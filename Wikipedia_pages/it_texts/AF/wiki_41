{"id": "456307", "revid": "767487", "url": "https://it.wikipedia.org/wiki?curid=456307", "title": "Sistema non lineare", "text": "In matematica un sistema non lineare (talvolta nonlineare) \u00e8 un sistema di equazioni in cui almeno una di esse \u00e8 non lineare, cio\u00e8 non esprimibile come combinazione lineare delle incognite presenti e di una costante. Ad esempio potrebbe contenere equazioni algebriche con almeno un termine di grado diverso da uno, o pi\u00f9 in generale dei termini non polinomiali. In pratica, ogni sistema di equazioni che non sia lineare \u00e8 detto non lineare.\nEsempi di sistemi non lineari.\nSistema polinomiale.\nUn sistema \u00e8 \"polinomiale\" se ogni equazione \u00e8 un polinomio. In questo caso il grado del sistema \u00e8 il prodotto dei gradi dei polinomi, ed il sistema \u00e8 non lineare precisamente quando ha grado maggiore di uno. Ad esempio, il sistema seguente ha due equazioni e due incognite, e non \u00e8 lineare perch\u00e9 ha grado due:\nIl sistema seguente ha invece grado quattro:\nLe soluzioni di un sistema polinomiale dipendono fortemente dal campo in cui vengono considerate. Generalmente determinare le soluzioni \u00e8 impossibile. Teoremi di geometria algebrica (generalizzazioni del teorema di B\u00e9zout) garantiscono il fatto seguente: \nNel caso in cui il sistema abbia due variabili, l'insieme delle soluzioni pu\u00f2 essere visto geometricamente come il luogo di intersezione fra alcune curve, ciascuna determinata da un'equazione. Nei due esempi descritti, si tratta rispettivamente dell'intersezione di una conica ed una retta e di due coniche.\nSistema di un'equazione in una variabile.\nQuesto sistema molto semplice \u00e8 in realt\u00e0 una sola equazione in una variabile.\nIl sistema \u00e8 lineare se e solo se la funzione \"f\" \u00e8 lineare, ovvero della forma \"f\"(\"x\") = a\"x\" + \"b\" con \"a\" e \"b\" nel dominio opportuno. In tutti gli altri casi il sistema non \u00e8 lineare, come negli esempi seguenti:\nSistema di un'equazione in due variabili.\nIn questo caso il sistema \u00e8 una singola equazione con due variabili\ned \u00e8 lineare se e solo se la funzione \"f\" \u00e8 esprimibile come \"f\"(\"x\", \"y\") = \"ax\" + \"by\" + \"c\", cio\u00e8 se \u00e8 l'equazione di un piano affine. In tutti gli altri casi il sistema \u00e8 non lineare, ad esempio:\nSistema di pi\u00f9 equazioni e variabili.\nUn sistema generico con \"n\" incognite e \"m\" equazioni \u00e8 esprimibile come:\no in notazione vettoriale compatta come: \ndove stavolta formula_9 \u00e8 il vettore nullo dello spazio vettoriale K\"m\" (dove K \u00e8 il campo in cui sono studiate le soluzioni, ad esempio R o C) e \"F\" \u00e8 una funzione da K\"n\" in K\"m\".\nUn sistema non lineare \u00e8, ad esempio:\nLinearizzazione di sistemi non lineari.\nLa quasi totalit\u00e0 dei sistemi fisici \u00e8 non lineare, questo rende la ricerca di soluzioni analitiche molto difficile e a volte impossibile. \u00c8 solitamente possibile trasformare un problema non lineare in un problema localmente lineare, cio\u00e8 trovare un sistema lineare che approssima, entro un certo raggio, il sistema non lineare originale.\nA questo scopo si utilizzano vari tipi di espansione in serie, in particolare l'espansione in serie di Taylor (e l'analogo multidimensionale) e l'espansione in serie di Fourier. Nella figura a destra si vede l'espansione al primo ordine in serie di Taylor della funzione esponenziale."}
{"id": "456329", "revid": "1318658", "url": "https://it.wikipedia.org/wiki?curid=456329", "title": "Aleramo del Monferrato", "text": "Biografia.\nGiovinezza.\nLe notizie biografiche su Aleramo sono molto scarse. Fu figlio di Guglielmo I del Monferrato ed \u00e8 menzionato per la prima volta nei documenti quando ricevette nel 933 un feudo nei pressi di Vercelli da Ugo I, re d'Italia. Nel 955 fu investito di alcune terre dell'attuale provincia di Alessandria.\nMarchese del Monferrato.\nNel 958 fu nominato \"Marchese\" da Berengario II, re d'Italia e marchese d'Ivrea, la cui figlia Gerberga era diventata la seconda moglie di Aleramo. Tre anni dopo, per\u00f2, Aleramo si schier\u00f2 con il re dei Franchi Orientali Ottone I, che gli concedeva ulteriori terre nelle Langhe e dal Tanaro, dall'Orba e dal Mar Ligure. \nDopo che l'Italia entr\u00f2 sotto il controllo diretto di Ottone nel 962, i titoli di Aleramo furono confermati il 21 marzo 967 da questo sovrano, ora imperatore e re d'Italia oltre che re dei Franchi Orientali.\nMorte e sepoltura.\nIl marchese Aleramo mor\u00ec, presumibilmente, prima del 991.\nLa tradizione - non suffragata da prove documentali - sostiene che Aleramo sia stato sepolto nell'Abbazia di Grazzano, da lui fondata in precedenza, nell'attuale comune di Grazzano Badoglio (gi\u00e0 \"Grazzano Monferrato\").\nSuccessione.\nI discendenti di Aleramo applicarono la legge salica, secondo cui la terra non entra nei beni ereditari delle figlie femmine, ma solo dei maschi. La propriet\u00e0 della terra, inoltre, non doveva essere frazionata ma gestita consortilmente dai discendenti maschi, che portavano tutti il titolo di \"marchese\". Tuttavia, dato che i beni allodiali potevano essere suddivisi, ebbe luogo un radicamento dei discendenti del secondo figlio di Aleramo (Anselmo) nelle terre aleramiche dell'alessandrino, delle Langhe e della Liguria e un radicamento dei discendenti del terzo figlio (Ottone) nelle terre monferrine. \nSolo due secoli circa dopo la morte di Aleramo vi fu un vero frazionamento che assegn\u00f2 esclusivamente ai discendenti di Ottone le terre monferrine e a Bonifacio del Vasto, unico erede di Anselmo, le altre terre.\nLeggenda.\nLa leggenda, riportata dal domenicano Iacopo d'Acqui, nato nel 1334, e resa immortale dalla versione del poeta e scrittore italiano Giosu\u00e8 Carducci contenuta nel volume \"Cavalleria e Umanesimo\", narra che il marchese Aleramo sia nato presso Acqui Terme, pi\u00f9 precisamente nell'Abbazia di Santa Giustina a Sezzadio, durante il pellegrinaggio dei nobili genitori tedeschi. Rimasto orfano dei suoi genitori, il bel Aleramo venne ingaggiato nell'esercito imperiale ed entr\u00f2 alla corte dell'Imperatore Ottone I, ove conobbe Adelasia o Alasia, figlia dell'Imperatore, e tra i due nacque un tenero sentimento.\nIncapaci di riferire la cosa a sua maest\u00e0 temendo un rifiuto al matrimonio, i due innamorati scapparono nelle terre natali di Aleramo. Nella fuga usarono lei un cavallo bianco e lui uno rosso (da qui lo stemma bianco e rosso degli Aleramici: \"d'argento, al capo di rosso\"). Aleramo non riusc\u00ec a vivere senza combattere per difendere la pace. Quando l'imperatore Ottone I venne a conoscenza della cosa, volle incontrare il coraggioso giovane e perdon\u00f2 i due amanti. Ad Aleramo concesse allora, in un impeto di generosit\u00e0, tante terre quante egli fosse riuscito a percorrerne cavalcando senza sosta. Il territorio che egli percorse \u00e8 il Monferrato: tale nome deriva da \"mun\" (mattone) e da \"fr\u00e0\" (ferrare), ovvero dai mattoni utilizzati per ferrare i tre cavalli che Aleramo cavalc\u00f2.\nEsistono per\u00f2 diverse varianti della leggenda, come quella che vuole Aleramo ottenere il territorio che fosse riuscito a cavalcare in tre giorni e tre notti, e che il nome Monferrato deriva dall'aver usato un mattone (\"m\u00f2n\") come martello per ferrare il cavallo che aveva perso un ferro (\"f\u00e9r\") durante la corsa.\nAltri fanno risalire il nome Monferrato ai numerosi castelli in mattoni fortificati che sono presenti in quella regione geografica. In questo caso il dono del territorio viene fatto risalire non al suo amore con la figlia di Ottone I, ma al valore dimostrato nella liberazione della Liguria occidentale e del basso Piemonte dai cosiddetti \"Saraceni\".\nDiscendenza.\nDal matrimonio con la prima moglie, il cui nome \u00e8 ignoto, nacquero tre figli:\nDal matrimonio con la seconda moglie Gerberga, figlia di Berengario II, re d'Italia e marchese d'Ivrea, non ci fu discendenza."}
{"id": "456342", "revid": "25152", "url": "https://it.wikipedia.org/wiki?curid=456342", "title": "Mercenario svizzero", "text": ""}
{"id": "456352", "revid": "765341", "url": "https://it.wikipedia.org/wiki?curid=456352", "title": "Maria Bertilla Boscardin", "text": "Biografia.\nInfanzia.\nAnna Francesca Boscardin nacque a Brendola, in Veneto, da una famiglia di contadini. Nella sua famiglia e nella sua citt\u00e0 era chiamata Annette. Da bambina frequent\u00f2 saltuariamente la scuola poich\u00e9 doveva aiutare in casa e nei campi. Durante il periodo scolastico lavor\u00f2 come domestica in una casa vicina. Non mostrava particolari doti, molti la reputavano non particolarmente intelligente ed era spesso bersaglio di scherzi offensivi. Tra gli appellativi pi\u00f9 sgradevoli vi era \"oca\", attribuitogli da un sacerdote locale per la sua lentezza. Le fu concesso di accostarsi per la prima volta all\u2019Eucaristia all'et\u00e0 di otto anni e mezzo, quando, di norma, l'et\u00e0 minima consentita per ricevere il sacramento fosse undici anni. A dodici anni venne accolta nell'associazione parrocchiale \"Figli di Maria\" ed il parroco le regal\u00f2 un catechismo: lo ritrovarono nella tasca del suo abito quando mor\u00ec.\nVicenza.\nDopo essere stata respinta per l'ammissione ad un ordine religioso a causa della sua lentezza, fu accettata dalle Suore Maestre di Santa Dorotea, Figlie del Sacro Cuore a Vicenza nel 1904, assumendo il nome di \"Maria Bertilla\". Lei stessa interiorizz\u00f2 alcune delle sue precedenti critiche, dicendo alla novizia-maestra dell'ordine: \nLavor\u00f2 l\u00ec come sguattera e lavandaia per tre anni.\nTreviso.\nFu poi mandata a Treviso per studiare infermieristica presso l'ospedale comunale, che era sotto la direzione del suo ordine. Durante il suo periodo di formazione, venne assegnata a lavorare in cucina. Tuttavia, dopo aver completato la sua formazione, fu promossa a lavorare per le vittime della difterite nel reparto pediatrico dell'ospedale. Durante le incursioni aeree di Treviso seguite alla disastrosa battaglia di Caporetto, l'ospedale cadde sotto il controllo dei militari. Suor Bertilla era nota per la sua instancabile cura dei suoi pazienti, in particolare di quelli che erano troppo malati per essere portati in salvo. Questa dedizione al dovere attir\u00f2 l'attenzione delle autorit\u00e0 di un ospedale militare locale. La sua superiora, per\u00f2, non apprezzava il lavoro di suor Bertilla e la riassegn\u00f2 al lavoro di lavanderia, incarico che svolse per quattro mesi fino a quando non fu messa a capo del reparto di isolamento dei bambini dell'ospedale da un'altra superiora. Poco dopo, la salute gi\u00e0 precaria di suor Bertilla peggior\u00f2. Un tumore doloroso, che aveva avuto per diversi anni e che era gi\u00e0 stato operato quando aveva 22 anni, era progredito al punto da richiedere un'altra operazione, alla quale non sopravvisse. Mor\u00ec nel 1922 a Treviso.\nLe sue spoglie mortali sono custodite a Vicenza in un piccolo santuario presso la Casa madre della Suore Dorotee.\nIl culto ed il processo di canonizzazione.\nPoco dopo la sua morte, la santit\u00e0 di Maria Bertilla si diffuse in tutta la regione. Un anno dopo fu posta nell'Ospedale di Treviso una targa con la seguente iscrizione:\nLa gente cominci\u00f2 a recarsi alla sua tomba. Le sue spoglie furono traslate a Vicenza, dove sono tuttora custodite, in occasione dell'introduzione del processo di beatificazione.\nIl processo di canonizzazione inizi\u00f2 nel 1925. Maria Bertilla fu beatificata l'8 giugno 1952, da papa Pio XII, alla presenza di molti fedeli, di alcuni membri della sua famiglia e di alcuni pazienti da lei assistiti. Papa Giovanni XXIII la canonizz\u00f2 l'11 maggio 1961. La sua festa si celebra il 20 ottobre.\nSuo padre, Angelo Boscardin, durante il processo di canonizzazione avrebbe testimoniato che era geloso, violento e spesso ubriaco.\nCitazioni famose.\nIn punto di morte, raccomand\u00f2 alla madre superiora di dire alle consorelle che avrebbero dovuto "}
{"id": "456354", "revid": "16758", "url": "https://it.wikipedia.org/wiki?curid=456354", "title": "Val d'Isarco", "text": ""}
{"id": "456356", "revid": "1305772", "url": "https://it.wikipedia.org/wiki?curid=456356", "title": "Patrick Bettoni", "text": "Carriera.\nGiocatore.\nHa iniziato la carriera nel Baden, nella serie B elvetica, dove ha giocato per tre stagioni totalizzando 54 presenze. Dopo un periodo di prova \u00e8 stato ingaggiato dal , secondo di Brivio nella stagione 1998-1999, debuttando il 7 marzo 1999 in casa contro il Cagliari.\nAcquistato dall' nel mercato estivo del 1999 gioca due campionati da titolare in serie C1, per poi passare nell'agosto del 2001 alla , sempre in serie C1.\nRitornato in patria, nel 2002, al Neuch\u00e2tel Xamax, vi gioca per due campionati, per poi passare nel 2005 agli di Berna. Nel luglio del 2006 passa al Thun.\nAllenatore.\nNella stagione 2009-10 approda nel campionato regionale di Eccellenza abruzzese nelle file del Guardiagrele (societ\u00e0 della provincia di Chieti) nel quale riveste anche il ruolo di preparatore dei portieri, per passare nella stagione successiva al Calcio Francavilla e continuare nel ruolo di preparatore dei portieri nel settore giovanile dello Sporting Casoli.\nNell'estate del 2011 passa alla Virtus Lanciano, sempre in qualit\u00e0 di preparatore dei portieri, societ\u00e0 dalla quale divorzier\u00e0 un anno dopo per tornare in svizzera a svolgere il medesimo ruolo al Thun."}
{"id": "456372", "revid": "15756", "url": "https://it.wikipedia.org/wiki?curid=456372", "title": "Dracunculiasi", "text": "La dracunculiasi (o dracunculosi, dracuntiasi) \u00e8 una parassitosi sottocutanea, causata da \"Dracunculus medinensis\".\nClassificazione.\n\"Dracunculus medinensis\" (\"filaria di Medina\" o \"verme di Guinea\") \u00e8 un nematode (un verme rotondo) della sottoclasse \"Secernentea\", dell'ordine degli \"Spirurida\", della famiglia delle \"Dracunculidae\". \"Dracunculus\" in latino significa \"draghetto\".\nEpidemiologia.\nNei primi anni 1990, l'incidenza della dracunculiasi nel mondo era ancora di 3-5 milioni di casi all'anno. Dal 1996 sono stati segnalati solo circa 150.000 casi, per lo pi\u00f9 dal Sudan, fino agli 11.000 casi riportati nel 2005, i 1.060 appena del 2011, e la quasi scomparsa della malattia nei primi mesi del 2012. Le campagne di eradicazione della drancuculiasi sono state molto efficaci e hanno portato a una riduzione dell'incidenza del 99,5%. La distribuzione geografica della dracunculiasi \u00e8 oggi limitata alle regioni del Golfo di Guinea e del Sahel (dove si concentra la maggior parte dei casi), alla penisola arabica e ad alcune zone del subcontinente indiano. La parassitosi \u00e8 tipicamente endemica in zone semi-aride, con scarsa disponibilit\u00e0 di acqua potabile. La trasmissione \u00e8 stagionale e si concentra nella stagione secca nelle regioni pi\u00f9 umide, quando l'acqua scarseggia, e nella stagione delle piogge nelle zone desertiche, quando l'acqua \u00e8 disponibile.\nModalit\u00e0 di trasmissione e ciclo vitale.\nL'uomo si infesta bevendo acqua contaminata da copepodi (piccoli crostacei) del genere \"Cyclops\" a loro volta infestati dalle larve di \"D. medinensis\". Dopo l'ingestione, il crostaceo muore e rilascia le larve che attraversano la parete dello stomaco e dell'intestino e entrano nella cavit\u00e0 addominale oppure penetrano nei vasi linfatici dello spazio retro-peritoneale. Dopo la maturazione nella forma adulta e l'accoppiamento (in 70 giorni circa), i vermi migrano nel tessuto sottocutaneo verso la superficie della cute. Dopo un anno circa dall'infestazione, quando la femmina raggiunge le sue dimensioni finali, produce una sostanza tossica che provoca la formazione di una bolla cutanea, solitamente sul piede dell'individuo infestato, la quale poi si rompe.\nLa lesione provoca bruciore e dolore locale e quando il paziente cerca sollievo bagnando la parte affetta nell'acqua, la femmina emerge dalla ferita con la sua estremit\u00e0 caudale e rilascia un liquido lattiginoso contenente migliaia di larve rabditoidi al I stadio, contaminando la fonte. Dopo pochi minuti il bruciore ricompare e l'operazione si ripete, questo per settimane finch\u00e9 la femmina non abbia eliminato tutte le sue larve (fino a 3 milioni). Alla fine il verme muore. Le larve sono poi ingerite dai copepodi presenti nell'acqua, nei quali cominciano un ciclo di sviluppo (purch\u00e9 la temperatura dell'acqua sia superiore ai 19\u00a0\u00b0C) e dopo 2\u20133 settimane, dopo due mute diventano larve al III stadio, potenzialmente infestanti. Le infestazioni sono date da una o poche femmine per volta.\nMorfologia.\nIl dracunculo \u00e8 un verme lungo e sottile: il maschio adulto \u00e8 lungo 40 mm e la femmina dai 50 ai 120\u00a0mm. Il loro diametro \u00e8 di 1\u20132\u00a0mm. La larva al I stadio \u00e8 lunga fino a 750\u00a0\u00b5m; la larva al III \u00e8 lunga 200\u2013600\u00a0\u00b5m.\nPatogenesi.\nIl danno del dracunculo \u00e8 di tipo meccanico e viene provocato durante la migrazione della femmina gravida nel tessuto sotto-cutaneo degli arti inferiori, solitamente.\nSe la femmina di dracunculo non viene estratta dal sottocute, quando muore provoca sovrinfezioni batteriche con formazione di ascessi. Il verme morto provoca una reazione infiammatoria con deposizione di tessuto fibroso e calcificazione. Se sono coinvolte anche le articolazioni, si pu\u00f2 avere la loro anchilosi.\nClinica.\nIl paziente \u00e8 asintomatico, fino alla comparsa della lesione cutanea, solitamente all'arto inferiore. Compare un nodulo e poi una vescicola. Si ha una sensazione locale di prurito e di bruciore. Quando si cerca sollievo immergendo la parte affetta nell'acqua, la vescicola si rompe. Se il verme attraversa un'articolazione pu\u00f2 aversi un'artrite. Spesso la lesione ulcerata si sovrinfetta, con quadri infiammatori anche molto importanti (cellulite batterica).\nDiagnosi.\nLa diagnosi \u00e8 clinica, attraverso l'ispezione diretta della ferita e della fuoriuscita del verme durante il bagno. \u00c8 possibile anche il riscontro all'esame microscopico delle larve emesse dalla femmina nell'acqua.\nEsami bioumorali.\nLe sostanze tossiche liberate dal verme possono provocare una reazione allergica con ipereosinofilia periferica.\nDiagnostica per immagini.\nNon necessaria. Le radiografie possono eventualmente evidenziare la presenza nel sottocute di un verme morto calcificato.\nPrognosi.\nSe l'estrazione ha successo la prognosi \u00e8 ottima. Se il verme muore nel sottocute possono aversi complicanze suppurative. Se il verme morto attraversa un'articolazione, si pu\u00f2 anchilosare.\nTerapia.\nChirurgica.\nArcaico ma ancora validissimo \u00e8 il vecchio sistema di estrazione del verme per arrotolamento su un bastoncino, dopo averne afferrata la coda. L'operazione \u00e8 molto delicata, pu\u00f2 durare anche giorni e necessita di operatori molto esperti. La reazione infiammatoria attorno al corpo del verme pu\u00f2 renderne l'estrazione molto difficoltosa. Se il verme si rompe durante l'estrazione, muore nel sottocutaneo e non si pu\u00f2 pi\u00f9 eliminare.\nAnti-parassitaria.\nNon esistono antielmintici efficaci. Sembra che il Niridazolo riduca l'infiammazione attorno al verme e ne faciliti l'estrazione.\nProfilassi.\nSono vari i sistemi proposti per l'interruzione del ciclo di trasmissione: l'eliminazione dei copepodi dalle acque con impiego di pesticidi (Abate), la filtrazione con tele delle acque destinate al consumo umano. La sostituzione dei pozzi a gradini, che costringono all'immersione degli arti durante la raccolta dell'acqua, con pozzi molto profondi, dovrebbe impedire la contaminazione delle acque da parte degli individui infestati, che cos\u00ec non entrerebbero pi\u00f9 con i piedi nell'acqua. La costruzione di acquedotti per la canalizzazione dell'acqua potrebbe eliminare definitivamente il problema e gi\u00e0 \u00e8 stato fatto in molte parti del mondo."}
{"id": "456390", "revid": "2175", "url": "https://it.wikipedia.org/wiki?curid=456390", "title": "Spettrografia", "text": ""}
{"id": "456391", "revid": "287204", "url": "https://it.wikipedia.org/wiki?curid=456391", "title": "Osservatorio", "text": "Normalmente con osservatorio si fa riferimento a un Osservatorio astronomico.\nIl termine \"osservatorio\" viene per\u00f2 a volte impiegato anche per indicare istituzioni di vario tipo, per lo pi\u00f9 rivolte a scopi di monitoraggio (di eventi naturali o di attivit\u00e0 umane):"}
{"id": "456420", "revid": "36426", "url": "https://it.wikipedia.org/wiki?curid=456420", "title": "Progeria", "text": "La progeria (dal greco \"\u03c0\u03c1\u03cc\", \"prima\" e \"\u03b3\u03ad\u03c1\u03c9\u03bd\", \"vecchio, anziano\") o sindrome di Hutchinson-Gilford, \u00e8 una malattia rara che causa l'invecchiamento precoce anche se non altera la mente, che resta l'unico indice della vera et\u00e0 del malato. Causa nel bambino l'insorgere di malattie tipiche degli anziani, quali la malattia coronarica, e porta l'individuo ad una morte precoce. I nati con progeria tipicamente hanno un'aspettativa di vita pari a vent'anni. Si tratta di una malattia genetica che si verifica per una mutazione \"de novo\" e raramente viene ereditata, infatti i pazienti con queste patologie non vivono tanto da potersi riprodurre. Anche se il termine progeria viene applicato in senso stretto a tutte le malattie caratterizzate da sintomi di invecchiamento precoce, viene spesso applicata in particolare riferimento a sindrome di Hutchinson-Gilford (HGPS). Gli scienziati sono particolarmente interessati allo studio della progeria perch\u00e9 potrebbe rivelare indizi sul normale processo di invecchiamento.\nStoria.\nFu descritta per la prima volta da Jonathan Hutchinson nel 1886 e da Hastings Gilford nel 1904. Una variante della sindrome, descritta da Alexandre-Achille Souques e dal suo mentore Jean-Martin Charcot, \u00e8 chiamata geroderma infantilis o geroderma di Souques-Charcot. La progeria di Hutchinson-Gilford viene oggi definitivamente classificata come una delle varie forme di laminopatie (malattie dovute ad alterazioni della lam\u00ecna A o di proteine che sono collegate alla lam\u00ecna A).\nEpidemiologia.\nUno studio olandese ha mostrato un'incidenza di 1 su 4 milioni di nascite. Attualmente, ci sono 100 casi noti in tutto il mondo. In realt\u00e0 nella storia della medicina sono soltanto 140 i casi segnalati. La progeria \u00e8 causata da una mutazione sporadica prodotta durante le prime fasi dello sviluppo embrionale. Raramente \u00e8 trasmessa dal genitore affetto al figlio, perch\u00e9 i bambini affetti raramente vivono abbastanza a lungo per avere dei figli. Questi vettori sono stati identificati perch\u00e9 le mutazioni venivano ereditate dalla progenie. Una famiglia in India ha avuto cinque bambini con progeria (di cui attualmente solo uno \u00e8 vivo), anche se non il tipo HGPS classico: questa famiglia \u00e8 stata oggetto di un documentario del 2005 intitolato \"The 80 Year Old Children\". La famiglia Vandeweert del Belgio ha due figli, Michiel e Amber, con HGPS classico. Il primo caso di un bambino di colore con progeria \u00e8 stato identificato nel settembre 2011: una bambina sudafricana, di nome Ontlametse Phalatse, \u00e8 nata nel 1999 e morta nell'aprile del 2017.\nEziologia.\nNelle cellule umane, il nucleo \u00e8 delimitato dall'involucro nucleare costituito da una membrana nucleare esterna (strutturalmente e funzionalmente simile alla membrana del reticolo endoplasmatico), una membrana nucleare interna e dalla lamina nucleare, legata alla membrana interna tramite proteine.\nTale lamina \u00e8 costituita da un reticolo fibroso formato dall'associazione di \"lamine\", un tipo di proteine fibrose che si aggregano a formare strutture pi\u00f9 complesse, similmente a quello che accade per i filamenti intermedi del citoscheletro.\nNei mammiferi esistono almeno sette tipi di lamine che sono codificate da tre geni (A, B, e C). Il gene implicato nella malattia \u00e8 il LMNA (locus 1q21.2), che codifica per la prelamina A. Tale proteina, all'estremit\u00e0 C-terminale, presenta delle cisteine che vengono prenilate con l'aggiunta di un gruppo funzionale farnesilico (trasformandosi in lamina A) permettendo alla lamina di ancorarsi alla membrana nucleare interna. La sua successiva rimozione permette l'effettiva associazione con la membrana, senza che vi sia un legame permanente che ostacola la formazione della lamina nucleare in toto.\nPrima del tardo XX secolo, si avevano pochissime informazioni sulla Sindrome di Hutchinson-Gilford. Nel 2003, la causa di progeria \u00e8 stata scoperta essere una mutazione puntiforme in posizione 1824 del gene LMNA, in cui una citosina viene sostituita da una timina. Questa mutazione crea un sito di splicing con l'esone 11, determinando un breve e anomalo mRNA maturo. In fase di traduzione, viene prodotta una variante anomala della proteina prelamina il cui gruppo farnesile non pu\u00f2 essere rimosso: denominata \"progerin\". Quest'ultima non diventa parte della lamina nucleare, essendo fissata alla membrana nucleare interna. Senza lamina A, la lamina nucleare non \u00e8 in grado di fornire alla membrana nucleare un adeguato supporto strutturale, provocando l'assunzione di una forma anomala. L'indebolimento della lamina nucleare limita la capacit\u00e0 della cellula di dividersi.\nAd oggi sono noti oltre 1.400 SNPs del gene LMNA. Possono manifestarsi in cambiamenti a livello del mRNA, dello splicing o proteine (ad esempio Arg471Cys, Arg482Gln, Arg482Gln, Arg527Leu, Arg527Cys, Ala529Val).\nProgerin pu\u00f2 anche svolgere un ruolo nel normale invecchiamento umano, dal momento che la sua produzione si attiva nelle cellule di tipo selvatico senescenti.\nA differenza delle \"malattie da invecchiamento accelerato\" (come la sindrome di Werner, la sindrome di Cockayne o xeroderma pigmentoso), la progeria non \u00e8 causata da riparazione del DNA difettoso. Visto che queste malattie provocano cambiamenti in diversi aspetti dell'invecchiamento, ma mai in tutti, sono spesso chiamati \"segmental progerias\".\nSintomi.\nI bambini con progeria di solito sviluppano i primi sintomi durante i primi mesi di vita: essi possono includere un difetto nella crescita e sclerodermia localizzata. Ulteriori condizioni si manifestano di solito circa dopo 18-24 mesi: crescita limitata, alopecia (perdita di capelli), e un aspetto caratteristico (un piccolo viso con una mascella poco prominente e un naso schiacciato) sono tutte caratteristiche di progeria. Segni e sintomi di questa malattia progressiva tendono a diventare pi\u00f9 marcati con gli anni: la sindrome causa la pelle rugosa, aterosclerosi, insufficienza renale, perdita della vista e problemi cardiovascolari. La sclerodermia, un indurimento della pelle sul tronco e sulle estremit\u00e0 del corpo, \u00e8 prevalente. Le persone con diagnosi di questo disturbo di solito hanno corpi fragili e piccoli, proprio come quelli degli anziani. La faccia \u00e8 solitamente rugosa, con una testa pi\u00f9 grande rispetto al corpo e una faccia stretta. Le vene del cranio sono rese pi\u00f9 evidenti dall'alopecia. La degenerazione del sistema muscolo-scheletrico provoca la perdita di grasso corporeo e muscolare, rigidit\u00e0 articolare, lussazioni dell'anca e altri sintomi generalmente assenti nella popolazione non anziana. Gli individui di solito mantengono il normale sviluppo mentale e motorio.\nClinica.\nFra i segni maggiori si riscontrano l'insufficiente crescita del bambino durante il primo anno di vita, tutti gli individui affetti sono bassi di statura, quasi affetti da nanismo, e appaiono magri. Inoltre hanno la testa molto pi\u00f9 grande rispetto al corpo, calvizie, il viso si deforma apparendo rugoso e stretto e si ha un rapido invecchiamento della pelle.\nSi verificano inoltre: \nDiagnosi differenziale.\nDeve essere distinta da altre sindromi progeroidi, tra cui la sindrome di Werner che si distingue per una minore espressivit\u00e0 clinica ed un esordio pi\u00f9 tardivo. Tuttavia oggi \u00e8 nota una forma atipica della sindrome di Werner (atypical Werner Syndrome, aWS) che \u00e8 causata da una mutazione del gene LMNA, il medesimo gene mutato nella Progeria di Hutchinson-Gilford. La diagnosi viene costruita in base ai segni e sintomi, quali sclerodermia, la crescita abnorme e perdita di capelli. Un test genetico per mutazioni al gene LMNA sono in grado di confermare la diagnosi di progeria.\nPrognosi.\nI pazienti muoiono generalmente entro i 20 anni a causa di cardiopatia, infarto o ictus."}
{"id": "456430", "revid": "767487", "url": "https://it.wikipedia.org/wiki?curid=456430", "title": "Alfonso Maria Massari", "text": "Storia.\nNato nel 1854, ed entrato all'Accademia navale a soli 15 anni, prese parte ad un viaggio triennale (1874-77) di circumnavigazione della corvetta Vettor Pisani, durante il quale venne promosso Sottotenente di Vascello.\nAll'et\u00e0 di 25 anni fu designato dal Ministro della Marina Ferdinando Acton come compagno del principe Giovanni Borghese e dell'esploratore Pellegrino Matteucci, in qualit\u00e0 di \"navigatore\" nella spedizione durante la quale essi per primi attraversarono a piedi trasversalmente il continente africano. Partirono il 9 febbraio 1880 da Alessandria d'Egitto, attraverso Suakin, cio\u00e8 nel Sud dell'Egitto, il Darfur e altri luoghi attualmente tristemente noti, ed arrivando dopo 16 mesi, di cui solo sette di effettivo cammino, ad Akassa, nel Golfo di Guinea (Nigeria), il 2 luglio 1881.\nFu decorato con Medaglia d'Oro dal Congresso geografico internazionale, per l'eccezionalit\u00e0 dell'impresa insieme al Matteucci, deceduto tempo prima.\nIl Comandante Massari, successivamente, per i suoi meriti ebbe dal Re Leopoldo II del Belgio il comando di un battello con il quale per molti mesi navig\u00f2 il corso del fiume Likouala, affluente del fiume Congo, con l'incarico di tracciarne la mappa sino all'equatore compresi i numerosi affluenti minori.\nNegli anni successivi ebbe incarichi diplomatici e commerciali in Giappone e negli Stati Uniti.\nEntrato in congedo nel 1892, fond\u00f2 il primo Ufficio Brevetti italiano, che venne chiuso soltanto nel 2002.\nSi spense nel 1950, con gli onori Militari del Ministero della Marina."}
{"id": "456437", "revid": "54354", "url": "https://it.wikipedia.org/wiki?curid=456437", "title": "Supersimmetriche", "text": ""}
{"id": "456439", "revid": "22475", "url": "https://it.wikipedia.org/wiki?curid=456439", "title": "Sem\u00ebn Davidovi\u010d Kirlian", "text": "Biografia.\nNato a Krasnodar, nella Russia occidentale, ma di famiglia armena, da sua madre, Eve Nazarova Kirliana, e David Kirlian, aveva 8 fratelli, di cui uno dei minori, Mikhail, divent\u00f2 famoso violinista e direttore di musica della citt\u00e0 russa.\nKirlian dimostr\u00f2 sin da giovane una buona predisposizione per lo studio dell'elettricit\u00e0, rafforzata, appena prima lo scoppio della Rivoluzione di ottobre nel 1917, dalla conferenza tenuta nella sua citt\u00e0 natale dal noto ingegnere e inventore croato Nikola Tesla, uno dei predecessori di Kirlian nel campo dell'effetto corona. Kirlian Spos\u00f2 Valentina Khrisanovna nel 1923, giornalista, educatrice e figlia del sacerdote ortodosso della citt\u00e0.\nKirlian inizi\u00f2 a lavorare dapprima come venditore, poi decoratore, poi ancora come accordatore di pianoforti, ma la sua principale passione fu da sempre l'ingegneria elettrica e il suo innato senso nel costruire invenzioni; alcune, tra le tante, il forno elettrico per i mugnai del paese, una pulitrice magnetica per il grano, e altri apparecchi elettrici per la conservazione degli alimenti.\nStudio e scoperta: l'effetto Kirlian.\nSuccessivamente fu chiamato come riparatore di apparecchiature elettriche dell'ospedale della citt\u00e0. Non \u00e8 ben noto se egli, nel 1939, durante una riparazione elettrica a un dispositivo di alta tensione e alta frequenza, si accorse che da un esso fuoriusciva un bagliore che gli procur\u00f2 una lieve scossa, oppure se osserv\u00f2 semplicemente un bagliore tra gli elettrodi; gli venne l'idea di provare a catturare tale bagliore con la pellicola fotografica. I primi oggetti fotografati furono delle monete, poi tent\u00f2 di fotografare la sua mano. Kirlian ebbe l'intuizione di ripetere l'esperimento inserendo un foglio di carta fotosensibile tra il bagliore elettrico e la sua mano e cercando, nello stesso tempo, di riprendere tramite una foto, l'immagine dell'accaduto. Una volta effettuato il test, Kirlian si accorse che sulla pellicola attorno alle dita della sua mano fotografata apparivano delle tracce luminose.\nSuccessivamente coinvolse la moglie Valentina nelle ricerche; i coniugi Kirlan proseguirono i loro esperimenti all'interno di un laboratorio privato. Tra gli esperimenti pi\u00f9 significativi si citano quello delle due foglie, una sana e una malata, le cui foto mostrarono intorno alla foglia sana quella che lui defin\u00ec un'aura vivida e un'aura opaca, invece, intorno a quella malata.\nL'apparecchiatura tipica utilizzata da Kirlian era piuttosto semplice, essendo formata da una bobina che aveva il compito di spedire un quantitativo di carica ad alta tensione a una piastra di alluminio, completata da una lastra di vetro e da una pellicola fotosensibile.\nI coniugi Kirlian diffusero solamente negli anni sessanta pubblicamente il frutto dei loro lavori e, da quel momento, ottennero un certo seguito sia in America sia in Unione Sovietica.\nAura e salute?\nI seguaci della tecnica Kirlian sostengono una tesi che, se fosse avvalorata dal mondo accademico scientifico, potrebbe avere notevoli conseguenze nella prevenzione delle malattie; loro ritengono che la presenza di un'aura liscia e regolare rappresenti un segnale di buona salute, mentre un'aura frastagliata suonerebbe come un campanello di allarme per lo stato di salute del soggetto analizzato. Anche la colorazione dell'aura inciderebbe sia sullo stato di salute, della persona sottoposta all'esame, che sullo stato psichico. I critici affermano per\u00f2 che le caratteristiche dell'aura, quali la dimensione, la forma, il colore, l'intensit\u00e0, possono essere messi in relazione ad altri fattori, come per esempio il tipo di pressione esercitato dal corpo sull'apparecchio, capace di distorcere le immagini, oppure l'assunzione di bevande alcoliche oppure una sudorazione copiosa che pu\u00f2 interferire con il flusso elettromagnetico e infine una variazione della temperatura nella sala dove si svolge l'esperimento oltre a forme e distanze diverse degli elettrodi impiegati.\nIn qualunque caso, attualmente, la scienza medica convenzionale e cattedratica si \u00e8 ufficialmente pronunciata sfavorevolmente sulle potenzialit\u00e0 diagnostiche delle fotografie di Kirlian e allo stesso tempo \u00e8 parsa molto scettica sulle possibilit\u00e0 di indagare e verificare la presenza dell'aura umana."}
{"id": "456451", "revid": "1431409", "url": "https://it.wikipedia.org/wiki?curid=456451", "title": "Luis Helguera", "text": "\u00c8 fratello minore di Iv\u00e1n, anch'egli calciatore.\nCarriera.\nGiocatore.\nCresciuto nelle giovanile del , debutta nella \"Liga\" spagnola nel 1997 con il Real Saragozza, dove milita per altri due stagioni, giocando in totale 20 partite. Arriva in Italia nel 2000, acquistato dall', con cui gioca due buoni, e tribolati, campionati (54 presenze e un gol contro il ), per poi far ritorno in Spagna, all'Alav\u00e9s dove gioca 22 partite nel campionato 2002-2003.\nCeduto alla , impegnata nella rincorsa alla promozione in A, gioca solo 10 partite a causa di un infortunio e di qualche prestazione sottotono, per poi passare, nel mercato invernale, in prestito all', impegnato in una difficile salvezza, dove scende in campo in 13 occasioni senza riuscire a far evitare la retrocessione alla propria squadra. Nella stagione 2004-2005 rientra a Firenze ma in quel campionato non scender\u00e0 mai in campo a causa di un gravissimo infortunio, cos\u00ec nell'estate del 2005, svincolato, arriva al dove, dopo un inizio difficile, \u00e8 diventato uno dei punti fermi del centrocampo biancorosso (36 le sue presenze a fine stagione), nel ruolo di regista davanti alla difesa; qualit\u00e0 che conferma anche nella stagione 2006-2007 e in quella successiva.\nNell'agosto del 2008 rescinde il contratto con la squadra veneta e ritorna in Spagna, all'Huesca, dove gioca fino al 2013.\nDopo il ritiro.\nDopo essersi ritirato dall'attivit\u00e0 agonistica assume il ruolo di vice-allenatore dell'Huesca, per poi passare, nell'estate del 2015, a ricoprire la carica di direttore sportivo del Las Palmas."}
{"id": "456467", "revid": "2519", "url": "https://it.wikipedia.org/wiki?curid=456467", "title": "Parco dell'Alpe Veglia e dell'Alpe Devero", "text": ""}
{"id": "456480", "revid": "2519", "url": "https://it.wikipedia.org/wiki?curid=456480", "title": "Parco Naturale dell'Alpe Veglia e dell'Alpe Devero", "text": ""}
{"id": "456493", "revid": "6923", "url": "https://it.wikipedia.org/wiki?curid=456493", "title": "Tempio (romanzo)", "text": "Tempio (\"Temple\") \u00e8 un romanzo d'azione e avventura dello scrittore australiano Matthew Reilly.\nTrama.\n1999: William Race, mite professore di lingue viene assoldato dall'esercito degli Stati Uniti d'America e portato nella foresta pluviale.\nIl suo compito \u00e8 tradurre un antico manoscritto compilato dal monaco Alberto Santiago durante l'occupazione spagnola dell'impero Inca, e che rivela l'ubicazione di un idolo.\nQuesta scultura che ha la forma di una testa di leopardo \u00e8 costruita con il tirio un minerale di origine spaziale che pu\u00f2 essere utilizzato come motore per la \"Supernova\", un'arma in grado di distruggere la civilt\u00e0 umana e l'intero pianeta.\nIl Tempio, in cui si dovrebbe trovare l'idolo \u00e8 per\u00f2 protetto da giganteschi felini carnivori, chiamati \"Rapa\", e il recupero viene inoltre bloccato dall'intervento di un commando militare tedesco.\nQuesti vogliono recuperare l'idolo prima che lo facciano Ehrhardt e il suo scagnozzo Anistaze, capi di un gruppo terrorista nazista in possesso di una \"Supernova\".\nI nazisti riescono ad ottenere l'idolo, e Race e i suoi compagni sono costretti a riprenderlo.\nWilliam uccide prima Anistaze e successivamente Ehrhardt, riuscendo a disinnescare la Supernova ed impedire l'esplosione.\nMa presto tutti si rendono conto che il vero idolo, \u00e8 tenuto in un villaggio poco lontano dal Tempio.\nMa i guai non sono finiti: William scopre che l'esercito che lo ha assoldato e la Marina degli Stati Uniti sono nel bel mezzo di una guerra di potere che ha lo scopo di ottenere la Supernova, e inoltre l'idolo viene rubato da un pazzo, un ex \"SEAL\" di nome Earl Bittiker, capo di un'organizzazione apocalittica che vuole distruggere il mondo, colpevole di numerosi delitti tra cui lo stupro di un soldato donna.\nDopo un ultimo e spaventoso scontro, William elimina Bittiker e riconsegna l'idolo al villaggio da cui era stato rubato.\nCaratteristiche.\nIl romanzo \u00e8 diviso in due filoni narrativi: l'avventura ai giorni nostri del professor William Race e la storia del monaco Alberto Santiago durante l'occupazione spagnola dell'impero incas, e la sua fuga con l'idolo per impedire che finisca in mano ai Pizzaro.\nNe esce un ottimo racconto, mescolanza tra l'avventura stile Indiana Jones e il thriller d'azione tipico di Reilly.\nLe pecche per\u00f2 rimangono sempre le stesse e costanti per Reilly: il suo terzo romanzo \u00e8 privo di un'approfondita ispezione psicologica dei personaggi, descritti superficialmente. I cattivi sono sempre trucidi malvagi, privi di ogni cuore o moralit\u00e0, nazisti e avvenisti, che puntualmente vengono sconfitti, attraverso azioni rocambolesche oltre ogni limite del possibile."}
{"id": "456502", "revid": "13415", "url": "https://it.wikipedia.org/wiki?curid=456502", "title": "Topa Inca Yupanqui", "text": ""}
{"id": "456503", "revid": "287204", "url": "https://it.wikipedia.org/wiki?curid=456503", "title": "Emile Borel", "text": ""}
{"id": "456530", "revid": "54354", "url": "https://it.wikipedia.org/wiki?curid=456530", "title": "Superbit Deluxe", "text": ""}
{"id": "456531", "revid": "1652635", "url": "https://it.wikipedia.org/wiki?curid=456531", "title": "Pavlova", "text": "La pavlova \u00e8 una torta originaria della Nuova Zelanda e dell'Australia.\nSecondo l'ipotesi pi\u00f9 accreditata, questo dolce sarebbe stato creato nel 1926 dallo chef di un hotel a Wellington, in Nuova Zelanda, e cos\u00ec chiamato in onore della ballerina Anna Pavlova. L'attribuzione dell'invenzione, tuttavia, non \u00e8 pacifica e alcune ricerche suggeriscono che possa essere nata in Australia nello stesso periodo, ferma restando la dedica al nome della ballerina, che allora era in tour nei due paesi oceanici: infatti un'altra versione vuole che Berth Sachse, pasticciere di un hotel a Perth, proprio per omaggiare la bellezza e la leggiadria della danzatrice, avrebbe inventato questo dolce a partire da ingredienti pasticceri che erano avanzati dopo alcune preparazioni. \nCostituita da una base di meringa morbida dentro e croccante fuori, una copertura di panna (o crema chantilly in certe versioni) e frutta, \u00e8 un dolce molto appariscente e sfarzoso, consigliato soprattutto in occasione di importanti avvenimenti o festivit\u00e0. Gli ingredienti possono variare in base ai gusti personali e alla stagione.\nLa \"pav\", com'\u00e8 soprannominata, \u00e8 un piatto popolare e un elemento importante della cucina nazionale sia australiana che neozelandese, e con la sua ricetta semplice viene spesso servita come dessert festivo. \u00c8 un dolce che si identifica maggiormente con il periodo estivo ed \u00e8 comunemente consumato in quel periodo, che nell'emisfero australe coincide anche col periodo natalizio; tuttavia, in molte case australiane e neozelandesi si mangia pure durante il resto dell'anno.\nOrigini.\nLa storia di questa torta \u00e8 complessa, dibattuta e sotto molti aspetti confrontabile con quella di altri prodotti simili nel mondo.\nPer le prime fasi della \"pavlova\" si deve andare in Australia, dove sono state trovate ricette per un piatto molto simile risalenti al 1906, sebbene questo piatto fosse chiamato solo \"cream cake\" e non portasse ancora l'appellativo di \"Pavlova\".\nUna ricetta per un dolce chiamato \"Strawberries Pavlova\", cio\u00e8 una specie di \"pavlova\" con le fragole, apparve sul New Zealand Herald in data 11 novembre 1911, ma si trattava di una sorta di ghiacciolo o sorbetto.\nIn un ricettario del 1922, scritto da una certa Emily Futter e intitolato \"Australian home cookery\", si trovava una ricetta chiamata \"Meringue with Fruit Filling\", ossia \"Meringa con ripieno di frutta\". Questa \u00e8 la prima ricetta conosciuta in cui si descriva il procedimento per preparare un dolce del tutto somigliante alla \"pavlova\" come la si conosce oggigiorno, anche se pure questo dessert non era conosciuto col nome della celebre ballerina.\nLa prima ricetta conosciuta per un dolce realmente denominato \"Pavlova\" proveniva dall'Australia, pubblicata nel 1926 dalla societ\u00e0 \"Davis Gelatine\" a Sydney. Tuttavia, questa volta il problema era l'alimento stesso: era una gelatina a pi\u00f9 strati, e non il classico dolce di meringa, panna e frutta.\nHelen Leach, antropologa dell'alimentazione all'Universit\u00e0 di Otago, afferma che la prima ricetta di una vera e propria \"Pavlova cake\" dalla Nuova Zelanda \u00e8 datata al 1929. Ciononostante, una ricetta datata 1927, sempre neozelandese, sembra essere documentata e gi\u00e0 con la denominazione \"Pavlova\". Non ci sono dubbi, invece, sulla pubblicazione di una ricetta per la classica \"pavlova\" sul quotidiano di Dunedin \u00abThe Evening Star\u00bb in data 10 novembre 1934.\n\u00c8 stato sostenuto con forza che fu Berth Sachse a creare il piatto presso l'\"Esplanade Hotel\" di Perth, nell'Australia Occidentale, nel 1935. A difesa della presunta paternit\u00e0 dell'invenzione del dolce, un parente di Sachse scrisse a Leach insinuando che Sachse avrebbe accidentalmente riportato la data della ricetta in maniera sbagliata, al che Leach rispose che non si sarebbero trovate prove a favore della rivendicazione \u00abperch\u00e9 [la ricetta] non compare nei libri di cucina in Australia fino agli anni Quaranta\u00bb. Purtuttavia, sembra che Leach non abbia ragione: una ricetta per una \"Pavlova cake\" canonica \u00e8 stata pubblicata dal tabloid tasmaniano \u00abThe Advocate\u00bb nel 1935, e un numero del 1937 della rivista \u00abThe Australian Women's Weekly\u00bb contiene una ricetta per una \"Pavlova sweet cake\", una versione \"zuccherina\" della torta. Inoltre, in una pubblicit\u00e0 del 1935 in cui si mostra un anello per torte fatto di cromo, strumento che era usato per evitare che l'impalcatura croccante si crepasse e il dolce crollasse, si riferisce che la dicitura \"Pavlova cake\" aveva gi\u00e0 una certa diffusione ad Auckland in quel momento. In conclusione, pare improbabile che Sachse sia l'inventore: le ricette del 1929 citate da Leach e le versioni e i riferimenti alla torta della prima met\u00e0 degli anni Trenta, come le meringhette, ne sono la prova.\nAlcuni esperti asseriscono che le origini della \"pavlova\" sono da ricostruire al di fuori sia dell'Australia che della Nuova Zelanda. Una ricerca condotta dal neozelandese Andrew Paul Wood e dall'australiana Annabelle Utrecht ha scoperto che le origini della moderna \"pavlova\" potrebbero essere ricondotte all'austriaca \"Spanische Windtorte\", ora diffusa in Austria, Germania e altri paesi e che avrebbe fatto da modello per il dolce oceanico: essa sarebbe stata portata negli Stati Uniti da immigrati germanofoni - in prevalenza tedeschi - che avrebbero introdotto dolci tipici delle loro terre composti da meringa, panna montata e frutta, chiamati \"schaum torte\" (\"torta con mousse; spumosa, meringata\") e \"baiser torte\" (\"torta meringata, con albumi montati a neve e zucchero a velo\"); in seguito, attraverso degli imballaggi di amido di mais americano che includevano ricette per queste \"meringhe\", questi dolci, compresa la \"Spanische Windtorte\", sarebbero stati esportati e sarebbero approdati in Nuova Zelanda sul finire dell'Ottocento.\nMichael Symons, uno studioso australiano divenuto poi ricercatore in Nuova Zelanda, suggerisce, in ottica sociologica, che la \"pavlova\" non abbia un luogo di nascita ben definito. Piuttosto, le variegate ricette pubblicate rivelerebbero il complesso processo di \"invenzione comunitaria e sociale\", con l'esperienza culinaria che farebbe, sotto un ventaglio di nomi diversi, la spola attraverso i due paesi e creerebbe un \"intreccio folclorico\". Ad esempio, gli australiani avrebbero \"battuto\" i neozelandesi nella creazione di una ricetta della \"pavlova\" nota come \"Meringue Cake\": l'illusione di qualche particolare invenzione potrebbe essere spiegata distinguendo un secondo e connesso livello di \"costruzione sociale\", in cui cuochi, consumatori e scrittori avrebbero sancito un nome e dei miti per produrre un concetto solido e ampiamente diffuso che apparisse cos\u00ec ingannevolmente distinto da dover avere avuto un preciso momento di creazione, e quindi di attribuzione.\nMatthew Evans, critico gastronomico per il Sydney Morning Herald, constata che sar\u00e0 veramente difficile trovare mai una risposta definitiva sulle origini del dessert: \"La gente fa meringhe con la panna da tanto tempo, non credo che l'Australia o la Nuova Zelanda siano state le prime a pensare di fare una cosa del genere\", ha detto.\nPreparazione e consumo.\nLa \"pavlova\" \u00e8 preparata in maniera simile alla meringa. Gli albumi (e talvolta anche il sale) vanno sbattuti nel momento in cui abbiano una consistenza decisamente compatta e a temperatura ambiente, aggiungendo gradualmente zucchero semolato prima di incorporare aceto o succo di limone (o un altro acido), amido di mais (conosciuto anche come \"maizena\") ed essenza di vaniglia (ancora meglio \u00e8 la bacca di vaniglia). Il composto di meringa in seguito deve essere posto su un rettangolo di carta da forno e modellato per far acquisire alla torta una forma rotonda o rotondeggiante di circa 20\u00a0cm di diametro, con un centro leggermente incassato (il cosiddetto \"nido\") in cui verranno accolti frutti e guarnizioni. La meringa va poi cotta a forno basso (consigliabile una temperatura nell'intervallo 120-150\u00a0\u00b0C) per 45-60\u00a0minuti, quindi lasciata in forno a raffreddare e asciugare, di solito nottetempo.\nLa \"pavlova\" ha una copertura esterna croccante e un nucleo morbido, umido e farcito simile a un marshmallow, in contrasto con la meringa che di solito \u00e8 bella solida. A volte si pensa che l'aggiunta di farina di mais sia la causa del centro boffice e molle, anche se \u00e8 molto probabile che la farina di mais sia solo un altro stabilizzante dell'albume utile a prevenire degradazioni, oltre alla componente acida.\nLa \"pavlova\" \u00e8 tradizionalmente decorata con una guarnizione di panna montata, frutti di bosco freschi e altri frutti dolci come kiwi, frutto della passione e fragole, ma comunque \u00e8 molto libera e personale, tanto che vengono anche vendute torte con impasti industriali semplicemente da infornare e a cui poi saranno da aggiungere decorazioni e rifiniture a piacere.\nLa \"pavlova\" guarnita che sia avanzata pu\u00f2 essere conservata in frigorifero durante la notte, ma il dessert assorbir\u00e0 l'umidit\u00e0 e perder\u00e0 la sua croccantezza. \u00c8 sconsigliabile congelare il dolce. La \"pavlova\" non ancora perfezionata pu\u00f2 essere lasciata una notte in forno, oppure per pi\u00f9 giorni in un contenitore ermetico, per essere decorata una volta pronta.\nLa guarnitura con le fragole \u00e8 quella tradizionalmente natalizia, e siccome il Natale australiano \u00e8 caldo, il dessert, vero simbolo delle feste, \u00e8 servito ben refrigerato.\nGalleria d'immagini.\nAlcune varianti della torta \"Pavlova\" con frutta."}
{"id": "456548", "revid": "39224", "url": "https://it.wikipedia.org/wiki?curid=456548", "title": "Civilization", "text": "Sid Meier's Civilization, spesso abbreviato in Civilization, \u00e8 un videogioco strategico a turni del 1991, sviluppato dal programmatore Sid Meier e pubblicato per diverse piattaforme dallo studio MicroProse. Generalmente \u00e8 riconosciuto come una pietra miliare del genere dei videogiochi strategici a turni e il promotore del successo del modello 4X. L'obiettivo del gioco \u00e8 di sviluppare un grande impero partendo dagli albori della civilt\u00e0. Il gioco inizia nell'antichit\u00e0 e il giocatore deve provare a espandere e a sviluppare il proprio impero attraverso le ere fino a raggiungere il presente e il futuro pi\u00f9 prossimo.\nNel novembre del 1996 la rivista \"Computer Gaming World\" pose \"Civilization\" al primo posto nella sua lista dei migliori videogiochi per PC di tutti i tempi. Nel marzo del 2007 \u00e8 stato indicato come uno dei dieci videogiochi pi\u00f9 importanti della storia da Henry Lowood dell'Universit\u00e0 di Stanford. Nel novembre del 2013 \u00e8 stato inserito dal settimanale \"Time\" tra i giochi pi\u00f9 importanti della storia.\nModalit\u00e0 di gioco.\nIl giocatore, dopo aver scelto il tipo di mappa (casuale, personalizzata o realistica), il numero di giocatori, la difficolt\u00e0 e una certa civilt\u00e0, prova a costruire un impero in competizione con un certo numero di altre civilt\u00e0 (da due a sei). Il gioco \u00e8 rigorosamente a turni, e possiede una schermata che facilita la gestione delle risorse.\nIl gioco inizia nel 4000 a.C., prima dell'et\u00e0 del bronzo, e pu\u00f2 finire per il 2100 con le tecnologie dell'era spaziale. All'inizio del gioco il mondo \u00e8 totalmente deserto, senza neppure una citt\u00e0: il giocatore controlla uno o due Coloni, che possono essere usati per fondare nuove citt\u00e0 nei luoghi pi\u00f9 adatti. I coloni si utilizzano anche come lavoratori per alterare il territorio e costruire miglioramenti come le fattorie, le miniere, le strade e, successivamente, anche le ferrovie.\nOltre ad esplorare il mondo del gioco, partecipare alle guerre e intraprendere attivit\u00e0 diplomatiche, il giocatore, a ogni turno, dovr\u00e0 scegliere se costruire nelle sue citt\u00e0 delle strutture per migliorarla (acquedotti, caserme, teatri, ecc.) oppure creare unit\u00e0 civili e militari. Intanto pu\u00f2 costruire nuove citt\u00e0 espandendo il suo territorio, e dotare i territori attorno alle citt\u00e0 di impianti di irrigazione e miniere per rendere il suo regno pi\u00f9 produttivo. Da un turno all'altro le citt\u00e0 possono essere molestate dai barbari, unit\u00e0 senza specifiche nazionalit\u00e0, che evolvono le proprie unit\u00e0 andando avanti nel gioco, fermandosi per\u00f2 alla conoscenza della polvere da sparo.\nLa partita pu\u00f2 essere vinta in due modi differenti: distruggendo tutte le altre civilt\u00e0 (per farlo bisogna conquistare tutte le loro citt\u00e0) o inviando una spedizione di coloni sul sistema solare di Alfa Centauri (bisogna prima costruire l'astronave dopo aver ricercato le tecnologie apposite e sbloccato le componenti dell'astronave stessa).\n\"Civilization\" \u00e8 un gioco \"single-player\" (sebbene fosse poi nata una versione \"multiplayer\" a parte chiamata \"CivNet\") mentre il multigiocatore \u00e8 presente in tutti i titoli successivi della serie.\nCivilt\u00e0.\nPrima dell'inizio del gioco, il giocatore sceglie con quale civilt\u00e0 storica giocare. Si possono scegliere anche le civilt\u00e0 con cui scontrarsi oppure delegare questa scelta al programma. Ogni civilt\u00e0 \u00e8 guidata da una figura storica, come Mahatma Gandhi per l'India, Stalin per la Russia e Giulio Cesare per i Romani. Ognuna di queste civilt\u00e0 presenta non solo un colore, ma anche un atteggiamento caratteristico quando controllata dal computer (ad esempio, i Mongoli sono piuttosto espansionistici).\n\u00c8 possibile scegliere:\nLivello di difficolt\u00e0.\nIn Civilization \u00e8 possibile selezionare 5 livelli di difficolt\u00e0:\nTecnologie.\nCon l'avanzare del tempo ed in base a quanto il giocatore decide di investire nella ricerca, vengono scoperte nuove tecnologie, che sono il modo principale per cambiare e svilupparsi nel corso del gioco. Per fare questo i giocatori scelgono e ricercano nuove tecnologie partendo dalla ruota, la matematica e l'alfabeto, passando per la chimica, la dinamite e la valuta, fino a raggiungere, verso la fine del gioco, la fissione nucleare e il volo spaziale.\nI giocatori possono guadagnare un largo vantaggio se la loro civilt\u00e0 \u00e8 la prima a scoprire una particolare tecnologia. Molte scoperte danno accesso alla costruzione di nuove unit\u00e0, nuovi miglioramenti per la citt\u00e0, o addirittura nuove Meraviglie del mondo, o permettono comunque di accedere alle tecnologie che derivano dalla loro scoperta; per esempio, l'unit\u00e0 biga diviene disponibile solo dopo la scoperta della ruota, mentre il granaio \u00e8 disponibile dopo la scoperta del vasellame. L'intero sistema delle scoperte dall'inizio alla fine \u00e8 chiamato albero tecnologico, un concetto adottato in seguito da moltissimi altri giochi strategici. Alcune tecnologie, per\u00f2, possono anche causare l'obsolescenza per alcune unit\u00e0 e meraviglie (l'obsolescenza si differenzia dall'evoluzione di un'unit\u00e0): per esempio, la tecnologia Comunismo rende le piramidi obsolete.\nSid Meier ha ammesso di aver preso spunto per l'albero delle tecnologie dal gioco da tavolo \"Civilization\", pubblicato in Inghilterra nel 1980.\nForme di governo.\nOltre alle unit\u00e0 ed ai miglioramenti per le citt\u00e0, la civilt\u00e0 del giocatore scoprir\u00e0 anche nuove forme di governo per guidare i suoi cittadini. Se all'inizio avremo come unica scelta solo il despotismo in seguito si scopriranno la monarchia e piano piano la democrazia, la repubblica e il comunismo. Ogni tipo di governo determina varie regole generali per il giocatore, come il livello di corruzione.\nLe meraviglie.\nI giocatori possono anche costruire le Sette meraviglie del mondo in tutte le epoche del gioco, che diventano disponibili solo possedendo le necessarie conoscenze scientifiche. Sono costruzioni uniche ed \u00e8 possibile costruirle solo una volta nella partita, e solo per una civilt\u00e0.\nQueste meraviglie sono spesso importanti successi umani della societ\u00e0, della scienza e della cultura nella storia umana, iniziando con le \"Piramidi\" e la \"Grande muraglia cinese\" nell'era Antica, continuando con l\"'Osservatorio di Copernico\" e la \"Spedizione di Magellano\" nel Medioevo, fino al \"Programma Apollo\", le \"Nazioni Unite\" ed il \"Progetto Manhattan\" nell'et\u00e0 moderna. In ogni caso, ognuna di queste meraviglie provvede a benefici unici che non possono essere raggiunti in nessun altro modo. Con la scoperta di certe tecnologie moderne, per\u00f2, varie meraviglie possono essere rese obsolete e quindi smettono di fornire il beneficio prodotto.\nSviluppo.\nSid Meier cominci\u00f2 a realizzare \"Civilization\" nel 1990, insieme a Bruce Shelley, con il quale aveva gi\u00e0 lavorato a \"Railroad Tycoon\", dopo che la MicroProse aveva annullato un seguito di \"Railroad Tycoon\". Secondo quanto raccontano i due sviluppatori nelle interviste, Meier ha svolto la maggior parte della programmazione, inclusa la realizzazione delle prime bozze della grafica. Meier sviluppava un prototipo di gioco, che passava a Shelley per collaudarlo e poi discutere insieme cosa andava migliorato; il ciclo quindi si ripeteva.\nL'ispirazione per l'idea di \"Civilization\", secondo Meier, venne da pi\u00f9 parti: il gioco da tavola \"Risk\" per la conquista del mondo e i videogiochi \"Railroad Tycoon\" (il primo gioco di tipo costruttivo su cui Meier aveva lavorato) e \"SimCity\", che rientrano in parte nel genere god game, basato sulla creazione di un mondo. Probabile anche l'influenza di \"Empire\", di cui Meier era appassionato, che ha una struttura di base simile a \"Civilization\"; Shelley racconta che Meier aveva fatto ricerche su come \"Empire\" poteva essere migliorato.\nEsiste un omonimo gioco da tavolo, \"Civilization\" della Avalon Hill, per la quale Shelley aveva lavorato, ma non ha molto in comune con il videogioco e Meier nega che sia stato fonte di ispirazione. Comunque MicroProse acquist\u00f2 i diritti per l'uso del nome \"Civilization\" dalla Avalon Hill.\nSerie.\n\"Civilization\" ha dato inizio a una serie omonima, oltre che a molti giochi simili o derivati.\nGiochi simili.\nQuesto gioco \u00e8 stato uno dei pi\u00f9 popolari giochi di strategia di tutti i tempi. \nOltre ad aver dato l'avvio alla serie di \"Civilization\", il gioco ha ispirato un gran numero di versioni gratuite, come \"Freeciv\" e \"C-Evo\" (pi\u00f9 somiglianti in particolare a \"Civilization II\"), e giochi simili di altri sviluppatori. Dal 2016 \u00e8 in sviluppo perfino una versione non ufficiale per il retrogaming su Commodore 64, chiamata \"8-bit Civilizations\", allo stadio di demo giocabile.\nColonization.\nNel 1994 Sid Meier produce \"Colonization\", ambientato durante la scoperta delle americhe e la guerra di indipendenza.\nSid Meier's Alpha Centauri.\nAmbientato su un pianeta inesplorato in orbita nel sistema stellare triplo di Alfa Centauri, \u00e8 il seguito ideale del primo e secondo \"Civilization\", dove Alfa Centauri \u00e8 la destinazione dell'astronave lanciata a fine gioco. I colonizzatori hanno perso tutti i contatti con la Terra e il giocatore deve guidare una delle fazioni scaturite dalla frammentazione della spedizione delle Nazioni Unite. Sid in questo gioco propone nuovi stimoli al giocatore dandogli la possibilit\u00e0 di personalizzare le unit\u00e0 civili e militari e i governi. Degni di nota i riferimenti filosofici (Kant, Nietzsche, Platone, Ralph Waldo Emerson e altri) e tributi alla fantascienza nelle tecnologie.\nMaster of Magic.\nMicroProse produce una versione di \"Civilization\" fantasy-medievale in cui il giocatore invece di sviluppare tecnologie scopre nuovi incantesimi per rafforzare le sue citt\u00e0 o da usare in combattimento.\nGiochi da tavolo.\nNel 2002 la EagleGames, nota societ\u00e0 statunitense che pubblica giochi da tavolo (ora fallita), ha pubblicato una versione da tavolo di Civilization, col titolo \"Sid Meier's Civilization: The Boardgame\". Il gioco da tavolo non ha ricevuto il successo sperato.\nNel 2010 la Fantasy Flight Games ha pubblicato una nuova versione, con un regolamento diverso dal precedente, fino a 4 giocatori, con mappa casuale. Il titolo \u00e8 sempre \"\" ed \u00e8 edito in italiano dalla Stratelibri.\nNel 2017 la Fantasy Flight Games ha pubblicato una versione aggiornata del gioco chiamata Civilization: A New Dawn edito in italiano da Asmodee Italia."}
{"id": "456549", "revid": "287204", "url": "https://it.wikipedia.org/wiki?curid=456549", "title": "Stemma della Serbia", "text": "Lo stemma della Serbia (\u0413\u0440\u0431 \u0421\u0440\u0431\u0438\u0458\u0435, \"Grb Srbije\"), adottato l'11 novembre 2010, riproduce l'emblema della dinastia regnante degli Obrenovi\u0107 (utilizzato per la prima volta nel 1882, per essere poi reintrodotto il 16 agosto 2004) e mostra l'aquila bicefala propria della dinastia dei Nemanji\u0107 (che la ricav\u00f2 dalla dinastia dei Paleologhi dell'Impero Bizantino). Lo stemma \u00e8 attorniato da un manto di ermellino, indossato secondo l'uso antico dai re serbi.\nBlasonatura.\nIl campo principale rappresenta lo Stato Serbo (il color rosso dell'emblema centrale, l'aquila bicefala con l'ali spiegate color argento, mentre zampe e becco sono di color oro; in basso due gigli dorati); lo scudo interno all'aquila rappresenta invece la Nazione Serba (una croce argento su campo rosso tra quattro lettere), che deriva dalla croce serba.\nLo scudo.\nIl disegno dello scudo \u00e8 stato utilizzato dagli stati serbi fin dal Medioevo. Le quattro iniziali che attorniano la croce argentata sono molto simili alla lettera C dell'alfabeto cirillico (che corrisponde al fonema /s/) e vengono comunemente associate al motto \"\u0421\u0430\u043c\u043e \u0441\u043b\u043e\u0433\u0430 \u0421\u0440\u0431\u0438\u043d\u0430 \u0441\u043f\u0430\u0441\u0430\u0432\u0430\"/\"Samo Sloga Srbina Spasava\" (\"Solo l'Unit\u00e0 Salva i Serbi\"). Questa disposizione fu originariamente utilizzata dall'Impero Bizantino, attraverso uno schema di quattro B indicante il motto \u0412\u03b1\u03c3\u03b9\u03bb\u03b5\u03cd\u03c2 \u0392\u03b1\u03c3\u03b9\u03bb\u03ad\u03c9\u03bd \u0392\u03b1\u03c3\u03b9\u03bb\u03b5\u03cd\u03c9\u03bd \u0392\u03b1\u03c3\u03b9\u03bb\u03b5\u03c5\u03cc\u03bd\u03c4\u03c9\u03bd/ \"Basil\u00e9us Basil\u00e9on, Basil\u00e9uon Basileu\u00f2nton\" (\"Re dei Re, che Regni sui Re\"). Quasi indubbiamente le quattro lettere hanno assunto nella trasposizione medievale sulla bandiera serba la forma di quattro acciarini, gi\u00e0 noti come simbolo araldico (venivano infatti utilizzati dal casato fiorentino degli Acciaiuoli).\nLa corona.\nBench\u00e9 ora la Serbia sia una repubblica, il nuovo stemma nazionale comprende la corona della precedente monarchia. L'uso della corona implica infatti solitamente una forma di governo monarchico. Tuttavia molte repubbliche dell'Europa centrale ed orientale (come ad esempio il Montenegro, l'Ungheria, la Polonia,la Bulgaria, la Georgia o la Russia) utilizzano tuttora la corona nei loro stemmi, come simbolo di sovranit\u00e0.\nUsi precedenti.\nL'attuale stemma della Serbia costitu\u00ec, con qualche variante, l'emblema della monarchia nel periodo jugoslavo. Nello stemma del Regno dei Serbi, dei Croati e degli Sloveni e poi del Regno di Jugoslavia lo scudo era pi\u00f9 piccolo ed era contenuto in un altro scudo che a sua volta racchiudeva anche i simboli di Croazia e Slovenia. Nello stemma del Regno di Jugoslavia non erano presenti i due gigli dorati in basso sotto gli artigli dell'aquila.\nLa bandiera.\nL'attuale bandiera ufficiale della Serbia, adottata ufficialmente l'11 novembre 2010 con l'approvazione del parlamento nazionale, presenta la versione minore dello stemma centrato verticalmente e spostato verso sinistra di 1/7 della lunghezza totale.\nStemma della Republika Srpska.\nLa Republika Srpska, l'entit\u00e0 serba della Bosnia ed Erzegovina, fino al 2007, aveva uno stemma molto simile a quello della Serbia. \nEsso presentava l'aquila bicipite in campo rosso con al centro lo scudo con la croce serba. Nello stemma non erano presenti i due gigli dorati in basso sotto gli artigli dell'aquila e la corona della dinastia Kara\u0111or\u0111evi\u0107 era contenuta all'interno del campo rosso.\nTale stemma il 16 giugno 2007 \u00e8 stato dichiarato illegale dalla corte costituzionale della Bosnia ed Erzegovina ed \u00e8 stato sostituito da un nuovo emblema, meno legato all'araldica serba, ma con richiami alla storia peculiare dei Serbi di Bosnia.\nLo stemma della Repubblica Socialista di Serbia.\nDopo la fine della seconda guerra mondiale. il nuovo governo socialista ridisegn\u00f2 l'emblema tradizionale, modificandolo sul modello di quelli dell'Unione Sovietica e degli altri paesi dell'Europa orientale.\nIl frumento rappresentava i contadini, mentre la ruota d'ingranaggio sita alla base rappresentava i lavoratori. La stella rossa al vertice rappresentava il comunismo, mentre il sole con i raggi un nuovo domani.\nLa quercia \u00e8 tradizionalmente un albero sacro per i Serbi, pertanto vennero disegnate foglie di quercia con ghiande.\nGli anni 1804 e 1941 commemorano la prima rivolta serba e la lotta di liberazione contro le Potenze dell'Asse durante il secondo conflitto mondiale.\nLo scudo raccoglie gli elementi tradizionali dell'emblema serbo, esclusa per\u00f2 la croce, simbolo della Cristianit\u00e0, in quanto la Repubblica Socialista di Serbia era ufficialmente laica.\nLo stemma socialista rimase utilizzato per un lungo periodo dopo lo scioglimento della Jugoslavia socialista. Il 17 agosto 2004 il parlamento della Serbia approv\u00f2 una legge sul nuovo emblema ufficiale, reintroducendo quello del 1882 del Regno di Serbia. Il nuovo stemma \u00e8 stato oggetto per\u00f2 di alcune polemiche, specialmente in relazione ai riferimenti monarchici. L'11 novembre 2010 l'emblema \u00e8 stato ridisegnato in base ai parametri dell'araldica serba."}
{"id": "456556", "revid": "47767", "url": "https://it.wikipedia.org/wiki?curid=456556", "title": "Mia Wallace", "text": ""}
{"id": "456557", "revid": "1875018", "url": "https://it.wikipedia.org/wiki?curid=456557", "title": "Tanit", "text": "Tanit o Tinnit (in lingua fenicia \ud802\udd15\ud802\udd0d\ud802\udd15, \"tnt\") era una divinit\u00e0 fenicia e cartaginese che deteneva uno dei posti pi\u00f9 importanti a Cartagine e a Sarepta e significativamente, per una citt\u00e0 prettamente commerciale, la sua effigie compariva nella maggior parte delle monete della citt\u00e0 punica.\nIl nome sarebbe legato al significato di \"Dea Madre\" e di origine libica,\"\" sebbene sia stata collegata ad Astarte e la si ritiene di origine fenicia.\nTanit era una delle consorti di Baal Hammon ed era venerata come dea protettrice della citt\u00e0 e dea della fertilit\u00e0 e godeva di speciali favori e venerazione da parte dei cittadini di Cartagine e del suo impero e dagli indigeni libici; aveva tra i simboli il melograno, la colomba e la palma.\nCorrispondeva alla greca Hera e alla latina Artemide o Venere.\nStoria.\nPer i Cartaginesi, Tanit -da alcuni associata a Didone- era dea della fertilit\u00e0, dell'amore e del piacere, associata alla buona fortuna, alla Luna e alle messi. Nella mitologia fenicia era simile ad Astarte, la dea madre. Nella religione greca, Tanit era paragonata ad Afrodite, ad Artemide ed a Demetra, dea delle messi e dei raccolti. Nella lingua egizia il nome di Tanit potrebbe essere letto come \"Terra di Neith\", e Neith era una divinit\u00e0 legata anche alla guerra.\nNon esiste certezza riguardo alla pronuncia del nome della divinit\u00e0, chiamata TNT in lingua fenicia e punica (non veniva resa la vocalizzazione). Alcuni studiosi ritengono potesse chiamarsi Tinnit; il nome Tanit (pronunciato T\u00e0nit o Tan\u00ect) si diffuse grazie al successo dell'opera Salammb\u00f4 dello scrittore Gustave Flaubert.\nIl simbolo di Tanit era la piramide tronca portante una barra rettangolare sulla sommit\u00e0. Su questa barra appaiono il sole e la luna crescente. Questo simbolo pu\u00f2 essere osservato nella maggior parte delle steli delle necropoli puniche, dall'Africa Mediterranea, alla Sardegna, alla Sicilia, alla penisola Iberica. Tuttavia secondo studiosi delle religioni dell'Antichit\u00e0 il cono su cui poggia il disco solare \u00e8 direttamente collegato alle ambrosie petrae fenicie, cio\u00e8 le pietre sacre venerate in Libano e nell'Oriente mesopotamico come pure in Israele. La Gran Madre Tanit tra i suoi appellativi divini era anche chiamata Mirionima, ovvero \"dai 10.000 nomi\". Appellativo passato alla Iuno Caelestis, che altri non \u00e8 che Tanit stessa nella forma ellenistico-romana. \"Pe'ne Baal\" significa \"Viso di Baal\" o \"di fronte a Baal\" ed era una delle epiclesi divine con cui era invocata. Quest'ultimo titolo indicava e le conferiva la prerogativa di avere la precedenza su Baal Hammon stesso, ma non \u00e8 determinato in quale ambito liturgico o teologico ci\u00f2 avvenisse o in relazione all'altro componente, Eshmun, della triade cartaginese. Secondo molti autori classici, tra cui Diodoro Siculo, il culto di Tanit richiedeva anche sacrifici umani. Tuttavia l'informazione potrebbe rientrare nella propoganda anti-cartaginese presente nella letteratura latina del periodo repubblicano. Comunque sia, tali riti sembrano confermati dalla presenza, nei tophet dedicati alla Dea di numerosi resti scheletrici combusti di bambini. Alcuni archeologi contemporanei, tuttavia, sostengono che nei tophet venissero deposti gli infanti morti per malattia, e che i Cartaginesi non praticassero sacrifici umani.\nNel sito archeologico di Thinissut, nei pressi della citt\u00e0 di Bir Bouregba, nel 1908 \u00e8 stata rinvenuta una statua in terracotta raffigurante la dea Tanit con testa di leone, attualmente conservata al Museo Nazionale del Bardo a Tunisi.\nLa raffigurazione della dea Tanit \u00e8 utilizzata come simbolo dal gruppo musicale italiano Almamegretta. Il campione subacqueo Enzo Maiorca le ha dedicato un romanzo: \"Sotto il segno di Tanit\". Nel 2011 nell'area di Predda Niedda a Sassari \u00e8 stato inaugurato un parco commerciale intitolato \"Galleria Tanit\", come simbolo benaugurante di abbondanza, con un logo stilizzato del simbolo classico."}
{"id": "456559", "revid": "339392", "url": "https://it.wikipedia.org/wiki?curid=456559", "title": "Santa Giulia da Corsica", "text": ""}
{"id": "456563", "revid": "254059", "url": "https://it.wikipedia.org/wiki?curid=456563", "title": "Castel Pietra (Renon)", "text": "Castel Pietra o Castelpietra (in tedesco Burg Stein am Ritten) \u00e8 un castello che si trova nelle vicinanze della frazione di Collalbo (in localit\u00e0 Siffiano (\"Siffian\")), nel comune di Renon (BZ).\nSi tratta di rovine; visibili sono ancora le mura sud e ovest del palazzo, mentre la corte e le mura risultano in gran parte distrutte.\nIl castello risale alla prima met\u00e0 del XIII secolo, quando il principe vescovo di Trento lo concesse al proprio gastaldo, Hugo \"de Lapide\", da cui il nome: pietra in tedesco \u00e8 appunto \"Stein\". Poi il castello pass\u00f2 a Mainardo II, che il 23 settembre 1265 strapp\u00f2 il possedimento al vescovo di Trento, Egnone di Appiano. Da allora e fino al XVI secolo sar\u00e0 sede del giudice di Renon. Nel 1417 \u00e8 attestato Ingenuino di Weineck quale \"phleger auf dem Stain\", funzionario giuridico del distretto di Stein.\nIl castello fu abbandonato nel XVII secolo, quando era di propriet\u00e0 dei signori di Villanders."}
{"id": "456566", "revid": "1305772", "url": "https://it.wikipedia.org/wiki?curid=456566", "title": "The Turn of a Friendly Card", "text": "The Turn of a Friendly Card \u00e8 il quinto album in studio del gruppo progressive rock britannico The Alan Parsons Project, fondato da Alan Parsons ed Eric Woolfson, pubblicato nel 1980 dalla Arista Records.\nDescrizione.\nAlan Parsons ed Eric Woolfsons registrano \"The Turn of a Friendly Card\" tra la fine del 1979 e l'inizio del 1980, per poi pubblicarlo nel novembre del 1980. Poich\u00e9 dall'autunno del 1978 entrambi, con le rispettive famiglie, si sono trasferiti a Monte Carlo nel Principato di Monaco per motivi fiscali, utilizzano come studio di registrazione lo Studio Acousti a Parigi. L'album riscuote un grande successo in termini di vendite, gi\u00e0 nel luglio del 1981 supera i due milioni di dischi, che sar\u00e0 inferiore solo all'album \"Eye in the Sky\", raggiunge la tredicesima posizione nelle classifiche USA, ma \u00e8 in Europa che spopola arrivando ovunque nella top venti ed in Austria e Germania al secondo posto. La permanenza nel Principato di Monaco e la scontata frequentazione del Casin\u00f2 di Monte Carlo stimolano il tema dell'album che tratta del mondo del gioco e dei suoi rischi, raccontando a grandi linee la vita di un uomo di mezz'et\u00e0 che diviene insofferente e sfida la fortuna andando al casin\u00f2 e giocandosi tutto e perdendo, dissipa tutto ci\u00f2 che possiede.\nCome session-man viene confermato il team ormai consolidato con Ian Bairnson alle chitarre, David Paton al basso, Stuart Elliott alla batteria e come cantanti Chris Rainbow e Lenny Zakatek. L'unica new entry \u00e8 Elmer Gantry che canta nel brano introduttivo \"May Be A Price To Pay\". Dopo la partecipazione ai tre album precedenti non viene confermato il tastierista Duncan Mackay che viene sostituito allo strumento da Eric Woolfson ed Alan Parsons. \nLa prima versione in CD di \"The Turn of a Friendly Card\" \u00e8 uscita nel 1984.\nAlan Parsons nel 1981 riceve la quarta nomination ai Grammy Awards, questa volta per \"The Turn of a Friendly Card\", nella categoria \"Best Engineered Recording, Non Classical\".\nCopertina e grafica.\nLa copertina di tutte le versioni dell'album mostra una vetrata che sembra appartenere a una chiesa, ma il dettaglio in vetro colorato \u00e8 una carta da poker, il re di quadri. La grafica \u00e8 realizzata dai musicisti rock e registi di videoclip Kevin Godley e Lol Creme. \nEdizioni.\nLa stessa custodia, nella sua parte interna \u00e8 un ulteriore collage di foto inedite."}
{"id": "456570", "revid": "16758", "url": "https://it.wikipedia.org/wiki?curid=456570", "title": "Stein am Ritten", "text": ""}
{"id": "456581", "revid": "466539", "url": "https://it.wikipedia.org/wiki?curid=456581", "title": "Dominique Swain", "text": "Biografia.\nUltima di cinque fratelli, Dominique I suoi genitori sono separati. \u00c8 sorella dell'attrice Chelse Swain, la quale ha recitato al fianco di Kirsten Dunst nel film \"Il giardino delle vergini suicide\". Nel 1997 il regista John Woo l'ha chiamata a interpretare il ruolo della figlia ribelle di John Travolta in \"Face/Off - Due facce di un assassino\". Sempre nello stesso anno Adrian Lyne l'ha scelta tra 2500 ragazze per il ruolo della ninfetta nel remake del film \"Lolita\" del 1997, tratto dall'omonimo romanzo di Vladimir Nabokov.\nNel 2002 la rivista \"Stuff\" l'ha eletta tra le 102 donne pi\u00f9 sexy del mondo, posizionandola al settantanovesimo posto. Ha partecipato al videoclip di \"Rockstar\", canzone dei Nickelback. La Swain \u00e8 portavoce della People for the Ethical Treatment of Animals. A 21 anni \u00e8 diventata la pi\u00f9 giovane modella ad aver posato nuda per una campagna animalista della PETA."}
{"id": "456584", "revid": "33689", "url": "https://it.wikipedia.org/wiki?curid=456584", "title": "Renato Brogelli", "text": "Biografia.\nA quattro anni si trasferisce con la famiglia a Terni (Umbria) ove entra subito in simbiosi con l'ambiente che lo circonda. Prestissimo s'interessa al Teatro e, in tal senso, svolge attivit\u00e0 amatoriale. Subito dopo la fine della seconda guerra mondiale partecipa attivamente a tutte le manifestazioni artistiche, che sorgono finalmente a nuova vita. \nNel 1944 scrive la sua prima commedia (\u201cZitti 'n bo'?!\u201d), cui seguono tante altre, raccolte poi in due volumi dal titolo \"Il mestiere di far ridere\".\nCon Luciano Fancelli scrive numerose canzoni per il Cantamaggio ternano. \nCon Marini e Taviani, mosso dall'intenzione di rappresentare il meglio del teatro italiano, fonda la \"Brigata del Teatro Sperimentale\", in lingua. Sin d'allora, per\u00f2, crede nel dialetto e nella sua forza di comunicazione. Non sono in molti a seguirlo in questa strada, non essendo ancora scemati del tutto gli attacchi al dialetto da parte della cultura a favore di una lingua nazionale \"standard\". Brogelli per\u00f2 va avanti per la sua strada: diventa l'anima e la guida del \"Piccolo Teatro Citt\u00e0 di Terni\" e scrive le commedie che hanno fatto accorrere, in questi anni, migliaia di ternani al cinema-teatro Antoniano di Terni.\nLa sua fama varca i confini cittadini; le sue commedie, tradotte e interpretate in vari dialetti, si rappresentano in quasi tutte le regioni italiane diventando l'orgoglio della cultura dialettale ternana. Nel 1982 il teatro di Renato Brogelli viene chiamato a rappresentare l'Italia in una rassegna sul teatro e sulla cultura all'Universit\u00e0 di Nantes, in Francia. Seguono poi importanti premi (migliore commedia, migliore attrice, miglior attore) in varie manifestazioni sul teatro dialettale organizzate da molti comuni italiani, da Milano a Siracusa.\nMuore a Terni il 30 ottobre 2007."}
{"id": "456587", "revid": "767487", "url": "https://it.wikipedia.org/wiki?curid=456587", "title": "Costante di tempo", "text": "In fisica ed ingegneria la costante di tempo (indicata dalla lettera greca \u03c4, tau) caratterizza la frequenza di risposta di un sistema dinamico lineare, in particolare di un sistema dinamico lineare stazionario.\nEssa \u00e8 un parametro che caratterizza fortemente il fenomeno da cui dipende. Sia dato un fenomeno governato dall'equazione differenziale ordinaria\nLa soluzione \"f\" \u00e8 una funzione esponenziale, con base il numero di Nepero. Se il parametro \"t\" \u00e8 un tempo, si mostra che dopo il tempo 3\"\u03c4\" le variazioni di \"f\" sono inferiori al 5%. Dopo un tempo di circa 5\"\u03c4\", la funzione \"f\" pu\u00f2 essere considerata praticamente costante, con variazioni che non superano lo 0.7%. In ambito fisico si suole allora dire che il sistema \u00e8 \"a regime\".\nNel caso di un'evoluzione transitoria, la costante di tempo \u00e8 spesso legata alla risposta del sistema studiato a una perturbazione istantanea ed \u00e8 chiamata anche tempo di rilassamento. La costante di tempo caratterizza allora l'ordine di grandezza del tempo al termine del quale si raggiunge il nuovo equilibrio.\nLa natura offre diversi esempi in cui, in prima approssimazione, valgono leggi descritte da equazioni differenziali come quella sopra.\nCostante di tempo di un circuito RC.\nIl concetto di costante di tempo viene utilizzato spesso nello studio dei circuiti elettrici, in particolare nei circuiti RC e RL, ma caratterizza anche la frequenza di taglio di molti dispositivi radio trasmittenti, filtri digitali e nastri magnetici.\nQuesta costante caratterizza il periodo di tempo necessario per la carica (o la scarica) di un condensatore. Pi\u00f9 precisamente si pu\u00f2 affermare che dopo 4,6\u03c4 il condensatore si pu\u00f2 considerare carico perch\u00e9 sono stati esauriti i fenomeni transitori della fase di carica."}
{"id": "456590", "revid": "599013", "url": "https://it.wikipedia.org/wiki?curid=456590", "title": "Carlo Clerici", "text": "Carriera.\nDi padre italiano, confinato dal regime a Lipari per motivi politici, ma nato e cresciuto in Svizzera (paese della madre), si avvicin\u00f2 al ciclismo lavorando in un'officina di riparazione di biciclette. Cominci\u00f2 a gareggiare nel 1947 e quattro anni dopo, nel settembre 1951, debutt\u00f2 nel professionismo andando a svolgere ruoli di gregariato. Nel 1953 fu protagonista di un particolare episodio al Giro d'Italia, quando venne escluso dalla sua squadra, la Welter, per aver aiutato Hugo Koblet (svizzero, avversario di Fausto Coppi e in forza alla Guerra) a rientrare in gruppo dopo una caduta. Anche in seguito a questo episodio fece richiesta di naturalizzazione e nel marzo 1954 ottenne la cittadinanza svizzera.\nProprio del 1954 \u00e8 il suo clamoroso successo al Giro d'Italia in seguito ad una delle pi\u00f9 famose \"fughe bidone\" della storia del ciclismo. Clerici, che partecipava a quell'edizione della corsa rosa come gregario di Hugo Koblet (lo aveva raggiunto alla Guerra), and\u00f2 in fuga con altri quattro corridori durante la sesta tappa, la Napoli-L'Aquila: vinse la frazione e, complice la disorganizzazione e i tentennamenti degli inseguitori, guadagn\u00f2 pi\u00f9 di mezz'ora di vantaggio sul gruppo, vestendo di rosa. Nessuno fu pi\u00f9 in grado di recuperare questo margine, nonostante mancassero ancora pi\u00f9 di due settimane di corsa e Clerici non fosse un grande scalatore: a Milano l'italo-svizzero precedette Koblet di 24'16\" e Nino Assirelli (suo compagno di fuga) di 26'28\".\nSe si esclude quel successo nella \"Corsa rosa\", le uniche vittorie importanti di Clerici furono il Gran Premio di Svizzera a cronometro nel 1952 (anno in cui fu anche terzo al Tour de Suisse) e il Campionato di Zurigo nel 1956; partecip\u00f2 anche ai campionati del mondo di Frascati nel 1955, non concludendo per\u00f2 la corsa. Si ritir\u00f2 dall'agonismo nel 1957, con una ventina di successi all'attivo.\nDopo due anni di lotta a un cancro, mor\u00ec a Zurigo il 28 gennaio del 2007."}
{"id": "456592", "revid": "3732", "url": "https://it.wikipedia.org/wiki?curid=456592", "title": "Davide Cassani", "text": "Professionista dal 1982 al 1996, vinse due tappe al Giro d'Italia.\nDal gennaio del 2014 al settembre del 2021 \u00e8 stato il commissario tecnico della nazionale italiana maschile \u00e9lite di ciclismo su strada.\nBiografia.\nCugino di secondo grado di Roberto Conti che, come lui, \u00e8 stato un ciclista professionista, Cassani \u00e8 cresciuto a Solarolo, iniziando a gareggiare da bambino. \nRitiratosi dall'attivit\u00e0 agonistica nel 1996, nell'aprile dello stesso anno l'allora direttore di Rai Sport Marino Bartoletti gli affida il ruolo di commentatore televisivo delle gare ciclistiche per al fianco dapprima di Adriano De Zan, di Auro Bulbarelli poi e dal 2010 di Francesco Pancani, fino alla nomina a C.T. della nazionale. Le ricognizioni in bicicletta per tutte le tappe del Giro d'Italia o quelle clou di montagna lo hanno visto per anni protagonista.\nProprio in virt\u00f9 del successo di queste ultime, nel 2007 Cassani \u00e8 stato protagonista insieme all'ex ciclista professionista Massimo Boglia di una pubblicazione editoriale, completa di DVD e fascicoli, intitolata \"Le Grandi Salite del Ciclismo\", nella quale i due ciclisti percorrono le salite pi\u00f9 famose affrontate durante il Giro d'Italia e il Tour de France. \u00c8 autore inoltre dell\"'Almanacco del Ciclismo\" pubblicato annualmente e coautore di un libro biografico su Marco Pantani in collaborazione con Ivan Zazzaroni e Pier Bergonzi dal titolo \"Pantani. Un eroe tragico\".\nDurante il commento di una tappa del Tour de France 2007 Cassani, elogiando Michael Rasmussen, racconta di averlo incontrato in Trentino mentre si allenava. Questo fatto coster\u00e0 al danese (che aveva mentito dicendo di essere stato in Messico in quel periodo, per sfuggire ai controlli antidoping) prima l'esclusione dalla sua nazionale e poi su pressione della Rabobank quella dal Tour, che si apprestava a vincere. Durante il Giro d'Italia 2010 Cassani si fa portavoce di un nuovo scandalo che invade il ciclismo, quello delle biciclette elettriche, delle quali si ventilava l'uso nell'ambiente professionistico, testimoniandone l'esistenza e l'efficacia.\nCarriera.\nCiclista.\nEsordisce nel professionismo nel 1982 con la Termolan di Bruno Reverberi. Nel 1986 passa alla Carrera: tra i suoi compagni di squadra figurano Claudio Chiappucci, Roberto Visentini e Stephen Roche. Nel 1988 corre per la Gewiss-Bianchi con Moreno Argentin. Dal 1990 al 1994 indossa la casacca dell'Ariostea mentre il 1995 lo vede alla MG Maglificio-Technogym. Nel 1996, appena passato alla Saeco, viene investito da un'automobile: tale incidente lo costringer\u00e0 a chiudere la carriera.\nSpecialista nelle fughe da lontano e considerato uno dei migliori gregari nei primi anni novanta, ha ottenuto i suoi migliori risultati nelle corse in linea di un giorno. Pu\u00f2 vantare al suo attivo 27 vittorie, pi\u00f9 di 800\u00a0000 chilometri nelle gambe, oltre 1500 corse tra cui 12 Giri d'Italia, nove Tour de France (dove ha indossato la maglia a pois) e nove partecipazioni ai campionati del mondo.\nTra i risultati pi\u00f9 prestigiosi figurano un settimo posto conseguito al Campionato mondiale 1988 disputato in Belgio, il Giro dell'Emilia conquistato nel 1990, nel 1991 e nel 1995, la Milano-Torino nel 1991, due tappe al Giro (1991 la prima, 1993 la seconda), il Trofeo dello Scalatore nel 1991, un nono posto ai mondiali 1991 a Stoccarda, il Giro del Mediterraneo del 1994 e due edizioni della Coppa Agostoni.\nNelle grandi classiche internazionali, ha collezionato un terzo posto nella Freccia Vallone del 1992, un terzo posto nel Giro di Lombardia e un quarto nella Liegi-Bastogne-Liegi dello stesso anno (piazzamenti che gli consentirono di classificarsi terzo nella Coppa del Mondo), oltre a un secondo nell'Amstel Gold Race del 1995, battuto a sorpresa dallo svizzero Mauro Gianetti in una volata a due.\nCommissario tecnico della nazionale ciclismo.\nIl 28 gennaio 2014, con la nomina ufficiale da parte del Consiglio Federale della FCI, si insedia come commissario tecnico della nazionale italiana di ciclismo su strada maschile \u00e9lite, succedendo a Paolo Bettini. Durante il suo mandato la nazionale conquista due mondiali a cronometro (entrambi vinti da Filippo Ganna nel 2020 e nel 2021) e quattro europei in linea (Matteo Trentin nel 2018, Elia Viviani nel 2019, Giacomo Nizzolo nel 2020, Sonny Colbrelli nel 2021). Sfiora il titolo iridato della prova in linea nel 2019, con l'argento di Matteo Trentin, battuto nella volata a tre all'arrivo dal danese Mads Pedersen.\nIl 30 settembre del 2021, scaduto il contratto come CT, la Federazione offre a Cassani la presidenza della \"Ciclista Servizi\", che verr\u00e0 da lui rifiutata."}
{"id": "456596", "revid": "767487", "url": "https://it.wikipedia.org/wiki?curid=456596", "title": "Lita Ford", "text": "Dapprima membro delle Runaways, intraprese in seguito una carriera solista, raggiungendo il picco della sua popolarit\u00e0 con l'album \"Lita\" e con il relativo singolo \"Kiss Me Deadly\". \u00c8 anche nota per aver avuto relazioni con alcuni personaggi della scena musicale heavy metal. Tra questi, Nikki Sixx dei M\u00f6tley Cr\u00fce, Tony Iommi dei Black Sabbath, Lemmy Kilmister dei Mot\u00f6rhead, Joe Lynn Turner dei Rainbow, Chris Holmes dei W.A.S.P. e infine con Jim Gillette dei Nitro con cui ha convissuto fino al loro divorzio, avvenuto nel 2011, e dal quale ha avuto due figli.\nBiografia.\nLe origini.\nLita Ford nacque a Streatham, Londra (Regno Unito), con il nome di Lita Rossana Ford il 19 settembre 1958. Si trasfer\u00ec presto a Long Beach, California negli Stati Uniti agli inizi degli anni settanta con i suoi genitori, Harry Leonard e Isabella (Lisa) che si erano conosciuti durante la seconda guerra mondiale. Suo padre era un militare britannico mentre la madre era italiana.\nAll'et\u00e0 di 11 anni le venne regalata una chitarra classica con corde di nylon con cui cominci\u00f2 a suonare incoraggiata dai suoi genitori, mentre a 13 anni and\u00f2 al suo primo concerto dei Black Sabbath, gruppo che l'avvicin\u00f2 all'heavy metal. Continu\u00f2 a suonare la chitarra ispirandosi ai suoi gruppi preferiti come Black Sabbath, Deep Purple e Jimi Hendrix, e trov\u00f2 un lavoro all'ospedale di St Mary vicino a casa riuscendo a mettere da parte 450 dollari per comprarsi una Gibson SG, lo stesso modello del suo mito Tony Iommi, chitarrista dei Black Sabbath.\nLe Runaways.\nLita frequent\u00f2 la Poly High School di Long Beach e per un breve periodo la Lake Wood High School prima di ritornare a Long Beach. Per un certo tempo suon\u00f2 il basso in una band della scuola composta da soli ragazzi che condividevano la stessa passione per la musica.\nAll'epoca Kim Fowley stava cercando delle ragazze per formare una band tutta femminile, le Runaways. Sent\u00ec Lita suonare il basso e le telefon\u00f2. Lita gli disse che suonava la chitarra solista e Fowley rispose che stava cercando una come lei per completare la formazione delle Runaways.\nLita si present\u00f2 e super\u00f2 le audizioni, tuttavia abbandon\u00f2 la band dopo due giorni per alcuni diverbi con Fowley. Una settimana dopo, nell'ottobre del 1975 torn\u00f2 nella band quando Fowley la ricontatt\u00f2 riconoscendo che la ragazza aveva talento. La band, nella quale militava anche la cantante Joan Jett, sforn\u00f2 quattro album in studio e un live. Suonarono a diversi tour negli Stati Uniti e in Giappone. Il gruppo raggiunse una modesta popolarit\u00e0, grazie soprattutto al brano \"Cherry Bomb\". La band per\u00f2 non riscosse un successo particolarmente rilevante durante la loro carriera. Il sodalizio dur\u00f2 fino al 1979 quando le componenti del gruppo decisero di intraprendere strade diverse, e Lita diede inizio a una carriera solista che le avrebbe permesso di raggiungere una grande notoriet\u00e0 per tutti gli anni ottanta.\nCarriera solista.\nSciolte le Runaways, Lita volle formare una nuova band con la batterista della band Sandy West, ma non trovarono personale e cos\u00ec il progetto non ebbe risvolti. Lita abbandon\u00f2 quindi i suoi progetti musicali svolgendo alcuni lavori occasionali, fino a quando incontr\u00f2 Eddie Van Halen. Il guitar hero le consigli\u00f2 di tornare a dedicarsi alla musica, dicendole che stava sprecando il suo talento. Decise cos\u00ec di fondare una nuova band, ma dopo aver cercato diversi cantanti senza risultato, Lita prese lezioni di canto, intenzionata a diventare una \"front woman\". La sua prima performance dopo le Runaways avvenne come ospite nell'album della punk rock band The Stepmothers del 1981 nella reinterpretazione delle Runaways \"American Nights\".\nInoltre all'epoca Lita conviveva con Nikki Sixx, bassista e leader dei M\u00f6tley Cr\u00fce.\nFirmando per la Mercury Records Lita diede inizio alla carriera solista, reclutando il chitarrista canadese Neil Merryweather ed il batterista Dusty Watson. Con questi la Ford pubblicher\u00e0 nel 1983 il disco di debutto intitolato \"Out for Blood\", un album sulla scia dell'heavy metal che per\u00f2, almeno inizialmente, pass\u00f2 inosservato a causa della scarsa sponsorizzazione da parte dell'etichetta. Il disco venne prodotto dal chitarrista Neil Merryweather. La copertina dell'album, raffigurante Lita con una chitarra insanguinata, venne censurata a favore di una foto all'apparenza meno aggressiva e provocante.\nNel tour del disco subentr\u00f2 il bassista Randy Rand, un anno dopo membro degli Autograph, mentre Dusty Watson raggiunse i Legs Diamond. Vennero poi reclutati il bassista Hugh McDonald ed il batterista Randy Castillo con cui l'anno successivo diede alla luce il secondo \"Dancin' on the Edge\".\nIl disco vede la partecipazione di Jeff Lieb alla composizione di alcuni brani e ai sintetizzatori assieme ad Aldo Nova. Questo presenta un sound pi\u00f9 leggero rispetto al precedente.\nGrazie alla migliore produzione e sponsorizzazione Lita suon\u00f2 in Europa al fianco di Rainbow e Black Sabbath. Durante il tour, Castillo abbandon\u00f2 il progetto sostituito da Eric Singer (futuro membro dei Kiss). Castillo poi raggiunse gli Stone Fury, e pi\u00f9 tardi Ozzy Osbourne e M\u00f6tley Cr\u00fce. La Ford partecip\u00f2, assieme a Glenn Hughes e Ronnie James Dio, all'album degli Heaven \"Where Angels Fear to Tread\" come corista nello stesso 1984.\nVenne poi ingaggiata da Tony Iommi dei Black Sabbath per due anni ed apparve con lui al concerto MTV Guitar Hereos ma la relazione tra i due fin\u00ec nel 1987.\nLita registr\u00f2 il terzo album con la PolyGram Records, il cui titolo doveva essere \"The Bride Wore Black\". La copertina doveva ritrarla con un vestito da nozze nero, ma l'album non venne infine realizzato poich\u00e9 l'etichetta giudic\u00f2 il disco troppo pesante. La Ford di conseguenza concluse il contratto con la major.\nIl terzo album intitolato \"Lita\" venne pubblicato nel 1988, per la RCA Records, e prodotto da Mike Chapman. Lita assunse come manager Sharon Osbourne, moglie di Ozzy, e segu\u00ec il suo consiglio facendo partecipare all'album diversi noti artisti. L'album infatti vedeva la partecipazione di Myron Grombacher, batterista di Pat Benatar e Vinnie Vincent Invasion, David Ezrin alle tastiere e Ozzy Osbourne. Ford inoltre introdusse il chitarrista Steve Fister. Fister si era presentato ad un'audizione per Ozzy Osbourne, ma venne introdotto nella band della Ford. Inoltre parteciparono alla composizione di alcuni brani altri noti personaggi come il suo ex fidanzato Nikki Sixx, lo stesso Osbourne e Lemmy Kilmister dei Mot\u00f6rhead. Il disco presentava sonorit\u00e0 pi\u00f9 melodiche che le fecero ottenere un ottimo successo commerciale. La sua notoriet\u00e0 \u00e8 dovuta a celeberrime canzoni come \"Back To The Cave\", \"Kiss Me Deadly\" (una delle hit pi\u00f9 trasmesse in radio e in televisione a quei tempi) e \"Close My Eyes Forever\", ballad dove Lita duetta con il cantante Ozzy Osbourne. Grazie all'ottimo successo del disco, suon\u00f2 in tour con i Poison negli USA e con i Bon Jovi in Europa dove venne girato un video della sua performance al Wembley Stadium in Inghilterra nel 1989.\nAnni '90.\nAll'epoca conobbe il chitarrista Chris Holmes dei W.A.S.P. al Rainbow Bar and Grill. I due si sposarono il 26 giugno 1990.\nL'anno precedente Lita aveva partecipato come ospite all'album dei W.A.S.P. \"The Headless Children\" mentre nel 1993 appar\u00ec nuovamente in un loro album nella raccolta \"First Blood Last Cuts\", questa volta in qualit\u00e0 di chitarrista solista nel brano inedito \"Sunset And Babylon\".\nFister abbandon\u00f2 la band per raggiungere gli Steppenwolf, e pi\u00f9 tardi collabor\u00f2 con Derek St. Holmes e Pat Travers. Nel 1990 usc\u00ec il quarto album, intitolato \"Stiletto\", che conteneva anche la reinterpretazione di Alice Cooper \"Only Woman Bleed\" e la ballad \"Lisa\" dedicata a sua madre. Tuttavia l'album non ebbe buoni riscontri commerciali. In questo periodo Lita venne inclusa nel Circus Rock Hall of Fame divenendo la prima donna a godere di questo titolo.\nDopo un anno di matrimonio con Chris, Lita divorzi\u00f2 e si dedic\u00f2 alla composizione del prossimo album, intitolato \"Dangerous Curves\", ovvero il titolo di una canzone che Sammy Hagar le aveva dedicato. Lei non riprese il brano ma ne sfrutt\u00f2 il titolo. Nell'album, prodotto da Tom Werman, era incluso il brano \"\"Bad Love\" che trattava del suo recente divorzio e \"Little Too Early\", brano scritto in collaborazione con Joe Lynn Turner e Ritchie Blackmore. Nella formazione subentr\u00f2 al basso Matt Bissonette (ex A=440 e David Lee Roth), mentre Grombacher rimase alla batteria. Parteciparono ospiti d'eccezione come il chitarrista degli Heart Howard Leese, e nel ruolo di coristi i celebri cantante Jeff Scott Soto (Yngwie J. Malmsteen) e Joe Lynn Turner (Rainbow, Yngwie J. Malmsteen).\nAnche questo per\u00f2 non ebbe buoni riscontri anche a causa della pressante ondata grunge che proprio in quel periodo cambiava le tendenze musicali.\nNel 1993 divenne candidata al Grammy per la miglior performance rock alla voce da una donna per il suo singolo \"Shot Of Poison\" estratto da \"Dangerous Curves\" ma il titolo infine venne vinto da Melissa Etheridge.\nNel 1994 \"Carmelita\" incontr\u00f2 in un club di Dallas l'ex cantante dei Nitro Jim Gillette, e subito i due instaurarono un rapporto. Dopo sole due settimane i due si sposarono il 13 maggio 1994, anno di uscita di \"Black\", album influenzato dalle nuove correnti del grunge e alternative rock. Jim Gillette appar\u00ec come special guest nell'album dove contribuirono come coristi anche l'ex Fastway Dave King e nuovamente Jeff Scott Soto. Venne prodotto dall'etichetta tedesca ZYX Records e disponibile solo tramite importazione.\nLita con Jim Gillette volle formare nel 1995 un nuovo progetto il quale nome avrebbe dovuto essere Rumble Tribe, ma infine non venne alla luce. Dopo aver cercato di fondare altri progetti, Lita e Jim celebrarono la nascita del loro primo figlio James Leonard Gillette, il 13 maggio 1997 a Panama Beach, Florida.\nNello stesso anno partecip\u00f2 al tribute album dei Led Zeppelin intitolato \"Stairway To Heaven\" suonando i brani \"Whole Lotta Love\" e \"Rock &amp; Roll\".\nNel frattempo alcune voci divulgavano notizie su una riunione delle Runaways.\nGrazie alla popolarit\u00e0 ottenuta con la sua carriera solista, la Ford vinse ancora un \"award\" in America nel 1998 nonostante non avesse pubblicato alcun disco da tre anni.\nTerzo millennio.\nNel 2000 venne realizzato il disco \"Greatest Hits Live\" per l'etichetta Deadline Records. Inclusa nel cd era una traccia inedita chiamata \"Nobody's Child\" registrata a Nashville nel 1999 per questo disco, che includeva inoltre alcune tracce live risalenti al 1992 suonate a San Juan Capistrano. A chiudere il disco fu una delle tracce preferite da Lita, la reinterpretazione dei Montrose \"Rock Candy\"\".\nDurante il 2001 Lita Ford, ormai residente in Florida, diede alla luce il secondo figlio. Torn\u00f2 sul palco dopo diversi anni il 12 giugno 2004 quando, assieme a Glenn Hughes e Kevin DuBrow, appar\u00ec al quarto festival 98.9 WMMO Rock Forever Golf Classic and Concert a Orlando, Florida.\nIn seguito, Lita \u00e8 riapparsa nel mondo della musica partecipando come ospite nel brano \"I'll Be Home for Christmas\", tratto dall'ultimo disco dei Twisted Sister, \"A Twisted Christmas\" nel 2006, e il 27 giugno 2009 a Monza, in occasione del \"Gods of metal\", uno dei pi\u00f9 grandi concerti italiani di rock e metal.\nNel 2009, Lita \u00e8 entrata nel cast di doppiatori del gioco \"Br\u00fctal Legend\", prestando la voce per il personaggio di Rima, Regina delle amazzoni di Zaulia; sempre nello stesso gioco \u00e8 presente il personaggio Lita Halford, a lei ispirata ma doppiata da Kath Soucie. Nello stesso anno ha pubblicato un nuovo album, intitolato \"Wicked Wonderland\", a 15 anni di distanza dal precedente, \"Black\".\nNel 2012 Lita ritorna con un nuovo album in studio intitolato, autobiograficamente, \"Living Like a Runaway\", prodotto da Gary Hoey e ispirato al suo recente divorzio da Jim Gillette, avvenuto l'anno precedente. Fra i nuovi brani proposti nel disco, oltre alla ballata \"Mother\" dedicata ai figli, \u00e8 presente, come bonus track, anche una cover di un classico di Elton John, \"The Bitch Is Back\". Tale \u00e8 il titolo del nuovo album live di Lita, uscito il 22 ottobre 2013."}
{"id": "456630", "revid": "2103", "url": "https://it.wikipedia.org/wiki?curid=456630", "title": "Lingua alternativa", "text": ""}
{"id": "456632", "revid": "712560", "url": "https://it.wikipedia.org/wiki?curid=456632", "title": "Chilobit", "text": "Il chilobit \u00e8 un'unit\u00e0 di misura dell'informazione o della memoria che fa parte dei vari multipli del bit. Il termine deriva dall'unione del prefisso SI kilo con bit. Il chilobit ha per simbolo kbit (ma talvolta viene usato anche kb, da non confondere con kB che \u00e8 invece il simbolo del chilobyte).\nIl chilobit ha il seguente valore:\nQuesta definizione \u00e8 la pi\u00f9 usata soprattutto nel campo delle telecomunicazioni dove viene utilizzata per misurare la quantit\u00e0 di dati che sono stati trasmessi o ricevuti in un determinato periodo di tempo. Per esempio per indicare la velocit\u00e0 di un modem spesso si ricorre ai kilobit per secondo."}
{"id": "456651", "revid": "1543377", "url": "https://it.wikipedia.org/wiki?curid=456651", "title": "Mercato telematico delle obbligazioni e dei titoli di Stato", "text": "Il Mercato telematico delle obbligazioni e dei titoli di Stato (meglio noto con l'acronimo di MOT) \u00e8 il mercato telematico istituito nel 1994 ed organizzato e gestito dalla Borsa italiana sul quale vengono negoziati i titoli di Stato (BOT, BTP, CCT, CTZ), le obbligazioni non convertibili, euro-obbligazioni, obbligazioni di emittenti esteri, ABS e altri titoli di debito. Va notato che il MOT \u00e8 un mercato al dettaglio su cui si scambiano lotti e multipli bassi. Da questo punto di vista il MOT si distingue dall'MTS (Mercato telematico dei titoli di stato) che \u00e8 un mercato all'ingrosso i cui lotti minimi sono pari a 2,5 milioni di Euro. Il MOT e l'MTS sono entrambi mercati secondari, il mercato primario (in prima emissione) avviene tramite asta competitiva o marginale.\nModalit\u00e0 di negoziazione.\nLe negoziazioni come per altri mercati si svolgono in fasi successive: \nAsta di apertura.\nL'asta di apertura dal 2004 si \u00e8 uniformata al modello del MTA ed \u00e8 quindi suddivisa in:\nNegoziazione continua.\nQuesta fase segue l'asta di apertura. In essa il sistema telematico abbina, per le quantit\u00e0 disponibili, le proposte di acquisto e vendita in base ai prezzi e alla priorit\u00e0 temporale inserite, come indicato dall'articolo 4.4.3, comma 3 del regolamento.\nSegmenti del MOT.\nDal novembre del 2005 Borsa Italiana S.p.A. ha introdotto, relativamente a tale mercato finanziario, due nuovi segmenti:\nNel MOT gli orari delle fasi di negoziazione sono i seguenti:\nLe transazioni scaturiscono dall'incrocio delle proposte di negoziazione (PDN), espressione della volont\u00e0 negoziale degli operatori.\nQuotazioni.\nLa quotazione degli strumenti scambiati sul MOT (titoli di stato, obbligazioni e ABS) \u00e8 riferita a 100 euro di valore nominale del titolo (la quantit\u00e0 dei titoli obbligazionari \u00e8 espressa in valore nominale) La quotazione si dice sotto la pari se il prezzo \u00e8 inferiore a 100, alla pari se il prezzo \u00e8 100 ovvero sopra la pari se il prezzo \u00e8 maggiore di 100 euro di valore nominale. I titoli zero coupon (ad esempio BOT e CTZ) e le obbligazioni strutturate con rendimento variabile dipendente da un sottostante sono quotati a corso tel quel (prezzo del valore capitale del titolo pi\u00f9 l'interesse maturato dall'ultimo godimento o dall'emissione per gli zero coupon), gli altri titoli obbligazionari sono quotati a \"corso secco\" (prezzo del valore capitale del titolo) cio\u00e8 senza gli interessi maturati, compreso i titoli a tasso variabile quando \u00e8 noto prima dell'inizio del periodo di godimento (prima della scadenza dell'ultima cedola) i parametri di calcolo del tasso di interesse da applicare. Abbiamo parlato anche di prezzo, vediamo tuttavia quanti tipi di prezzo si formano sul mercato MOT:\n(Prima del giugno 2004, invece, il Prezzo di Riferimento non veniva calcolato e il Prezzo di Controllo (utilizzato solo nell'Asta di Apertura) coincideva con il Prezzo Ufficiale).\nSi veda a tale proposito il Titolo IA.7 delle istruzioni al regolamento dei mercati organizzati e gestiti dalla Borsa italiana SpA ed il Titolo 4.4 del Regolamento dei mercati organizzati e gestiti dalla Borsa italiana SpA.\nCollegamenti esterni.\nBorsa Italiana S.p.A."}
{"id": "456659", "revid": "1665365", "url": "https://it.wikipedia.org/wiki?curid=456659", "title": "Gasparo Gozzi", "text": "Biografia e operato letterario.\nGasparo Gozzi nacque a Venezia nella casa di famiglia (civico 2939 del sestiere di San Polo), primogenito degli undici figli di Iacopo Antonio e Angela Tiepolo. Suo fratello fu il celebre drammaturgo Carlo Gozzi. I Gozzi erano una famiglia di origine bergamasca che nel Cinquecento si era portata a Venezia per fare fortuna, acquistando immobili in citt\u00e0 e poderi nell'entroterra (a Visinale di Pasiano di Pordenone avevano anche una villa). Nel Seicento avevano ottenuto il titolo di conti sui loro possedimenti, tuttavia sul principio del Settecento cominciarono a declinare, cosicch\u00e9 solo a Gasparo e al secondogenito Francesco furono assicurati degli studi regolari; lo stesso Carlo, altro fratello che pure diverr\u00e0 celebre letterato, si form\u00f2 privatamente presso dei sacerdoti poco brillanti.\nStudi\u00f2 presso il collegio dei padri Somaschi di Murano fino al 1732, quando, a causa delle difficolt\u00e0 economiche dovute al dissesto del patrimonio di famiglia, dovette mantenersi con il suo lavoro di letterato, realizzando traduzioni di grandi umoristi antichi e moderni. Nel 1738 spos\u00f2 la poetessa Luisa Bergalli, pi\u00f9 vecchia di lui di dieci anni, con la quale, nel 1746, prese in gestione il Teatro Sant'Angelo; nel 1747, con il fratello Carlo, fond\u00f2 l'Accademia letteraria tradizionalista dei Granelleschi, provando a dar vita ad un repertorio teatrale moderno che escludeva l'uso delle maschere, incontrando scarsa approvazione. Nel 1748, fallita l'impresa del teatro, Gasparo si impieg\u00f2 presso il procuratore Foscarini che lo aiut\u00f2 a scrivere il primo volume della \"Storia della letteratura veneziana\" , che sar\u00e0 pubblicato nel 1752, e si dedic\u00f2 con la moglie a molti lavori in anonimato, soprattutto traduzioni dal francese e dal latino, tra le quali le opere del drammaturgo francese Hilaire-Bernard de Longepierre.\nNel 1750 esce la sua prima opera letteraria originale, il primo volume di \"Lettere diverse\" a cui far\u00e0 seguito nel 1752 il secondo, dove lo scrittore manifesta doti di umorista e moralista leggero e penetrante, che saranno le costanti di tutta la sua opera. Al contrario del fratello Carlo, pi\u00f9 legato alle antiche consuetudini nobiliari, Gasparo non rifiut\u00f2 di cimentare la sua abilit\u00e0 di letterato in un'attivit\u00e0 prettamente commerciale quale il giornalismo.\nTra il 1760 e il 1762 lo scrittore redasse da solo tutti i numeri della \"Gazzetta veneta\" (bisettimanale, usc\u00ec dal febbraio 1760 al gennaio 1761), del \"Mondo morale\" e dell\"Osservatore veneto\" (prima settimanale, poi bisettimanale, usc\u00ec dal febbraio 1761 all'agosto 1762). In seguito divenne funzionario dei Riformatori dello Studio di Padova, la magistratura veneziana che si occupava della politica culturale della Repubblica di Venezia, e svolse per molti anni con buon senso e apertura mentale l'incarico di sovraintendente alle stampe e revisore (censore) dei libri.\nNella \"Gazzetta\" confluivano fatti di cronaca, narrati con chiarezza e vivacit\u00e0, scenette di fantasia e recensioni librarie e teatrali; l\"Osservatore\" affrontava temi di portata pi\u00f9 ampia, con un linguaggio pi\u00f9 complesso e un tono pi\u00f9 sostenuto.\nRilevante fu la composizione di una serie di ritratti psicologici in cui sono applicati a personaggi moderni, delineati con maestria, le regole di un genere \"minore\": il ritratto satirico morale, praticato nell'antichit\u00e0 dal greco Teofrasto e nel Seicento dal francese Jean de La Bruy\u00e8re.\nDurante l'arco di alcuni decenni (1745-1781) si dedic\u00f2 alla realizzazione dei \"Sermoni\" poetici in endecasillabi sciolti in cui, narrando aneddoti personali, delinea con ironico anticonformismo diversi aspetti del costume contemporaneo.\nTra i suoi interventi critici sono da ricordare: la recensione de \"I rusteghi\" di Carlo Goldoni, e la polemica col gesuita Saverio Bettinelli nella quale difende la grandezza di Dante Alighieri ed evidenzia il carattere organico ed unitario delle tre cantiche.\nNella recensione de \"I rusteghi\", esalta la capacit\u00e0 di Goldoni di illuminare mille minute circostanze in movimento.\nIl pensiero.\nGozzi era moderatamente aperto all'innovazione e consapevole della resistenza che la tradizione avrebbe opposto all'invito degli intellettuali illuministi a riformare il mondo. Per questo motivo nelle proprie pagine dipinse il ritratto di un ambiente intellettuale troppo colto per non intuire la decadenza degl'ideali della propria tradizione, ma anche troppo fine e riflessivo per abbracciare con entusiasmo le nuove istanze radicalmente eversive.\nSoluzioni linguistiche.\nIl linguaggio presenta un carattere raffinato e anticonformista che, nonostante l'impeto umoristico e la concretezza, si distacca dalla realt\u00e0 popolare e quotidiana."}
{"id": "456660", "revid": "1791", "url": "https://it.wikipedia.org/wiki?curid=456660", "title": "Sid Meier's Civilization", "text": ""}
{"id": "456672", "revid": "287204", "url": "https://it.wikipedia.org/wiki?curid=456672", "title": "EuroMOT", "text": "LEuroMOT \u00e8 un mercato ad asta con sistema di negoziazione che accoppia gli ordini sulla base del prezzo e della quantit\u00e0 e, a parit\u00e0 di prezzo, in base all'ordine che \u00e8 stato immesso nel sistema per primo.\nL'EuroMOT \u00e8 suddiviso in tre segmenti di mercato:\n- Eurobbligazioni;\n- Asset Backed Securities;\n- Titoli di emittenti esteri.\nGli operatori autorizzati ad effettuare le negoziazioni sull'EuroMOT sono le banche, le imprese d'investimento e gli agenti di cambio autorizzati alla negoziazione per conto terzi."}
{"id": "456700", "revid": "5901", "url": "https://it.wikipedia.org/wiki?curid=456700", "title": "Messori", "text": ""}
{"id": "456746", "revid": "1924342", "url": "https://it.wikipedia.org/wiki?curid=456746", "title": "Severina Vu\u010dkovi\u0107", "text": "Anche se non \u00e8 molto conosciuta a livello internazionale, oltre che in Croazia, \u00e8 famosissima in tutti i paesi dell'Ex Jugoslavia. Severina \u00e8 sicuramente la cantante che ha ottenuto il maggior successo nella storia della musica croata.\nDurante la sua carriera, la Vu\u010dkovi\u0107 ha cambiato molte volte il suo stile musicale. Le sue canzoni contengono vari generi musicali: rock, pop, dance, musica tradizionale della Dalmazia, ritmi classici come il valzer e il tango, musica spagnola e zingara, musica folk.\nGli anni ottanta.\nFin da bambina nutriva una passione per la musica e per il palcoscenico. Nel 1982, all'et\u00e0 di dieci anni, conquista il primo posto al \"Prvi pljesak\" (Primo applauso), concorso per cantanti dilettanti che offriva ai giovani interpreti la possibilit\u00e0 di farsi conoscere al pubblico e far vedere le proprie qualit\u00e0.\nSubito dopo questo piccolo esordio entra a far parte del KUD Mosaik di Spalato, Societ\u00e0 per l'arte e per la cultura. Questa societ\u00e0 riunisce molti ragazzi e ragazze di Spalato con lo scopo di insegnare loro a cantare, a ballare e a suonare vari strumenti. Lo spiritus movens del KUD Mozaik \u00e8 Lepa Smoje ed \u00e8 grazie a lei che Severina Vu\u010dkovi\u0107 apprende in fretta le arti del mestiere tant'\u00e8 che all'et\u00e0 di 13 anni le viene assegnato il ruolo di Karmela nel musical Frane \u0160trapalo. Frane \u0160trapalo \u00e8 stato il primo musical interpretato da bambini e ragazzi in Jugoslavia; i ruoli principali vennero recitati da lei nel ruolo di Karmela e da Toni Kesi\u0107 nel ruolo di Frane.\nDurante gli anni ottanta Severina Vu\u010dkovi\u0107 gareggia in molti festival per bambini, come Daruvarski susreti e Studentsko ljeto dove regolarmente viene premiata. Entra a far parte della band Tre\u0107a smjena all'et\u00e0 di 15 anni. La band si esibiva per lo pi\u00f9 sui terrazzi di vari alberghi nei pressi di Spalato. La sua prima canzone da solista Prolje\u0107e venne scritta da Zdenko Runji\u0107, famoso compositore e musicista croato, quando la cantante aveva 16 anni.\nNel 1989 partecipa al festival radiofonico Demo X che veniva regolarmente organizzato per tutto il corso degli anni ottanta da Radio Zagreb. Cantanti dilettanti gareggiavano con un unico scopo: vincere il primo premio, ovvero ottenere la possibilit\u00e0 di incidere il primo disco. Quell'anno Bahrija Golubovi\u0107, presidente della giuria, le assegna il primo premio ottenendo cos\u00ec la possibilit\u00e0 di incidere il suo primo disco all'et\u00e0 di 17 anni. Vince il festival Demo X con la canzone \"Sklopi o\u010di muzika dok svira\". Con la stessa canzone quell'anno vince il premio del pubblico al Zagrebfest.\n1990 il primo album.\nIl suo primo album, intitolato semplicemente \"Severina\", esce nel 1990. Il disco viene pubblicato dalla casa discografica Orfej - Radiotelevizija Zagreb. Nello stesso anno partecipa al Splitski Festival con la canzone \"Vodi me na ples\".\nNello stesso anno si trasferisce a Zagabria dove diventa conduttrice della trasmissione musicale Top Cup sulla rete nazionale, Hrvatska radiotelevizija (Radiotelevisione Croata). Nel 1991 doveva partecipare per il secondo anno consecutivo al Splitski Festival con la canzone \"Na punti Marjana\" ma a causa dello scoppio della guerra in Croazia il festival non viene svolto.\n1992 - 1998: Severina, Dalmatinka, Trava zelena, Moja stvar, Djevojka sa sela.\nCon lo scoppio della guerra in Croazia nel 1991 Severina aderisce al Hrvatski Band Aid. Hrvatski Band Aid \u00e8 tutt'oggi una band della quale fanno parte quasi tutti i cantanti croati. Lo scopo della band era cantare canzoni contro la guerra, canzoni sulla pace e sulla solidariet\u00e0 nazionale. Durante l'incisione della canzone \"Moja domovina\", Severina viene notata da Zrinko Tuti\u0107, famoso compositore croato. Oltre alla canzone \"Moja domovina\" insieme al Hrvatski Band Aid canta anche \"Kad bi svi\", canzone realizzata per i bambini.\nZrinko Tuti\u0107 all'epoca lavorava con Tatjana Mateja\u0161 Taj\u010di la quale per\u00f2 decide di abbandonare la Croazia e di proseguire gli studi negli USA. Severina quindi prende il posto di Taj\u010di e nel 1992 incide il suo secondo album intitolato di nuovo Severina. Severina quell'anno firma il contratto discografico con la casa discografica Tutico della quale Tuti\u0107 \u00e8 il proprietario.\nNel 1993 Severina pubblica il suo terzo album, Dalmatinka, l'album \u00e8 caratterizzato da uno stile musicale tipico delle canzoni popolari della Dalmazia. Nel 1993 Severina realizza il suo primo tour in Croazia intitolato semplicemente \"Dalmatinka\". Il tour dura per tutto l'anno e prosegue anche durante il 1994.\nNel 1995 viene pubblicato il quarto album di Severina intitolato Trava zelena. Severina in questo album passa ad un genere musicale pop e dance.\nNel 1996 Severina pubblica il suo quinto album, Moja stvar. Severina ritorna ad uno stile rock. Durante il lavoro per la creazione dell'album Moja stvar cominciano gli screzi tra Severina e Zrinko Tuti\u0107.\nNel 1997 partecipa al Neum Etnofest con la canzone \"Ribar plete mri\u017eu svoju\", una vecchia canzone popolare della Dalmazia che Severina per quell'occasione canta con un nuovo arrangiamento.\nNel 1998 esce l'ultimo studio album di Severina sotto l'etichetta della Tutico. Infatti quell'anno scade il contratto firmato nel 1992 da Severina per la Tutico. Il nuovo album, sesto per ordine, intitolato Djevojka sa sela ottiene un successo senza pari e Severina diventa la pi\u00f9 grande star del momento.\nNel 1999 la Tutico pubblica il primo live album di Severina Paloma nera u\u017eivo.\n1999 - 2004: Ja samo pjevam, Pogled ispod obrva, il tour Virujen u te, Karolina Rije\u010dka.\nNel 1999 Severina incide un duetto di grande successo con Amir Kazi\u0107 Leo intitolato \"Kreni\". Nello stesso anno incide un altro duetto con il duo Kvartet Gorgonzola intitolato \"Jemala sam dragoga\". Con questa canzone Severina e il duo Kvartet Gorgonzola partecipano al Neum Etnofest. La canzone \u00e8 cantata in dialetto dell'isola di Curzola, da dove provengono i cantanti del duo Vinko Didovi\u0107 e Sandro Ba\u010di\u0107.\nNell'estate del 1999 Severina partecipa al festival Melodije Hrvatskog Jadrana con la canzonaz \"Da si moj\".\nNell'autunno del 1999 partecipa al festival Zlatne \u017eice Slavonije con la canzone \"Cvate \u0161afran bijeli\" conquistando il primo posto. La canzone \u00e8 scritta da Zdravko \u0160ljivac membro del gruppo Gazde.\nNel 1999 firma il contratto discografico con la Croatia Records, la casa discografica pi\u00f9 grande in Croazia e pubblica il suo settimo album Ja samo pjevam. L'album riscuote un enorme successo. La popolarit\u00e0 di Severina \u00e8 inarrestabile, riceve moltissimi premi quell'anno.\nNel 2000 partecipa con la canzone \"Daj mi daj\" al festival Dora, izbor za pjesmu Eurovizije; anche se \u00e8 arrivata ottava, la canzone riscuote un grandissimo successo.\nNello stesso anno continua la collaborazione tra Severina e il gruppo Sarr e Roma, incidono un duetto intitolato \"Tu\u0111a sre\u0107a\". La canzone \u00e8 caratterizzata da uno stile folk della Slavonia e viene suonata con la tamburica.\nNell'estate del 2000 partecipa per il secondo anno consecutivo al festival Melodije Hrvatskog Jadrana con la canzone \"Ajde ajde zlato moje\" scritta da \u0110or\u0111e Novkovi\u0107.\nNel 2001 esce l'ottavo album di Severina intitolato Pogled ispod obrva. Severina \u00e8 l'autrice di molte canzoni e testi di questo album. Per la realizzazione del disco lavora anche con \u0110or\u0111e Novkovi\u0107 il quale aveva gi\u00e0 lavorato con Severina sulle canzoni \"Da si moj\" e \"Ajde ajde zlato moje\". L'album Pogled ispod obrva viene acclamato come il miglior album di Severina. Con la canzone \"Virujen u te\" Severina partecipa per il terzo anno consecutivo al festival Melodije Hrvatskog Jadrana dove vince tutti i premi, sia della critica sia del pubblico. Gi\u00e0 dopo tre mesi dalla data di uscita dell'album Pogled ispod obrva Severina riceve il disco d'oro. Il successo inarrestabile di Severina, ormai da tutti chiamata Seve Nazionale, culmina con il tour \"Virujen u te\" che inizia nel 2001 e finisce nel 2002. Severina non solo diventa la pi\u00f9 grande star del momento in Croazia ma anche nei paesi dell'Ex Jugoslavia. I concerti pi\u00f9 importanti del tour furono quelli a Sarajevo nella sala da concerto Zetra, a Spalato al palasport Gripe e al Palasport di Zagabria.\nNel 2002 Severina passa alla Dallas Records e nello stesso anno pubblica il secondo live album e il suo primo intitolati ambedue Virujen u te (najbolje u\u017eivo). Il DVD \u00e8 il filmato del concerto tenutosi il 13 dicembre 2001 al Palasport di Zagabria. Al concerto c'erano pi\u00f9 di 10.000 persone. Durante il concerto Severina cambia spesso abito ma il cambio pi\u00f9 noto \u00e8 lo striptease fatto prima della canzone \"Mili moj\".\nNel 2002 Severina e Boris Novkovi\u0107 incidono il duetto \"Ko je kriv\". Nello stesso anno la Croatia Records pubblica il primo best of album intitolato 18 velikih hitova. Nello stesso anno Severina partecipa all'Hrvatski radijski festival (Festival della radio croata) con la canzone \"Vrati se pod hitno\".\nNel 2003 Severina e Lana Jur\u010devi\u0107 incidono il duetto \"Ro\u0111ena da budem prva\", la canzone entra subito nella HR TOP 20, top lista nazionale croata. Della canzone non viene realizzato il video musicale per via degli impegni di Severina a teatro.\nNel 2003 Severina decide di avviare la carriera di attrice. Riceve il ruolo principale nel pezzo teatrale Karolina Rije\u010dka nel teatro nazionale Hrvatsko narodno kazali\u0161te Ivana plemenita Zajca di Fiume, dove interpreta il ruolo di Karolina Belini\u0107, mentre il ruolo principale maschile viene recitato da Galiano Pahor nel ruolo dell'Ammiraglio. Regista e direttore artistico del pezzo \u00e8 Lary Zappia. Fino allora non si \u00e8 mai sollevato un polverone di polemiche cos\u00ec grande nel mondo del teatro, infatti molti critici ritengono che Severina non \u00e8 all'altezza di recitare in teatro e che \u00e8 stata scelta soltanto per motivi economici, poich\u00e9 la famosa cantante avrebbe attirato a teatro molta gente. Ma Severina sorprende tutti, recita il suo ruolo magnificamente e riceve le migliori critiche.\n2004 - 2006: Severgreen, teatro, cinema, il tour Karlova\u010dko live.\nDopo una lunga pausa nella quale la cantante si era ritirata a vita privata, torna sulle scene alla fine del 2004 con il singolo \"Bojate bane buski\". Sul CD singolo \"Bojate bane buski\" si trova anche un cortometraggio intitolato \"Gdje je nestala Slovenija?\" dove Severina interpreta il ruolo di Veronika Rup\u010di\u0107, giornalista televisiva. Regista del film \u00e8 Predrag Li\u010dina. Il film ha un carattere ironico e viene girato poco prima dell'adesione della Slovenia all'Unione Europea.\nVerso la fine del 2004 esce l'album Severgreen. Malgrado l'impegno della cantante per la promozione del suo nuovo album, Severgreen non riscuote un notevole successo per via dello scandalo pornografico in cui era stata coinvolta.\nNel 2005 Severina continua la sua carriera di attrice. Ottiene il ruolo principale nel film Duhovi Sarajeva. Il film viene girato a Sarajevo, regista del film \u00e8 Dejan Radoni\u0107 e oltre a Severina recitano anche Enis Be\u0161lagi\u0107 e Davor Janji\u0107.\nNello stesso anno Severina realizza un piccolo tour per presentare il monodramma \u010cekaju\u0107i svog \u010dovika. Severina interpreta il ruolo di Mara Ton\u010deva, barista spalatina. Nel monodramma Severina viene accompagnata da una piccola band e canta canzoni da cabaret e canzoni jazz, canta anche la canzone \"\u0160ta me sad pita\u0161 \u0161ta mi je\" tratta dall'album \"Severgreen\".\nNel 2005 esce solo per il mercato sloveno in edizione limitata la raccolta Severina Cocktail.\nVerso la fine del 2005 parte con il gruppo Crvena Jabuka per il tour Katlova\u010dko live. Il tour di grande successo passa per tutte le pi\u00f9 grandi citt\u00e0 della Croazia.\nNel 2006 la casa discografica City records pubblica per il mercato serbo la terza raccolta dei pi\u00f9 di Severina intitolato The Best of Severina.\n2006: Moja \u0161tikla, Eurofestival, il film Pijetlov doru\u010dak.\nNel 2006 Severina torna a cantare. Partecipa al festival Dora, izbor za pjesmu Eurovizije con la canzone \"Moja \u0161tikla\". Severina vince il festival e diventa cos\u00ec il rappresentante croato all'Eurovision Song Contest che quell'anno si \u00e8 svolto ad Atene. Severina si qualifica dodicesima. La canzone Moja \u0161tikla solleva un altro polverone di polemiche perch\u00e9 \u00e8 semplicemente un ritmo folk serbo. Compositore della canzone \u00e8 Boris Novkovi\u0107, del testo Severina, mentre l'arrangiamento viene fatto da Goran Bregovi\u0107. Il testo \u00e8 altrettanto criticato per la sua banalit\u00e0. Nonostante tutti i pareri negativi la canzone in breve tempo diventa il pi\u00f9 grande tormentone del momento ed entra subito nella HR TOP 20. Nel video musicale della canzone Moja \u0161tikla oltre a Severina partecipa anche il gruppo rock Let 3.\nNell'estate dello stesso anno Severina doveva partecipare al Splitski festival con la canzone \"Moj sokole\" ma all'ultimo momento si ritira dal concorso per varie critiche negative da parte dei suoi colleghi cantanti. \"Moj sokole\" \u00e8 la versione originale della canzone Moja \u0161tikla.\nNell'estate del 2006 viene pubblicato il maxi single Moja \u0161tikla/Moj sokole.\nA fine estate Severina partecipa al film Pijetlov doru\u010dak. La storia del film \u00e8 stata tratta dal famoso romanzo di Feri Lain\u0161\u010dek intitolato appunto \"Pijetlov doru\u010dak\". Regista del film \u00e8 Marko Nabr\u0161nik. Severina nel film interpreta s\u00e9 stessa. Sa\u0161a Lo\u0161i\u0107 scrive la musica per il film.\nNello stesso autunno del 2006 Severina parte per un tour negli USA e in Canada. Tappe del tour dovevano essere Atlanta, Los Angeles, Vancouver, Chicago, Toronto, Cleveland e New York, citt\u00e0 nelle quali vivono molti croati. Tuttavia Severina non realizza neanche un concerto. Il fallimento del tour \u00e8 da attribuire agli immigrati croati che boicottano i concerti per due motivi. Il primo motivo \u00e8 l'Arx International, la ditta serba che doveva organizzare il tour, mentre il secondo \u00e8 la decisione di Severina di cantare in sale da concerto pi\u00f9 grandi rispetto alle sale da concerto di dimensioni pi\u00f9 ridotte della comunit\u00e0 cattolica croata. Cantando nelle sale da concerto pi\u00f9 grandi sarebbero potuti venire tutti gli immigrati dell'Ex Jugoslavia, cosa inaccettabile per gli immigrati croati che arrivarono addirittura a minacciare di morte Severina se avesse tenuto un solo concerto.\nNel dicembre del 2006 la Croatia Records pubblica la serie di raccolte intitolate \"The Platinum Collection\". \"The Platinum Collection\" \u00e8 la raccolta dei pi\u00f9 grandi successi di Severina dal 1992 al 2006."}
{"id": "456748", "revid": "547992", "url": "https://it.wikipedia.org/wiki?curid=456748", "title": "Ottone I del Monferrato", "text": "Biografia.\nGiovinezza.\nOttone fu il terzo figlio del marchese Aleramo del Monferrato, nato dal matrimonio di questi con la sua prima moglie. Dal 969 venne affiancato al padre al governo del marchesato del Monferrato. \nMarchese del Moferrato e morte.\nRisulta sicuramente come Marchese il fratello Anselmo. Divenne a sua volta Marchese regnante solo dopo la morte del padre, avvenuta nel 991, ma il suo regno dur\u00f2 pochissimo a causa della sua stessa morte, sopraggiunta quello stesso anno. A succedere ad Ottone I nel Monferrato fu il figlio di questi, Guglielmo III, assieme allo zio Anselmo.\nA causa del suo brevissimo regno, non tutti gli studiosi concordano nel considerarlo effettivo \"Marchese del Monferrato\".\nDiscendenza.\nDal matrimonio con la moglie, il cui nome \u00e8 ignoto, nacquero due figli:"}
{"id": "456776", "revid": "1494380", "url": "https://it.wikipedia.org/wiki?curid=456776", "title": "Nome ed epiteti di Ges\u00f9", "text": "Nei libri del Nuovo Testamento, pervenutici in un greco caratterizzato da numerosi semitismi, Ges\u00f9 \u00e8 indicato oltre che col nome proprio da vari epiteti e titoli. Molti degli appellativi derivano dall'Antico Testamento, e sono applicati dagli autori del Nuovo Testamento a Ges\u00f9 con la consapevolezza che fosse il Messia atteso dal popolo ebraico.\nGes\u00f9.\nNei libri del Nuovo Testamento il nome usato maggiormente \u00e8 \u1f38\u03b7\u03c3\u03bf\u1fe6\u03c2 \n(\"I\u0113so\u00fbs\", IPA: /gesu/ 917 volte), che attraverso la mediazione del \"Iesus\" adottato dalla Vulgata latina ha originato l'italiano \"Ges\u00f9\".\nIl nome greco \u00e8 la traslitterazione dell'aramaico (lingua correntemente parlata da Ges\u00f9 e dai giudei palestinesi suoi contemporanei) \u05d9\u05b5\u05e9\u05c1\u05d5\u05bc\u05e2\u05b7 (\"Y\u0113\u0161\u016ba' \"), che \u00e8 pertanto il 'vero nome' di Ges\u00f9.\nLa forma aramaica deriva a sua volta dall'ebraico \u05d9\u05b0\u05d4\u05d5\u05b9\u05e9\u05bb\u05c1\u05e2\u05b7 (\"Y\u0115ho\u0161\u016ba' \"), che significa letteralmente \"YH(WH) (\u00e8) salvezza\" (cf. ).\nLa Vulgata e le versioni moderne della Bibbia applicano il nome \"Ges\u00f9\" al solo Ges\u00f9 di Nazaret, lasciando supporre che questi avesse un nome, per cos\u00ec dire, unico e speciale. In realt\u00e0 il nome era comune: Giosu\u00e8, successore di Mos\u00e8 nella guida del popolo ebraico e protagonista dell'omonimo libro, aveva lo stesso nome di Ges\u00f9 (\u05d9\u05b0\u05d4\u05d5\u05b9\u05e9\u05bb\u05c1\u05e2\u05b7 nel testo masoretico ebraico, \u1f38\u03b7\u03c3\u03bf\u1fe6\u03c2 nella traduzione greca dell'Antico Testamento della Settanta), come anche altri personaggi dell'Antico Testamento (un sommo sacerdote, cf. ; un certo Giosu\u00e8 di Bet-Semes, cf. ; un governatore di Gerusalemme, cf. ). \nGli appellativi sono elencati secondo il numero di ricorrenze.\nCristo.\n\"Cristo\" (X\u03c1\u03b9\u03c3\u03c4\u03cc\u03c2, \"Christ\u00f2s\") compare nel Nuovo Testamento complessivamente 529 volte (p.es. ), spesso unito al nome proprio Ges\u00f9 (Ges\u00f9 Cristo). Il sostantivo, o meglio aggettivo sostantivato, deriva dal verbo \u03c7\u03c1\u03af\u03c9, \"ungere\", e significa dunque letteralmente \"unto\". Ha lo stesso significato del termine ebraico \u05de\u05b8\u05e9\u05b4\u05c1\u05d9\u05d7\u05b7 (\"ma\u0161\u00eda\u1e25\", \"unto\"), dal quale deriva l'italiano messia.\nIl significato di questo titolo onorifico, che nella sua traduzione letterale (unto) pu\u00f2 sembrare curioso, deriva dal fatto che nell'antico Israele re, sacerdoti e profeti (p.es. ) venivano solitamente scelti e consacrati tramite un'unzione, o meglio profumati con unguenti aromatici (nell'antichit\u00e0 i profumi erano a base di olio, mentre attualmente sono a base di alcool). La traduzione formale (cio\u00e8 a senso) del termine \u00e8 dunque \"eletto\", \"scelto\", \"consacrato\".\nAll'epoca di Ges\u00f9 il Cristo-Messia era l'inviato di Dio atteso dal popolo ebraico, dal quale ci si aspettava in particolare il riscatto sociale e politico dalla dominazione romana.\nSignore.\n\"Signore\" (Kyrios, in greco antico: \u039a\u03cd\u03c1\u03b9\u03bf\u03c2) \u00e8 applicato a Ges\u00f9 125 volte, soprattutto in Atti e nelle Lettere (vedi per esempio in ). Altre 2 volte il termine appare nella traslitterazione dell'originario aramaico \"mara\" (). Spesso \u00e8 unito all'aggettivo \"nostro\", che ha generato l'espressione cristiana stereotipata \"nostro Signore Ges\u00f9 Cristo\".\nIl titolo onorifico, nel greco classico privo di valore religioso, \u00e8 particolarmente significativo applicato a Ges\u00f9 in quanto \u00e8 il termine col quale la traduzione greca della Settanta rende il prototermine masoretico ebraico \u05d9\u05d4\u05d5\u05d4 (YHWH), cio\u00e8 il nome proprio di Dio.\nSecondo alcuni studiosi tuttavia il termine sarebbe un comune titolo onorifico, senza una precisa connessione con la divinit\u00e0. \n (vedi ).\nFiglio dell'uomo.\nUn titolo che Ges\u00f9 applica spesso riferendosi a se stesso \u00e8 Figlio dell'uomo (\u03c5\u1f31\u1f78\u03c2 \u03c4\u03bf\u1fe6 \u1f00\u03bd\u03b8\u03c1\u03ce\u03c0\u03bf\u03c5, \"yi\u00f2s t\u00f9 anthr\u00f2pu\"), dove \"uomo\" indica l'essere umano, non il maschio (il greco usa \u1f00\u03bd\u03ae\u03c1, \"an\u00e8r\"). Ricorre 84 volte (per esempio in ).\nL'espressione sta a sottilineare la natura umana di Cristo, figlio di un altro essere umano.\nL'espressione figlio dell'uomo \u00e8 presente anche nei Libro dei Salmi e in Ezechiele.\nRabbi, Rabbuni, Maestro.\n\"Rabb\u00ec\" (\u03a1\u03b1\u03b2\u03b2\u03af, 12 volte,); \"Rabbuni\" (\u03a1\u03b1\u03b2\u03b2\u03bf\u03c5\u03bd\u03af, 2 volte); \"Maestro\" (\u03b4\u03b9\u03b4\u03ac\u03c3\u03ba\u03b1\u03bb\u03bf\u03c2, \"did\u00e0skalos\", 42 volte, oppure \u1f18\u03c0\u03b9\u03c3\u03c4\u03ac\u03c4\u03b7\u03c2, \"Epist\u00e0tes\", 7 volte).\nIl titolo onorifico ebraico \"Rabbi\" (conservato ad esempio nell'italiano Rabbino) e il suo sinonimo indicante confidenza \"Rabbuni\" indicavano un esperto della Sacra Scrittura. La radice ebraica \u05e8\u05b7\u05d1 (\"rab\", letteralmente \"molto\", \"grande\") lo rende affine al termine \"maestro\" (dal latino \"magister\", letteralmente \"pi\u00f9 grande\").\nIn , Ges\u00f9 critica i farisei e gli scribi per le loro vanterie e la loro mancata osservanza della morale e del buon comportamento, affermando che il titolo di \"Rabbi\" pu\u00f2 essere attribuito solo a Dio e al Cristo. Secondo il talmudista Shmuel Safrai, Ges\u00f9 era un rabbino nel senso accademico della parola e, sebbene non vedesse di buon occhio i farisei, raccomandava comunque ai suoi ascoltatori di comportarsi come essi insegnavano, quindi di mettere in pratica i loro insegnamenti.\nFiglio di Dio.\nGes\u00f9 \u00e8 detto \"Figlio di Dio\" (\u03c5\u1f31\u1f78\u03c2 \u03c4\u03bf\u1fe6 \u03b8\u03b5\u03bf\u1fe6, \"ui\u00f2s t\u00f9 the\u00f9\", oppure \u03b8\u03b5\u03bf\u1fe6 \u03c5\u1f31\u1f78\u03c2, \"the\u00f9 ui\u00f2s\") o \"dell'Altissimo\" (\u1f55\u03c8\u03af\u03c3\u03c4\u03bf\u03c5, \"hips\u00ecstu\"), per un totale di 52 volte, come ad esempio in .\nNell'Antico Testamento l'espressione indica una relazione stretta e indissolubile tra Dio e un uomo o una comunit\u00e0 umana. Nel Nuovo Testamento il titolo si riveste di un nuovo significato, indicando una filiazione vera e propria (v. ).\nRe.\nGes\u00f9 viene detto \"Re\" (\u03b2\u03b1\u03c3\u03b9\u03bb\u03b5\u03cd\u03c2, \"basil\u00e8us\"), \"Re dei Giudei\" (\u03b2\u03b1\u03c3\u03b9\u03bb\u03b5\u03cd\u03c2 \u03c4\u1ff6\u03bd \u1f38\u03bf\u03c5\u03b4\u03b1\u03af\u03c9\u03bd, \"basil\u00e8us ton Iud\u00e0ion\"), \"Re d'Israele\" (\u03b2\u03b1\u03c3\u03b9\u03bb\u03b5\u03cd\u03c2 \u1f38\u03c3\u03c1\u03b1\u03ae\u03bb, \"basil\u00e8us Isra\u00e8l\"), \"Re dei re\" (\u03b2\u03b1\u03c3\u03b9\u03bb\u03b5\u03cd\u03c2 \u03b2\u03b1\u03c3\u03b9\u03bb\u03ad\u03c9\u03bd, \"basil\u00e8us basil\u00e8on\") per un totale di 35 volte, soprattutto nei racconti della passione,) e Figlio di Davide (\u03c5\u1f31\u03cc\u03c2 \u0394\u03b1\u03c5\u1f76\u03b4, \"ui\u00f2s Dav\u00ecd\") altre 12 volte.\nL'attributo della regalit\u00e0 era correlato al Messia atteso dagli Ebrei, che era considerato discendente ed erede del Re Davide. Ges\u00f9, pur identificandosi come Messia, non si \u00e8 per\u00f2 attribuito le prerogative politiche che questo comportava (vedi ).\nOltre a questi passi espliciti sia Matteo () che Luca () riportano una genealogia dettagliata che, sebbene risulti discordante (vedi Genealogia di Ges\u00f9), ha l'intento di attribuire a Ges\u00f9 una discenza davidica e dunque regale e messianica.\nProfeta.\n\"Profeta\" (\u03c0\u03c1\u03bf\u03c6\u03ae\u03c4\u03b7\u03c2, \"prof\u00e8tes\") \u00e8 applicato a Ges\u00f9 15 volte.\nAd esempio il termine viene usato nel racconto in cui Ges\u00f9 appare ai discepoli a Emmaus nel vangelo secondo Luca capitolo 24.\nIl titolo nell'Antico Testamento, sul quale si innesta il Nuovo Testamento, indica una persona chiamata da Dio per parlare a suo nome di fronte al popolo, talvolta prevedendo eventi futuri.\nSacerdote.\nGes\u00f9 \u00e8 detto \"Sommo Sacerdote\" (\u1f00\u03c1\u03c7\u03b9\u03b5\u03c1\u03b5\u1f7a\u03c2, \"archier\u00e8us\") o Sacerdote (\u1f31\u03b5\u03c1\u03b5\u1f7a\u03c2, \"hier\u00e8us\") 17 volte, solo nella Lettera agli Ebrei).\nIl titolo nell'Antico Testamento, sul quale si innesta il Nuovo Testamento, indica l'uomo sacro abilitato per nascita a svolgere i riti religiosi dedicati a Dio, essendo cos\u00ec un intermediatore tra Dio e il popolo.\nNazoreo.\nIn Vangeli e Atti Ges\u00f9 \u00e8 chiamato 13 volte \"Nazoreo\" (\u03bd\u03b1\u03b6\u03c9\u03c1\u03b1\u1fd6\u03bf\u03c2, \"nazor\u00e0ios\"). Al sostantivo sono stati attribuiti diversi significati:\nNazareno.\nPer 4 volte Ges\u00f9 viene detto \"di/da Nazaret\" (\u03b1\u03c0\u03cc/\u1f72\u03ba \u039d\u03b1\u03b6\u03b1\u03c1\u03ad\u03c4/\u039d\u03b1\u03b6\u03b1\u03c1\u03ad\u03b8, \"ap\u00f2 / ek Nazar\u00e8t\"), e altre 6 volte \u00e8 detto \"Nazareno\" (\u03bd\u03b1\u03b6\u03b1\u03c1\u03b7\u03bd\u03cc\u03c2, \"nazaren\u00f2s\", nella Vulgata \"Nazarenus\"). Secondo la tradizione cristiana, l'espressione e l'aggettivo sono riferiti alla citt\u00e0 di origine di Ges\u00f9, Nazaret. \nDio.\nDio (\u0398\u03b5\u03cc\u03c2, \"The\u00f2s\"), nel Nuovo Testamento, \u00e8 attribuito a Ges\u00f9 7 volte, di cui 4 esplicitamente e 3 tramite perifrasi.\nSulla base di questi passi e della predicazione apostolica, la tradizione cristiana, a partire dal Concilio di Nicea del 325, ha dichiarato la consustanzialit\u00e0 di Ges\u00f9 Figlio a Dio Padre.\nSecondo alcuni esegeti cristiani anche l'esclamazione di Ges\u00f9 \"Io Sono\" (vedi ), riecheggiante , \u00e8 un'implicita autoidentificazione di Ges\u00f9 con Dio.\nUn altro passo dove Ges\u00f9 viene identificato con Dio, lo si pu\u00f2 trovare nel vangelo secondo Giovanni capitolo 20 al versetto 28 dove Didimo vedendoLo risorto esclama: \"mio Signore e mio Dio\".\nLogos/Verbo/Parola.\nVerbo (\u03bb\u03cc\u03b3\u03bf\u03c2, \"l\u00f2gos\", 6 volte negli scritti giovannei). Il sostantivo greco, fortemente polisemico (parola, ragione, calcolo, ragion d'essere), quando ha valore di nome proprio riferitamente a Ges\u00f9 viene reso in alcune traduzioni (cfr. Bibbia CEI) con \"Verbo\", calco del latino \"Verbum\" della Vulgata.\nFiglio di Giuseppe.\nFiglio di Giuseppe (\u03c5\u1f31\u1f78\u03c2 \u0399\u03c9\u03c3\u03ae\u03c6, \"ui\u00f2s Ios\u00e8f\", 4 volte). Secondo i vangeli per\u00f2 tale legame non era carnale (vedi ) ma solo 'putativo', cio\u00e8 la figliolanza era reputata tale dai contemporanei (vedi ).\nEmmanuele.\nIn l'\"angelo del Signore\", rivolto a Giuseppe, chiama il figlio che sta per nascere Emmanuele (\u0395\u03bc\u03bc\u03b1\u03bd\u03bf\u03c5\u03ae\u03bb), traslitterazione dell'ebraico \u05e2\u05b4\u05de\u05b8\u05bc\u05e0\u05d5\u05bc\u05d0\u05b5\u05dc (\"'Immanu\u00e8l\"), letteralmente \"con-noi-Dio\". Il passo rappresenta l'adempimento dell'oracolo messianico di .\nIl nome non \u00e8 presente altrove nel Nuovo Testamento.\nAllegorie.\nOltre a questi epiteti, soprattutto nel Vangelo secondo Giovanni vengono applicate a Ges\u00f9 espressioni allegoriche come: "}
{"id": "456785", "revid": "1934238", "url": "https://it.wikipedia.org/wiki?curid=456785", "title": "Fagiolino", "text": "Il fagiolino, detto anche tegolina o cornetto, \u00e8 il baccello verde e acerbo di diverse \"cultivar\" della pianta del fagiolo comune (\"Phaseolus vulgaris\"), utilizzato come verdura.\nA differenza dei fagioli, i fagiolini vengono quindi raccolti e consumati con i loro baccelli, tipicamente prima che i semi interni siano arrivati a maturazione."}
{"id": "456802", "revid": "585241", "url": "https://it.wikipedia.org/wiki?curid=456802", "title": "Fagiolini", "text": ""}
{"id": "456820", "revid": "1904508", "url": "https://it.wikipedia.org/wiki?curid=456820", "title": "Guglielmo III del Monferrato", "text": "Biografia.\nInfanzia.\nGuglielmo III era figlio primogenito di Ottone I degli Aleramici. Egli storiograficamente \u00e8 il terzo \"Guglielmo\", poich\u00e9 i precedenti due personaggi omonimi, Guglielmo I e Guglielmo II, furono rispettivamente il padre di Aleramo e il figlio di Aleramo.\nGiovinezza.\nPoco si sa di lui. Molti documenti dell'epoca ne attestano l'intervento per la costruzione di un monastero presso Spigno. In un altro testo invece, redatto intorno al 1014, Guglielmo e il fratello Riprando donarono molti beni all'Abbazia di Fruttuaria. Tra il 991 e il 1002 anche la chiesa di Acqui Terme ricevette alcune donazioni da parte dei marchesi. Guglielmo in tal modo perseguiva la politica religioso-familiare incominciata da Aleramo e che verr\u00e0 portata avanti anche dai suoi successori.\nNei \"Miracula sancti Bononii\" si ricorda anche la moglie di Guglielmo, Waza, la quale, viene citata mentre \u00e8 intenta a pregare sulla tomba di San Bononio, abate nell'Abbazia di Lucedio.\nPolitica.\nGuglielmo III abbandon\u00f2 la politica filo-imperiale della sua famiglia per intervenire nelle lotte comunali dell'Italia degli inizi dell'XI secolo: partecip\u00f2 ad un'alleanza anti-imperiale, cui aderirono anche Uberto il Rosso e Olderico Manfredi II, marchese di Torino, alla cui testa stava Leone, vescovo di Vercelli.\nTra gli alleati presto nacquero dei disguidi che li portarono a combattersi aspramente tra loro stessi. Leone attacc\u00f2 Santhi\u00e0, ove risiedeva Guglielmo III, quest'ultimo per vendicarsi dell'attacco del vescovo, assedi\u00f2 Vercelli, che poi venne data alle fiamme. In un trattato di pace tra Guglielmo III e Olderico Manfredi II, venne concessa in moglie la figlia di questi Adelaide al figlio di Guglielmo, Enrico.\nQuando tutti gli alleati si furono appacificati con il Sacro Romano Impero, Guglielmo III continu\u00f2 a combattere ma le cose per lui si misero evidentemente male: l'imperatore Enrico III il Nero distrusse la sua fortezza in Valle Orba.\nMorte.\nGuglielmo III mor\u00ec nel 1042, probabilmente prima del 29 gennaio, quando Enrico, figlio di Guglielmo, lo cita in un atto in cui dona alcune terre alla chiesa di Torino.\nDiscendenza.\nDal matrimonio con la moglie Waza nacquero due figli:"}
{"id": "456827", "revid": "124567051", "url": "https://it.wikipedia.org/wiki?curid=456827", "title": "Marzocco", "text": "Nella Repubblica fiorentina il marzocco o marzucco era un leone simbolo del potere popolare. La tradizione dell'animale totemico nelle citt\u00e0 italiane del medioevo era molto forte, specie in Italia settentrionale e centrale (L'Aquila, Pisa, Forl\u00ec e l'aquila; Lucca e la pantera; Pistoia e l'orsa; Arezzo e il cavallo; Siena e la lupa; Perugia, Genova e il grifone; Venezia e il leone, sia pure di san Marco). Tale identificazione si riflette in molti stemmi cittadini o in molte associazioni stemma e animale totemico; l'abitudine di mantenerne ed esporne esemplari (beninteso quando si trattasse di animali esistenti in natura) era considerato segno di potenza e ricchezza.\nStoria.\nIl termine \u00e8 di etimologia incerta, ma comunque da riferire al latino \"martius\u201d = di Marte. Un'altra delle spiegazioni avanzate \u00e8 che marzocco sia la contrazione della parola \"Martocus\", cio\u00e8 piccolo Marte. la pi\u00f9 celebre di queste raffigurazioni \u00e8 senz'altro quella di Donatello. Pi\u00f9 anticamente, come si pu\u00f2 vedere nella banderuola di Palazzo Vecchio, il marzocco doveva essere rappresentato come rampante con un pennoncello con le armi di Firenze (Giglio Rosso in campo bianco)\nFra gli altri, Dante riporta la comune credenza che la citt\u00e0 di Firenze fosse anticamente dedicata a Marte, e come esistesse una statua romana del Dio, gi\u00e0 al foro, sistemata vicino al Ponte Vecchio, che venne travolta dalla piena del 1333. \nNel Trecento, almeno fino alla peste nera, accanto a Palazzo Vecchio, sul lato di via della Ninna, la Signoria manteneva un vero e proprio serraglio di leoni, con una trentina di animali, tanto che la strada si chiamava appunto \"via dei Leoni\". La decisione di tenere leoni vivi in un serraglio, fu presa per rendere onore a Guglielmo, fratello del Re di Scozia Malcolm IV, al quale successe nel 1165. Guglielmo, detto \"Il Leone\", perch\u00e9 aveva raffigurato questo animale nello stemma, aveva fatto un buon governo per Firenze e la citt\u00e0 gli era riconoscente. Questi leoni dapprima furono messi in un locale terreno accanto alla torre del \"Guardamorto\", in piazza San Giovanni e, nel secolo XIII, furono trasferiti in piazza Signoria, dietro il palazzo, fra l'attuale via dei Leoni e la via dei Gondi, dov'era la torre del Guardingo. Nel 1550 il serraglio fu messo in via del Maglio (l'attuale via Lamarmora), accanto al giardino dei Semplici, dove rimase fino al 1775, quando il granduca Leopoldo II lo abol\u00ec. Al tempo della Repubblica, il personaggio incaricato della direzione del serraglio doveva essere nobile, pagare da trenta anni le \"Gravezze\" (tasse) e doveva portare la barba lunga, contrariamente all'uso del tempo, come \u00e8 scritto in una \"Riformagione\" del XIV secolo. \nIl Marzocco serviva anche per segnare il territorio: ad esempio, lo storico e pittore Leone Cobelli da Forl\u00ec racconta di aver eseguito egli stesso un marzocco fiorentino come decorazione di un orologio da torre a Castrocaro, avamposto settentrionale di Firenze in Romagna, nei pressi di Forl\u00ec.\nIl \"Marzocco\" di Donatello \u00e8 oggi conservato nel Museo del Bargello e in copia in Piazza della Signoria davanti a Palazzo Vecchio ove una volta l'anno, in occasione della festa di San Giovanni Battista, patrono di Firenze, l'Ordine di Parte Guelfa lo celebra attraverso il tradizionale rito dell'incoronazione. \nNella zona di Firenze il simbolo \u00e8 anche molto usato come decorazione di cancelli, mura, e cos\u00ec via; ma lo si ritrova anche in altre zone della Toscana. \nAd Anghiari, nell'aretino, il Palazzo del Marzocco ospita il museo che ricorda la storica battaglia combattuta nella piana antistante la citt\u00e0 tra i fiorentini e le truppe milanesi. A Livorno, la Torre del Marzocco costruita dai fiorentini nel XV secolo come fanale per il porto, poi piazza per artiglieria era sormontata da una banderuola di rame, a forma di leone rampante."}
{"id": "456834", "revid": "47767", "url": "https://it.wikipedia.org/wiki?curid=456834", "title": "Cristina", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue\nForme alterate e ipocoristiche.\nIl nome, nelle varie lingue, ha dato origine ad una vasta schiera di forme alterate e ipocoristiche; tra le pi\u00f9 diffuse si possono citare Tina (presente in numerose lingue, compreso l'italiano), Ina, Chris e Christa, tutti con relative varianti. Oltre a queste, si possono ricordare:\nOrigine e diffusione.\nSi tratta di un adattamento del nome tedesco \"Christine\", che pu\u00f2 derivare sia dal nome Cristiana, sia direttamente dal latino \"Christinus\" e \"Christina\", tutti significanti \"cristiana\", \"seguace di Cristo\", \"appartenente a Cristo\".\n Il suo uso odierno \u00e8 rafforzato dalla venerazione verso un buon numero di sante, santi e beate.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "456846", "revid": "1185701", "url": "https://it.wikipedia.org/wiki?curid=456846", "title": "Luigi Maiocco", "text": "Alle Olimpiadi di Stoccolma 1912 fece parte della Nazionale azzurra che conquist\u00f2 la medaglia d'oro a squadre; si conferm\u00f2 medaglia d'oro nella prove collettive nei Giochi d'Anversa 1920, dove ottenne altres\u00ec un settimo posto di grosso valore nella gara individuale del cavallo con maniglie. Nel 1924 alle Olimpiadi di Parigi vinse per la terza volta la medaglia d'oro a squadre.\nVinse 3 titoli italiani, nel 1920 a Venezia, nel 1921 a Trento e nel 1925 a Cuneo; sempre nel 1921 vinse il Concorso Federale di Savona. Dal 1913 al 1924 vinse tutti i titoli Piemontesi.\nPerfetto stilista, elegante e molto coordinato nel gesto atletico, Luigi Maiocco si tenne ad alto livello in un arco di anni occupato teoricamente da 4 Olimpiadi, qualora si consideri il vuoto, provocato dalla guerra, del 1916. Proveniva dal \"Gruppo Sportivo dei Santi Angeli\" di Torino e attorno al 1925, uscito dalla Ginnastica, fond\u00f2 il \"G.S. Lancia\", trovando compagni quali Neri e Battistini, famosi nazionali.\nNel settembre 2015 la citt\u00e0 di Torino gli ha intitolato un giardino pubblico in zona Mirafiori."}
{"id": "456855", "revid": "404449", "url": "https://it.wikipedia.org/wiki?curid=456855", "title": "Luigi Angiolini", "text": "Biografia.\nSoggiorn\u00f2 a Londra dall'autunno del 1787 al luglio del 1788; visit\u00f2 Parigi alla vigilia della rivoluzione.\nL'esperienza del viaggio lo indusse a comporre le \"Lettere sopra l'Inghilterra e la Scozia\", pubblicate anonime in due volumi nel 1790; un terzo volume, previsto sui Paesi Bassi, rimase incompiuto.\nNell'opera manifest\u00f2 la propria limpidezza di pensiero e l'acutezza di indagine sulla realt\u00e0 umana."}
{"id": "456870", "revid": "253269", "url": "https://it.wikipedia.org/wiki?curid=456870", "title": "Erik Per Sullivan", "text": "Erik \u00e8 meglio conosciuto per aver interpretato il ruolo di Dewey, il fratello minore di Malcolm nella serie televisiva della FOX \"Malcolm\".\nUno dei pi\u00f9 importanti ruoli da lui interpretato \u00e8 quello del protagonista di \"Wendigo\". Erik ha inoltre interpretato l'unico bambino presente in \"Unfaithful - L'amore infedele\" e il ruolo di un bambino orfano in \"Le regole della casa del sidro\", \"Fuzzy\", offrendo cos\u00ec una intensa prova attoriale e commuovendo milioni di spettatori. Ha inoltre partecipato al film \"Fuga dal Natale\" interpretando Spike. Nel film d'animazione \"Alla ricerca di Nemo\" ha dato la voce a Varenne, un cavalluccio marino allergico all'acqua.\nBiografia.\nErik \u00e8 nato a Worcester da Fred e Ann Sullivan, quest'ultima di origini svedesi. Attualmente vive a Milford, dove la famiglia \u00e8 proprietaria di un ristorante messicano, \"The Alamo\". Parla correttamente lo svedese e studia il giapponese.\nErik \u00e8 in grado di suonare il pianoforte e il sassofono, pratica taekwondo nel quale \u00e8 cintura nera; ama sciare e viaggiare.\nNel 2000 \u00e8 scelto per il ruolo di \"Dewey\", il fratello pi\u00f9 piccolo di Malcolm, nel telefilm umoristico \"Malcolm\", che manterr\u00e0 per molto tempo, conquistandosi le simpatie del pubblico tanto che il suo personaggio, all'inizio secondario, \u00e8 andato sempre pi\u00f9 assumendo rilievo. In questa sitcom \u00e8 stato doppiato da Francesca Manicone nelle prime cinque stagioni e da Furio Pergolani nelle ultime due.\nVerso la fine di giugno 2006 \u00e8 apparso in una pubblicit\u00e0 speciale per l'ultimo episodio di \"Malcolm\" sul canale \"Sky One\" nel Regno Unito.\nNel 2010 recita nel film \"Twelve\" di Joel Schumacher, nel ruolo di Timmy. Questo \u00e8 stato il suo ultimo ruolo da attore. Si \u00e8 ritirato dalle scene nel 2010.\nDoppiatori italiani.\nDa doppiatore \u00e8 stato sostituito da:"}
{"id": "456890", "revid": "125686208", "url": "https://it.wikipedia.org/wiki?curid=456890", "title": "Lingua proto-slava", "text": "Con protoslavo o proto-slavo si intende l'ipotetica \"lingua comune\" appartenente alla famiglia indoeuropea che ha dato origine successivamente alle moderne lingue slave.\nDefinizione.\nIl protoslavo \"non \u00e8 una lingua attestata\", non possiede nessun corpus letterario (\"Corpussprache\"), n\u00e9 abbiamo a disposizione una minima traccia scritta (\"Restsprache\"). Questa lingua \u00e8 stata totalmente ricostruita attraverso la filologia, come \u00e8 stato fatto per il germanico comune.\n\u00c8 importante non confondere il protoslavo con l'antico slavo ecclesiastico. Anche se quest'ultimo \u00e8 largamente servito da base per la ricostruzione del protoslavo, esso \u00e8 una lingua attestata, con testi e scritte, e anche se rimane molto unitaria all'interno delle lingue slave, dimostra dei caratteri tipici delle lingue slave meridionali.\nStoria.\nLa storia del protoslavo si pu\u00f2 suddividere in tre periodi:\nNel primo periodo il protoslavo si separ\u00f2 dagli altri dialetti indoeuropei, assorbendo i tratti comuni agli altri rami della famiglia ma differenziandosene lentamente, diventando la lingua delle primitive trib\u00f9 slave.\nLa seconda fase inizi\u00f2 con l'affermazione del protoslavo come lingua indoeuropea indipendente. Essa veniva parlata dalle trib\u00f9 slave stanziate nell'Europa centro-orientale. L'individuazione del luogo dove veniva parlato il protoslavo \u00e8 stata effettuata attraverso il lessico, che dimostra l'assenza generica di termini riguardanti la steppa ed il mare, ma l'abbondanza di termini riguardanti acque continentali, foreste e animali tipici di zone boscose e temperate; perci\u00f2 \u00e8 stata identificata come patria originaria della lingua protoslava la zona tra i Monti Carpazi ed il fiume Dnepr, tra la Polonia, la Slovacchia e la Polesia.\n\u00c8 in questa seconda fase che si affermarono le caratteristiche comuni a tutte le lingue slave odierne, fonetiche, morfologiche, sintattiche e anche lessicali.\nQuesta fase si inquadra relativamente tardi rispetto alla differenziazione subita dalle lingue romanze e germaniche. Infatti il protoslavo si deline\u00f2 molto probabilmente verso gli ultimi secoli del I millennio a.C. e si svilupp\u00f2 nei primi secoli del I millennio d.C.\nAll'inizio del VI secolo d.C. cominciarono le migrazioni dei popoli slavi e con queste si rafforzarono le differenze tra i vari dialetti della protolingua che vanno a formare le distinte lingue slave, cio\u00e8 la terza fase. \u00c8 all'inizio della terza fase che la prima lingua slava, l'antico slavo ecclesiastico, viene messo per iscritto. In quel momento vi era stata una minima differenziazione e le lingue slave erano ancora probabilmente intelligibili fra loro. L'antico slavo ecclesiastico ne \u00e8 la testimonianza perch\u00e9 veniva facilmente compreso dai popoli slavi, usato infatti come lingua ecclesiastica comune, anche se aveva come base il dialetto slavo di Salonicco, e un'impronta slava meridionale.\nFonetica: dall'indoeuropeo al protoslavo.\nConsonantismo.\nIl sistema fonologico dell'indoeuropeo secondo la ricostruzione neogrammaticale prevedeva una fricativa dentale sorda (s), quattro sonoranti (m, n, l, r) e 20 occlusive:\nLo schema tripartito tradizionale invece prevede tre sorde non aspirate (p, t, k), tre sonore non aspirate (b, d, g) e tre sonore aspirate (b, d, g):\nTrasformazioni del consonantismo.\n1) Trasformazione delle occlusive sonore aspirate (b\u02b0, d\u02b0, g\u02b0). Le occlusive sonore aspirate perdono l'aspirazione:\n2) Trasformazione delle occlusive velari - satemizzazione: le lingue slave appartengono al gruppo delle lingue satem e perci\u00f2 rinnovano profondamente il sistema delle occlusive velari:\nLe occlusive labiovelari passano a velari semplici\nLe occlusive palatali passano a fricative\n3) Legge di Pedersen. La /s/ passa a /x/ nel protoslavo:\n4) Retroflessione della /s/. La fricativa dentale sorda preceduta da /r, u, k, i/ si retroflette quando \u00e8 seguita da vocale o da sonorante:\n5) Le sonoranti liquide e nasali /m, n, l, r/ in posizione sillabica sviluppano vocali d'appoggio /\u012d, \u012b, \u016d, \u016b/ generando 16 dittonghi:\nVocalismo.\nIl protoindoeuropeo tardo constava di 10 fonemi vocalici (5 lunghi e 5 brevi):\nSi formarono allora 36 dittonghi composti da /\u0103, \u0101, \u0115, \u0113, \u014f, \u014d/ + /i, u, m, n, l, r/:\nTrasformazioni del vocalismo.\nIn protoslavo o e a confluiscono. Perci\u00f2 il sistema ricostruito per il protoindoeuropeo tardo si trasforma nel seguente:\nFonetica: dal protoslavo allo slavo comune tardo.\nArmonia endosillabica.\n1) Prima palatalizzazione (regressiva)\na) Riguarda le due velari occlusive indoeuropee e la velare fricativa nata dalla retroflessione della fricativa dentale indoeuropea. Davanti a vocale anteriori le suddette velari mutano in questo modo:\nb) Riguarda i nessi \"*sk, *zk, *tk, (*gk) + vocale anteriore\". I loro esiti sono gli stessi della iodizzazione delle dentali (cfr. in seguito).\n2) Iodizzazione\nConsiste nella modifica che le consonanti subiscono trovandosi seguite da jod (cio\u00e8 /j/).\na) Le velari si palatalizzano secondo la prima palatalizzazione:\nb) Le sibilanti si trasformano in scibilanti:\nc) Le labiali sviluppano una /l/ epentetica davanti alla /j/ consonantica:\nd) Le dentali hanno esiti diversi nelle varie zone della Slavia. In protoslavo sono:\ne) Le liquide e la nasale /n/ si iodizzano:\nf) Le liquide e la nasale n, iodizzate, possono iodizzare la consonante che le precede:\n3) Metafonia palatale\nDopo jod /j/ le vocali labializzate (posteriori) spostano la propria articolazione in avanti e quindi si delabializzano (diventando anteriori):\nLegge della sillaba aperta.\nLa struttura delle parole nel passaggio dal protoslavo allo slavo comune tardo subisce una profonda ristrutturazione secondo la \"legge della sillaba aperta\":\na) Una sillaba pu\u00f2 terminare solo in vocale o sonorante (sillaba aperta). L'ultima sillaba (e quindi la parola) pu\u00f2 terminare solo in vocale. Una sillaba non pu\u00f2 essere chiusa (cio\u00e8 terminare per consonante).\nb) Le consonanti che seguono la vocale finale di parola cadono (con o senza tracce).\nc) Le consonanti che si trovano alla fine della sillaba nel corpo della parola passano alla sillaba successiva.\nd) La vocale pu\u00f2 essere preceduta da un massimo di 4 consonanti (di cui l'ultima pu\u00f2 essere solo jod).\ne) Non esistono consonanti doppie.\nf) La sequenza di consonanti nella sillaba deve rispettare la sonorit\u00e0 crescente: nessuna consonante che si trovi davanti ad una consonante meno sonora o di uguale sonorit\u00e0 pu\u00f2 rimanere in quella posizione:\nLe sillabe slave possono essere formate quindi solo come:\n\"CV\", \"CCV\", \"CCCV\" o \"CCCjV\".\n1) Semplificazione dei nessi consonantici\nSe una consonante si trova in una posizione non prevista tra quelle sopra indicate, avviene quanto segue:\na) Davanti a /s, z, \u0161, \u017e/ (le meno sonore) qualunque altra consonante (esse comprese) cade.\nb) Se una /z/ precede una consonante del secondo gruppo /p, t, k, x, \u010d, c/ si modificano come segue:\nc) Se le sibilanti /s/ e /z/ incontrano la liquida vibrante /r/, avviene l'inserzione di una dentale:\nd) Se due consonanti del secondo gruppo /p, b, t, k, g, x, \u010d, c, d\u017e/ si trovano vicine la prima delle due cade, con queste eccezioni:\ne) I nessi formati da consonanti del secondo gruppo /p, b, t, k, g, x, \u010d, c, d\u017e/ e consonanti nasali e liquide /m, n, r, l/ si modificano come segue:\nf) La /n/ dei nessi *v\u044an, *s\u044an, *k\u044an si conserva quando la sillaba iniziale della parola seguente inizia per jod. Quando invece *v\u044an e *s\u044an sono fusi con il sostantivo, la /n/ si conserva anche davanti a vocale.\n2) Monottongazione dei dittonghi in semivocale\nLa legge della sillaba aperta fa s\u00ec che ci sia la necessit\u00e0 di abolire anche le \"sequenze vocale + semivocale\".\na) Se la sillaba successiva comincia in vocale, l'elemento semivocalico si sposta all'inizio di quella sillaba.\nb) Se la sillaba successiva comincia in consonante, il dittongo si trasforma in una vocale lunga anteriore o posteriore, a seconda di come era la semivocale:\nEsistono ora tre differenti tipi di u: la /*u/ indoeuropea e le nuove \u016b2 e '\u016b2:\nEcco quali sono le mutazioni dei dittonghi in semivocale:\n3) Consonantizzazione delle semivocali\na) Davanti a consonante e in fine di parola si sviluppano come vocali /i, u/.\nb) Davanti a vocale si sviluppano come consonanti /j, w/.\n4) Sviluppo di jod protetico\nSi forma davanti alle parole che iniziano per vocale (non sempre la resa \u00e8 evidenziata a livello grafico):\n5) Seconda palatalizzazione (regressiva)\nDavanti alle nuove vocali anteriori \u011b2 e i2 le velari subiscono nuovi processi di palatalizzazione:\n6) Semplificazione dei dittonghi in nasale V+N in vocale nasale\nI dittonghi in nasale sono: an, en, in, un, am, em, im, um.\na) Davanti a vocale il dittongo viene reinterpretato come sequenza VC e questa viene rigettata sulla sillaba seguente.\nb) Davanti a jod si formano le palatali n', ml' che passano a far parte della sillaba che segue.\nc) Davanti ad un'altra consonante nasale la prima cade senza lasciare traccia.\nd) Davanti alle restanti consonanti o al silenzio (#) in posizione interconsonantica:\n7) Terza palatalizzazione (progressiva)\nGli esiti della seconda palatalizzazione delle velari si ottiene anche quando la velare viene a trovarsi dopo vocali che risalgono alla *i indoeuropea.\n8) Nuova metafonia palatale\nDopo le nuove consonanti molli le vocali posteriori di ascendenza indoeuropea diventano anteriori:\n9) Dittonghi in liquida\nI dittonghi in liquida sono: al, aer, al, ar, il, ir, ul, ur\na) Davanti a # le liquide cadono.\nb) Davanti alle vocali il dittongo viene reinterpretato come sequenza VC e la liquida rigettata sulla sillaba seguente.\nc) Davanti a jod si formano le palatali l', r' che passano a far parte della sillaba seguente.\nd) Davanti alle consonanti si hanno diversi comportamenti nelle varie zone della Slavia:\nGeneralmente per i dittonghi in al, ar avviene la metatesi, ovvero lo spostamento della consonante:\nGeneralmente la vocale coinvolta nella metatesi si allunga:\nNei dialetti slavi orientali invece avviene il fenomeno della \"polnoglasie\", ovvero si sviluppano due nuove vocali prima e dopo la liquida:\nAd esempio:\nTrasformazione della quantit\u00e0 in timbro.\nLe vocali del protoslavo si modificano come segue:\nMorfologia - Il sostantivo.\nIntroduzione.\nLe classi tematiche dei nomi in proto-slavo sono le stesse dell'indoeuropeo, organizzate in base al tema, se vocalico o consonantico:\nLe flessioni in consonante contengono pochi nomi.\nI nomi in vocale possono essere declinati in due modi:\n\"Nota sulla traslitterazione\":\nNegli esempi in protoslavo si distingue tra vocali \"lunghe\" e \"corte\":\nSi utilizza la traslitterazione scientifica per le declinazioni dell'antico slavo ecclesiastico (abbreviato in asl.).\n\u044c = \u012d\n\u044a = \u016d\n\u044b = y (IPA: //)\nnasale anteriore = \u0119 ( /en/)\nnasale posteriore = \u01eb ( /on/)\njat = \u011b\nIn entrambe le traslitterazioni:\nx = kh (IPA: //)\nSistema dei casi.\nIl protoslavo ha ridotto il numero dei casi di origine indoeuropea, per sincretizzazione. Sopravvivono 7 casi:\nL\"ablativo\", originario caso di allontanamento e origine, viene assorbito dal genitivo, che ne usa le desinenze, mentre quelle originali del genitivo per lo pi\u00f9 scompaiono.\nTemi in -\u014f-/-j\u014f-.\nLa classe di declinazione in -\u014f-/-j\u014f-, che in indoeuropeo ha le medesime desinenze, sviluppa minimamente in protoslavo, ma ancor di pi\u00f9 dopo la differenziazione delle lingue slave, svariate differenze tra il tema in -\u014f- ed il tema in -j\u014f-.\nTemi in -\u0101-/-j\u0101-.\nLa classe di declinazione in -\u0101-/-j\u0101-, che in indoeuropeo ha le medesime desinenze, sviluppa minimamente in protoslavo, ma ancor di pi\u00f9 dopo la differenziazione delle lingue slave, svariate differenze tra il tema in -\u0101- ed il tema in -j\u0101-.\nTemi in -\u016d-.\nLa classe di declinazione in -\u016d- comprende solo pochi nomi, tutti maschili, nessuno dei quali \u00e8 attestato nel canone in tutte le forme del paradigma originariamente supposto. La vocale tematica -\u016d- alterna nel corso della declinazione con il dittongo -ow- (\u2192 -au-) .\nTemi in -\u012d-.\nLa classe di declinazione in -\u012d- comprende nomi maschili e femminili che escono al Nsg in -\u044c. La vocale tematica -\u012d- alterna nel corso della declinazione con il dittongo -\u0115i-.\nTemi in consonante.\nI temi in consonante rappresentano una classe di sostantivi in via di estinzione. In protoslavo pochi sostantivi appartengono alle varie declinazioni in consonante. Nel passaggio verso il tardo slavo comune questi temi vengono per lo pi\u00f9 assorbiti dalle classi dominanti: i maschili ed i neutri entrano a far parte dei temi in -\u014f-/-j\u014f- e i femminili entrano a far parte della declinazione in -\u012d-\nTemi in -es-.\nLa classe di declinazione in -es- comprende nomi neutri. Il tema \u00e8 caratterizzato dall'alternanza vocalica radicale qualitativa -os-/-es-, che in protoslavo diventa -as-/-es-.\nTemi in -en-.\nLa classe di declinazione in -en- comprende per lo pi\u00f9 nomi neutri ed alcuni maschili. Alla forma neutra trova una corrispondenza con la desinenza latina neutra in \"-men\", \"-minis\".\nTemi in -er.\nLa classe di declinazione in -er- comprende due nomi femminili di parentela (\"madre\" e \"figlia\" di diretta derivazione indoeuropea). Ne viene fornito solo il nominativo singolare ed il genitivo singolare. Nel passaggio al tardo slavo comune la desinenza del nominativo singolare cambia radicalmente perch\u00e9 inusuale per la legge della sillaba aperta.\nTemi in -w-.\nLa classe di declinazione in -w- comprende solo nomi femminili, presentano come tema il dittongo -\u016du-, derivato da \u016dw. Questo dittongo si svilupper\u00e0 in -\u016b- e quindi in -y- davanti a consonante o al silenzio, e si svilupper\u00e0 in -\u016dv- davanti a vocale. Ne viene fornito il nominativo singolare ed il genitivo singolare.\nL'aggettivo.\nL'aggettivo proto-slavo eredita dall'aggettivo indoeuropeo la qualit\u00e0 di accordarsi con il sostantivo da cui viene retto per caso, numero e genere.\nPer accordarsi con il sostantivo secondo il genere l'aggettivo adotta gli stessi temi dei sostantivi. Viene usato il tema in -\u014f/j\u014f- per l'accordo con i sostantivi maschili e neutri e il tema in -\u0101/j\u0101- per l'accordo con i sostantivi femminili.\nL'aggettivo segue cos\u00ec le declinazioni dei vari temi vocalici.\nNel passaggio da protoslavo al tardo slavo comune l'aggettivo assume una particolare caratteristica (che condivide con le lingue baltiche), la definitezza.\nPer esprimere lo stato determinato (tale funzione viene svolta dagli \"articoli determinativi\"), viene aggiunto un suffisso agli aggettivi, aggiungendo il significato di \"quello (aggettivo)\".\nIl suffisso aggiunto \u00e8 un pronome enclitico di derivazione indoeuropea:\n\"*ia-x\" maschile \u2192 Tardo slavo comune \"j\u012d\"\n\"*i\u0101\" femminile \u2192 Tardo slavo comune \"ja\"\n\"*i\u0103\" neutro \u2192 Tardo slavo comune \"je\"\nNello sviluppo delle lingue slave moderne, alcune lingue utilizzeranno la forma indefinita per sviluppare la classe grammaticale degli aggettivi, altri la forma definita, ridotta a semplice desinenza aggettivale.\nIl pronome.\nIl pronome protoslavo ha ereditato dall'indoeuropeo una declinazione pronominale speciale.\nUno dei pronomi chiave che si sviluppa nel protoslavo \u00e8 *ia-x, con un significato determinativo generico, \"quello\":\n\"*ia-x\" maschile \u2192 slavo comune tardo \"j\u012d\"\n\"*i\u0101\" femminile \u2192 slav. com. tardo \"ja\"\n\"*i\u0103\" neutro \u2192 slav. com. tardo \"je\"\nQuesto pronome viene usato in composti per formare altri tipi di pronomi, come i possessivi:\n\"*ma-ia-x\" maschile \u2192 slav. com. tardo \"moj\u012d\"\n\"*n\u0101-s-ia-x\" femminile \u2192 slav. com. tardo \"na\u0161\u012d\"\nAltri pronomi invece presentano un'altra declinazione, che combina i temi in -o- ed in -\u0101- con altri temi pronominali (-ai-). Cos\u00ec si formano il pronome *t\u0103x \u2018questo\u2019, *kaxt\u0103 \u2018chi\u2019, *k\u012dt\u0103 \u2018che cosa\u2019.\nI pronomi personali presentano, come derivazione dall'indoeuropeo, una declinazione ancora pi\u00f9 particolareggiata e differente all'interno dei casi. Si possono ricostruire varie forme dei pronomi:\nIl verbo.\nIl sistema verbale protoslavo si dimostra profondamente \"innovativo\" rispetto a quello indoeuropeo.\nIl sistema aspettuale sub\u00ec nel passaggio da indoeuropeo a protoslavo cambiamenti radicali. La categoria dell'aspetto acquis\u00ec maggiore importanza, pur se venne espressa solo tramite derivazione attraverso dei prefissi verbali che formavano verbi perfettivi da verbi imperfettivi. Raramente, soprattutto i verbi d'azione, sono interpretati come perfettivi e ne viene derivato un imperfettivo.\nIl sistema temporale si modifica, sviluppando in proto-slavo tre tempi semplici, presente, aoristo ed imperfetto e tre tempi composti, perfetto, piuccheperfetto I e piuccheperfetto II; i tempi composti vengono formati dal verbo essere, usato come ausiliare, ed un participio del verbo. Viene preso ad esempio la radice protoslava *\"nes-\", \"portare\", da cui vengono formate le terze persone singolari di ogni tempo:\nLe forme composte sono chiaramente un'innovazione tarda protoslava.\nL'imperfetto \u00e8 una forma posteriore, non direttamente indoeuropea, formata dall'aggiunta al verbo di una coniugazione del \"verbo essere\", *es- \u2192 *-\u0101x- + vocale tematica + desinenze secondarie indoeuropee.\nIl presente e l'aoristo sono gli unici due tempi conservativi:\nLa forma verbale dell'infinito viene costruita con la desinenza -t\u0113i (*\"zn\u0101-t\u0113i\" \u2192 asl. \"znat\u012b\"), che rappresenta una forma nominale, ricollegabile al supino latino in -\"tum\", al caso locativo).\nLe forme nominali del verbo slavo, oltre all'infinito, sono i participi, che si realizzano in forma \"attiva\" e \"passiva\", e nel tempo \"presente\" e \"passato\", ed un participio \"risultativo\", che viene utilizzato nella coniugazione del verbo:\nClassi di coniugazione verbale.\nPresente.\nI verbi protoslavi vengono riclassificati in base al tema che il verbo aggiunge nella formazione del tempo presente. Essi si suddividono in:\nAoristo.\nL'aoristo si forma in tre modi differenti, che non corrispondono perfettamente alle cinque classi relative alla formazione del presente:\nEsiste inoltre una formazione pi\u00f9 recente di aoristo \"esteso\" che riguarda le ultime fasi del tardo slavo comune."}
{"id": "456914", "revid": "1317825", "url": "https://it.wikipedia.org/wiki?curid=456914", "title": "VideoGuard", "text": "Il VideoGuard \u00e8 un sistema di accesso condizionato proprietario della societ\u00e0 NDS Group Ltd. \u00c8 usato maggiormente nelle trasmissioni digitali via satellite (DVB-S/DVB-S2) del gruppo 21st Century Fox, che possiede la maggioranza di NDS. \u00c8 stata implementata per la prima volta con la piattaforma British Sky Broadcasting (BSkyB), che trasmette per Gran Bretagna e Irlanda. Molte altre compagnie televisive trasmettono in tutto il mondo con il sistema VideoGuard, tra cui: Viasat (Scandinavia), Sky Italia e Foxtel (Australia).\nStoria e caratteristiche tecniche.\nDato che la maggior parte dei contenuti forniti dalle televisioni a pagamento richiede un abbonamento, il sistema VideoGuard protegge i contenuti, codificando sia i canali in abbonamento, sia i canali visibili in pay-per-view (ad esempio film di prima visione o eventi sportivi). I diritti di accesso sono \"caricati\" sulla smart card dell'abbonato sia \"on air\" (tramite segnali di controllo inviati assieme alle trasmissioni), sia tramite la tradizionale linea telefonica, sfruttando il modem integrato nel ricevitore: in questo modo \u00e8 possibile ordinare facilmente eventi in \"pay-per-view\" oppure aggiungere opzioni e pacchetti aggiuntivi al proprio abbonamento.\nNel Regno Unito, il sistema VideoGuard \u00e8 stato introdotto da News Corporation per sostituire il vecchio sistema analogico VideoCrypt. Attualmente il sistema non \u00e8 ancora stato violato, anche se sembra che sia stato possibile clonare le smart card. \u00c8 probabile che la prima implementazione del sistema fosse poco sicura, poich\u00e9 vicina alla violazione, quindi il broadcaster British Sky Broadcasting ha provveduto alla sostituzione di tutte le smart card dei propri abbonati, oltre all'aggiornamento di tutti i ricevitori con un nuovo software in grado di leggere le nuove schede.\nIn Italia, Il sistema di decodifica VideoGuard viene introdotto da Stream TV che incomincia ad utilizzarlo massivamente nella sua versione via satellite (affiancandolo ad Irdeto usato quasi esclusivamente per la versione via cavo della Pay TV). Alla acquisizione da parte di News Corporation della rivale della sua Stream, TELE+, dopo un periodo di breve convivenza dei tre accessi condizionati SECA Mediaguard, Irdeto e Videoguard, il nuovo management Sky Italia decise come era prevedibile di rimpiazzare il sistema degli ex abbonati Tele+ con quello di sua propriet\u00e0 gi\u00e0 utilizzato da tutti gli ex abbonati Stream via satellite, sancendo di fatto la fine di Mediaguard ed Irdeto nel mercato italiano. Tutti i decoder Goldbox degli abbonati ereditati da Tele+ furono sostituiti con i nuovi Sky Box (che non sono altro che versioni migliorate dei decoder gi\u00e0 in possesso dagli ex abbonati Stream).\nA differenza di molti altri broadcaster satellitari, i canali di News Corporation possono essere ricevuti ufficialmente soltanto tramite un decoder proprietario, nel quale la tecnologia VideoGuard \u00e8 implementata internamente. A causa del controllo di News Corporation sulla tecnologia, \u00e8 impossibile ottenere una licenza per l'implementazione di moduli di accesso condizionato (in inglese \"Conditional Access Module\" o CAM) di terze parti compatibili con VideoGuard. Questa situazione \u00e8 vista da molti come un monopolio, usato per favorire soltanto alcuni produttori di set top box (ad es. Pace Microtechnologies o Philips). In diretta contrapposizione, tutti gli altri sistemi di codifica (Ad es. Irdeto, Nagravision, Conax, Viaccess) mettono a disposizione CAM hardware e/o software per la fruizione di canali a pagamento. Attualmente, neanche in Italia, con la legge del \"decoder unico\", abrogata nel 2005, che imponeva l'utilizzo di un solo decoder per fruire dei contenuti a pagamento, si \u00e8 riusciti a sbloccare questa situazione. Da diverso tempo per\u00f2, Sky Italia fornisce il decoder \"base\" in comodato d'uso gratuito ai propri abbonati.\nNel 2005, un produttore di hardware \u00e8 riuscito ad effettuare una parziale ingegneria inversa (in inglese \"Reverse Engineering\") di Videoguard, al punto che una card ufficiale pu\u00f2 essere utilizzata in un \"decoder\" \"Common Interface\" (molto spesso \u00e8 necessario per\u00f2 aggiornarne il firmware), per fruire della visione dei canali per la quale si \u00e8 regolarmente pagato. \u00c8 stato reso disponibile anche un emulatore software di CAM VideoGuard per i decoder satellitari Dreambox (basati su Linux). In ogni caso, spesso i broadcaster introducono un controllo aggiuntivo, accoppiando il numero seriale del ricevitore con la smart card. Come risultato, i programmi possono essere fruiti soltanto con il decoder abilitato, anche se la protezione \u00e8 facilmente aggirabile con una delle soluzioni ottenute dal \"Reverse Engineering\".\nIl giorno 12 ottobre 2009, Sky Italia ha lanciato delle contromisure elettroniche in grado di disattivare tutti gli emulatori softcam in grado di rimettere in chiaro i programmi con smartcard regolarmente abbonata. Tali contromisure hanno avuto effetto fino alla seconda met\u00e0 di novembre, quando un team di appassionati ha distribuito la patch per aggirare il blocco. Durante il periodo di \"blocco\" era possibile utilizzare per la visione soltanto gli Skybox ufficiali, oltre al decoder XDome NC 1000 (unico decoder a cui \u00e8 stata rilasciata licenza ufficiale NDS Videoguard) e ad alcuni decoder Goldbox riprogrammati da Sky \"on air\" ai tempi della disattivazione del segnale Mediaguard 2.\nA partire da dicembre 2015, la codifica NDS Videoguard \u00e8 stata migliorata introducendo un altro strato di protezione (iCAM) ancora oggi resistente a qualsiasi tentativo di decodifica."}
{"id": "456924", "revid": "260676", "url": "https://it.wikipedia.org/wiki?curid=456924", "title": "Softcore", "text": "Con il termine softcore (sottinteso \"pornography\", alla lettera: \"pornografia morbida\") si intende quel tipo di rappresentazione cinematografica, teatrale, fotografica, fumettistica o pittorica, ad alta componente erotica dove, a differenza di quel che accade nella pornografia \"hardcore\", l'atto sessuale non viene mostrato, oppure viene presentato senza visualizzare i dettagli della penetrazione sessuale e delle pratiche di masturbazione e di sesso orale dei soggetti rappresentati.\nCaratteristiche e differenze rispetto alla pornografia hardcore.\nNel settore fotografico e cinematografico la differenza fra hardcore e softcore pu\u00f2 anche essere conseguita o modificata con un appropriato uso dell'obiettivo di ripresa, ovvero regolando la distanza (o il contrasto con lo sfondo della scena) che intercorre fra l'operatore alla macchina e chi sta compiendo l'atto sessuale (che potrebbe essere reale e non simulato); gioca infatti un ruolo importante (sebbene non esclusivo) nella distinzione fra \"hardcore\" e \"softcore\" il vedere oppure no, da parte dello spettatore, la rappresentazione dei genitali nell'atto del coito.\nAltro fattore che delimita il confine fra una pornografia \"hardcore\" da una pornografia di tipo \"softcore\" \u00e8 che nell'ultima non dovrebbero raffigurarsi o narrarsi certe pratiche sessuali come la masturbazione, il contatto esterno fra genitali e le eiaculazioni, ma al pi\u00f9 gli \"effetti conclusivi\" che tali pratiche comportano. Ci\u00f2 significa che, ad esempio, potrebbe essere ammissibile la raffigurazione di una epidermide imbrattata dal seme maschile ma \"non\" la fase dell'eiaculazione che invece caratterizza l\"'hardcore\". In linea di massima .\nTuttavia con le precedenti considerazioni il confine fra pornografia \"hard\" e \"soft\" \u00e8 alquanto labile e contestabile. Per esempio nulla di esattamente definito stabilisce se la minuziosa, \"calligrafica\" rappresentazione dei genitali (specialmente tramite foto o cinematografia) sia da ascriversi nell'una o nell'altra categoria.\nComunque , mentre la pornografia \"softcore\" dovrebbe suggerire il messaggio racchiuso \"in simbolo\" nell'immagine (o nella scena)."}
{"id": "456927", "revid": "287204", "url": "https://it.wikipedia.org/wiki?curid=456927", "title": "Demografia della Serbia", "text": "Breve storia demografica.\nI primi insediamenti di popolazioni slave in territorio serbo risalgono al VI secolo d.C. I nuovi arrivati schiavizzarono le genti precedentemente insediate (come gli Illirici, i Sarmati o i Greci).\nCon la dominazione turca si assistette ad un esodo forzato di Serbi dalle regioni meridionali (in particolare dal Kosovo e Methoija) verso i Balcani settentrionali e il Bassopiano Pannonico, in particolare tra il 1690 e il 1763. Alcune stime ipotizzano che solo nel 1690 i Serbi costretti a spostarsi verso nord furono un numero compreso tra gli 80.000 e i 185.000.\nMolte delle terre abitate in precedenza da Serbi vennero popolate da Albanesi, che potevano godere dell'appoggio dei Turchi. Con il corso dei secoli la popolazione albanese \u00e8 divenuta stabilmente la maggioranza nella provincia del Kosovo, mentre calava progressivamente il numero dei Serbi.\nLa regione a nord di Belgrado, la Voivodina, venne invasa nel X secolo dagli Ungheresi. Nei secoli successivi un discreto numero di Ungheresi si stabil\u00ec definitivamente in Vojvodina, bench\u00e9 fino al XIII secolo fosse nettamente dominante la popolazione slava. Nel 1500 i Magiari erano per\u00f2 divenuti la maggior etnia del territorio. Dal 1699 la Vojvodina venne inclusa nel territorio dell'Impero austro-ungarico e questo comport\u00f2 l'insediamento nella regione di numerose etnie presenti nell'Impero: Cechi, Croati, Romeni, Ruteni, Slovacchi, Tedeschi, e Ucraini.\nFrammentazione etnica e linguistica.\nLa popolazione della Serbia, pur caratterizzata da un chiaro blocco etnico-linguistico nazionale, presenta al suo interno un insieme molto vasto di etnie. I dati forniti in seguito indicano la distribuzione della popolazione in base all'appartenenza ad un gruppo etnico (dati dei censimenti ufficiali del 1991 e del 2002; per il Kosovo una stima del 2000)."}
{"id": "456930", "revid": "803226", "url": "https://it.wikipedia.org/wiki?curid=456930", "title": "Robert Langdon", "text": "Robert Langdon \u00e8 un personaggio immaginario nato dalla penna dello scrittore statunitense Dan Brown, protagonista delle opere \"Angeli e demoni\" del 2000, \"Il codice da Vinci\" del 2003, \"Il simbolo perduto\" del 2009, \"Inferno\" del 2013 e \"Origin\" del 2017.\nProfessore di storia dell'arte presso l'Universit\u00e0 di Harvard nonch\u00e9 stimato esperto internazionale di simbologia religiosa, il personaggio di Langdon \u00e8 interpretato dall'attore Tom Hanks nelle trasposizioni cinematografiche tratte dagli omonimi romanzi, \"Il codice da Vinci\" del 2006, \"Angeli e demoni\" del 2009 e \"Inferno\" del 2016, e da Ashley Zukerman nella serie televisiva tratta dall'omonimo romanzo, \"Il simbolo perduto\" del 2021.\nIl personaggio.\nRobert Langdon ha gli occhi azzurri e ha i capelli neri, anche se cominciano ad avere un accenno di grigio. Ha frequentato la Phillips Exeter Academy, la stessa che ha frequentato l'autore del libro, Dan Brown. \u00c8 un bravo nuotatore e fa 50 vasche al giorno per mantenersi in forma; ha anche giocato a pallanuoto presso la Harvard University. All'et\u00e0 di sette anni cadde in un pozzo e fu salvato per miracolo in uno stato quasi catatonico, e proprio a causa di questo trauma infantile soffre di claustrofobia. In tutta la sua vita ha sempre portato un solo orologio, un modello per bambini raffigurante Topolino, che gli ha inoltre salvato la vita nel corso del romanzo \"Angeli e Demoni\". Professore di storia dell'arte specializzato in simbologia di ogni epoca e cultura, ha una grande memoria eidetica che gli consente di memorizzare e ricordare velocemente qualsiasi simbolo, cosa di grande aiuto nella soluzione degli enigmi in cui spesso incappa.\nNon sembra avere relazioni stabili nella vita privata: nel libro \"Angeli e demoni\" fa conoscenza della ricercatrice del CERN Vittoria Vetra con cui ha una breve relazione, che per\u00f2 si spegne quasi subito quando il professore ritorna ad Harvard; nel \"Codice da Vinci\", conosce Sophie, nipote di Jacques Sauni\u00e8re, ucciso all'inizio del romanzo. In \"Inferno\" inoltre, il protagonista conoscer\u00e0 Sienna Brooks, con la quale alla fine del libro si scambier\u00e0 un bacio.\n\"Angeli e demoni\".\nLangdon \u00e8 convocato nella sede centrale svizzera del CERN per indagare su possibili contenuti simbolico-religiosi connessi all'assassinio dello scienziato Leonardo Vetra. Non appena giunto, Langdon si sposta nella Citt\u00e0 del Vaticano per svelare i segreti degli Illuminati, una potente societ\u00e0 segreta di scienziati cristiani profondamente infiltrata a livello mondiale nelle pi\u00f9 importanti istituzioni politiche, economiche e religiose. Langdon riesce a decifrare molti codici segreti, individua l'assassino dello scienziato e svela tutti i retroscena del complotto.\n\"Il codice da Vinci\".\nLangdon \u00e8 a Parigi per tenere una conferenza su un suo libro, \"L'interpretazione dei simboli\". Viene raggiunto nella sua stanza d'albergo dalla polizia francese, poich\u00e9 era stata l'ultima persona che il curatore del Louvre, Jacques Sauni\u00e8re, doveva incontrare, e diviene il primo sospettato a causa di una scritta lasciata da Sauni\u00e8re prima di morire: infatti il commissario Bezu Fache, appartenente all'Opus Dei, lo ha convocato per estorcergli una confessione. Viene salvato da Sophie Neveu, nipote del defunto curatore, che lo seguir\u00e0 alla ricerca della soluzione del mistero di un segreto nascosto da un'antica societ\u00e0 segreta, il Priorato di Sion, che fu guidato, secondo la ricostruzione di Langdon, anche da Leonardo da Vinci in persona. Alla fine del romanzo, Langdon scopre il mistero riguardante Maria Maddalena e il Sacro Graal.\n\"Il simbolo perduto\".\nChiamato urgentemente dal vecchio amico e mentore Peter Solomon per tenere una conferenza presso il Campidoglio di Washington, Langdon fa un'orrenda scoperta: non solo l'invito era fasullo, ma al centro della Rotonda dello stesso edificio ritrova la mano mozzata di Solomon, misteriosamente tatuata con simboli riconducibili alla massoneria e rivolta verso le decorazioni della cupola. Presto si unir\u00e0 a lui nella ricerca dell'amico scomparso la sorella Katherine Solomon, massima esperta di una nuova, rivoluzionaria scienza chiamata noetica. In sole dodici ore, in una corsa contro il tempo attraverso i luoghi pi\u00f9 famosi e misteriosi della capitale USA, Langdon dovr\u00e0 risolvere l'enigma, in una serrata investigazione che lo vedr\u00e0 opposto a un misterioso personaggio, autonominatosi Mal'akh, interessato a impadronirsi dei segreti massonici di cui Solomon \u00e8 uno dei detentori: segreti che sono all'origine stessa della nazione americana e ai quali \u00e8 collegato un ulteriore mistero, quello del Simbolo Perduto legato a un codice inciso sull'anello di re Salomone.\n\"Inferno\".\nSvegliatosi in un letto d'ospedale e con un'amnesia temporanea, Robert Langdon con l'aiuto della bella e intelligente dottoressa Sienna Brooks si destreggia per Firenze alla ricerca dei segreti della \"Divina Commedia\" di Dante Alighieri. Convinto che il suo governo stia cercando di ucciderlo Langdon scappa per Firenze e Venezia e tenta di scoprire cosa ha fatto nei giorni precedenti al suo incidente che gli ha fatto perdere la sua memoria.\n\"Origin\".\nRobert Langdon si trova al Guggenheim Museum Bilbao, in Spagna, per assistere alla conferenza indetta dal suo amico ed ex allievo Edmond Kirsch durante la quale avrebbe annunciato al mondo una scoperta rivoluzionaria sulle origini della vita sulla Terra e sul suo destino.\nLe sensazionali teorie di Edmond Kirsch sulla genesi saranno destinate a coinvolgere tutti i leader del mondo presenti in sala, catturando da subito l'attenzione dei media e dello stesso Langdon ma di l\u00ec a poco tutto si trasformer\u00e0 in un irreparabile caos. Un improvviso ed inaspettato colpo di pistola metter\u00e0 per sempre a tacere Kirsch, proprio sul punto in cui questi stava per rivelare, in diretta ed al mondo intero, la sua stravolgente scoperta. L'autore del crudele crimine \u00e8 un certo Luis \u00c1vila, assoldato da un misterioso mandante che tutti chiamano Il Reggente. Seguir\u00e0 l'incessante travaglio di Langdon. Il professore, sentendosi minacciato, si trover\u00e0 costretto ad andare via da Bilbao in compagnia dall'affascinante Ambra Vidal, direttrice del museo Guggenheim e assistente di Kirsch, nonch\u00e9 promessa sposa del principe di Spagna. I due, giunti nella cosmopolita Barcellona, immersi in una incessante corsa contro il tempo, iniziano la ricerca della misteriosa password, composta da 47 caratteri, per entrare nella presentazione video di Kirsch cos\u00ec da poterne rivelare il contenuto a tutto il mondo. Tra colpi di scena ed intriganti cammini fra capolavori d\u2019arte, forze occulte e simbologia, Langdon e la bella Vidal si troveranno a fare i conti con il vero secondo protagonista della storia: Winston. Nella sapiente mescolanza tra il vecchio ed il moderno, Winston, ovvero l'intelligenza artificiale creata dallo stesso Edmond Kirsch, sar\u00e0 di ausilio nell'appassionante viaggio intrapreso da Langdon e Vidal. La travagliata ricerca che tocca anche Siviglia condurr\u00e0, dapprima ed invano, ad una massima di Friedrich Nietzsche che recita \u201cDio \u00e8 morto e noi lo abbiamo ucciso\u201d. I due non si arrendono e percorrendo artistici ed affascinanti scenari della Casa Mil\u00e0 e del Tempio Espiatorio della Sacra Famiglia giungono dinnanzi alla pagina 163 di un testo di William Blake. La lettura dei versi del poeta permette di ricostruire la giusta password: \u201cle religioni oscure finiscono e la dolce scienza regna\u201d. All'interno di una chiesa sconsacrata, nella citt\u00e0 di Barcellona, Langdon e Vidal accedono quindi al super computer E-Wave e daranno inizio alla presentazione, chiudendo un altro capitolo della storia del professor Langdon ed aprendo la strada verso una nuova teoria sulla vita.\nLangdon nella vita reale.\nIl nome di Robert Langdon \u00e8 stato ispirato da quello di una persona realmente esistente, John Langdon, professore di tipografia alla \"Drexel University\". John Langdon crea ambigrammi, ovvero delle scritte che possono essere lette sia da destra sia da sinistra e/o sia da sopra sia da sotto. Un esempio degli ambigrammi di Langdon appare sulla copertina della prima edizione inglese del romanzo \"Angeli e demoni\". Nella pagina dei ringraziamenti, Brown definisce Langdon \u00abuno dei pi\u00f9 ingegnosi artisti viventi [...] che ha risolto brillantemente la mia sfida impossibile per creare gli ambigrammi presenti in questo romanzo\u00bb.\nIl Langdon professore di Drexel ha anche creato il logo per la \"Depository Bank of Zurich\", che compare nel film \"Il codice da Vinci\"."}
{"id": "456936", "revid": "22570", "url": "https://it.wikipedia.org/wiki?curid=456936", "title": "Dracunculosi", "text": ""}
{"id": "456939", "revid": "22570", "url": "https://it.wikipedia.org/wiki?curid=456939", "title": "Dracuntiasi", "text": ""}
{"id": "456940", "revid": "120300955", "url": "https://it.wikipedia.org/wiki?curid=456940", "title": "Ciro di Pers", "text": "Biografia.\nFiglio unico dei nobili Giulio Antonio e Ginevra Colloredo, nacque nell'avito castello di Pers (presso l'odierna Majano), nell'area friulana di Udine. Ricevette i primi rudimenti letterari a Gemona, sotto la guida dell'umanista Igino di Mani\u00e0co, studiando in particolare Virgilio, Orazio e Tasso. Dal 1613 fu per un quinquennio all'universit\u00e0 di Bologna, dove condusse studi filosofici e teologici, intrattenendo intensi contatti con Claudio Achillini, Girolamo Preti e altri importanti personalit\u00e0 del mondo letterario. Rientrato a Pers per la morte del padre, si innamor\u00f2 di una giovane parente, Taddea di Colloredo, dalla quale si vide per\u00f2 respingere una proposta di matrimonio. La bruciante delusione amorosa lo indusse a chiedere di entrare nell'Ordine gerosolimitano dei Cavalieri Malta, che nella primavera del 1626, dopo il consueto scrutinio genealogico, lo accolse tra le sue file. Part\u00ec quindi alla volta di Pisa, sostando a Venezia, dove strinse amicizia con Pietro Michiele, a Ferrara, a Bologna, dove conobbe Fulvio Testi, e a Firenze. Raggiunta Pisa, si imbarc\u00f2 per Malta, dove approd\u00f2 nel maggio del 1627. Dopo due anni e mezzo di servizio nell'isola, durante i quali partecip\u00f2 attivamente a missioni militari contro i Turchi, ottenne il permesso di rimpatriare a Pers. Di qui, dopo la morte della madre (1633), si trasfer\u00ec a San Daniele. Negli anni che seguirono, Ciro gravit\u00f2 su Venezia, dove venne affiliato all'Accademia degli Incogniti, e su Udine, dove dal 1658 prese a frequentare la corte di Giovanni Delfino, patriarca di Aquileia. Nel 1650 lo troviamo per\u00f2 in pellegrinaggio a Loreto, e tra il 1655 e il 1657 a Roma e Bologna. Al giro del decennio cominci\u00f2 ad accusare seri problemi di salute, causati da un'invalidante calcolosi. La morte lo colse, nel castello natio, il 7 aprile del 1663. \nOpere.\nMalgrado qualche episodica circolazione delle rime di Ciro di Pers sia attestata gi\u00e0 nel 1638, l'insieme del suo corpus poetico giunse alle stampe postumo. Le prime due edizione delle poesie di Ciro videro infatti la luce nel 1666 a Firenze, per le sollecite cure di un cugino del poeta, Carlo di Pers, e a Vicenza (\"Poesie del cavalier fra' Ciro di Pers\", Firenze, All'insegna della stella, 1666, e \"Poesie del cavalier fra' Ciro di Pers\", Vicenza, Giacomo Amadio, 1666). Furono le prime di una lunga serie di edizioni e ristampe (oltre una dozzina), che culmin\u00f2 nella ricca edizione veneziana del 1689, introdotta da una \"Vita del Cavalier fra' Ciro, signore di Pers\" (\"Poesie del cavalier fra' Ciro di Pers, dedicate alla sacra cesarea maest\u00e0 di Leopoldo imperatore augusto pio pannonico\", Venezia, Andrea Poletti, 1689).\nCiro di Pers mise mano anche alla composizione di opere drammatiche, come attesta la tragedia \"L'umilt\u00e0 esaltata, ovvero Ester regina\", scritta intorno al 1659, pubblicata in prima edizione a Bassano nel 1664 e riproposta anche dall'edizione veneziana del 1689.\nNel complesso il corpo delle poesie di Ciro conta pi\u00f9 di trecentocinquanta componimenti, in gran parte sonetti, che toccano l'intero spettro tematico della lirica barocca. Accanto alle poesie amorose, fra cui spiccano quelle per la Colloredo (cantata con l'eteronimo di \"Nicea\") troviamo carmi civili, come le canzoni per l'Italia \"avvilita\" e \"calamitosa\", meditazioni in morte, versi d'occasione e poesie di argomento religioso e morale. Una parte non marginale della sua produzione poetica \u00e8 pervasa da un acuto sentimento della fugacit\u00e0 del tempo e della precariet\u00e0 della condizione umana, declinato secondo i modi caratteristici del linguaggio barocco, con una tensione etica e un'intensit\u00e0 espressiva affatto particolari. Anche per questo la poesia del Pers \u00e8 talora indicata come una delle manifestazioni pi\u00f9 mature e significative del secentismo lirico italiano."}
{"id": "456967", "revid": "74801", "url": "https://it.wikipedia.org/wiki?curid=456967", "title": "Kerbela", "text": "Kerbel\u0101\u02be o Kerbala, Karbal\u0101\u02be, Karbala, Karbila () \u00e8 una citt\u00e0 dell'Iraq, situata a circa a sud-ovest di Baghdad. Al tempo di al-\u1e24usayn ibn \u02bfAl\u012b il luogo era conosciuto come al-Ghadiriya, Naynawa e Shath al-Furat.\nI musulmani sciiti considerano Kerbel\u0101\u02be forse la seconda citt\u00e0 santa, seconda alla sola Najaf, ma anche l'islam sunnita la venera come citt\u00e0 del martirio del nipote del profeta Maometto.\nGeografia fisica.\nLa citt\u00e0, che \u00e8 il capoluogo del governatorato di Karbala, nel 2003 contava abitanti, mentre un calcolo per il 2010 indica abitanti.\nStoria.\nNelle vicinanze di quello che all'epoca era un semplice villaggio senza alcuna importanza, il 10 ottobre 680 (10 mu\u1e25arram 61 dell'Egira) fu trucidato infatti con tutto il suo seguito familiare al-\u1e24usayn ibn \u02bfAl\u012b, secondogenito del quarto califfo \u02bfAl\u012b ibn Ab\u012b \u1e6c\u0101lib e della figlia di Maometto, F\u0101\u1e6dima bint Mu\u1e25ammad.\nTale episodio viene narrato dalla tradizione islamica come una battaglia ma, verosimilmente, fu una brutale carneficina in cui i caduti non ebbero la possibilit\u00e0 di contrapporre una credibile resistenza, visto lo spiegamento di truppe militari inviate dal Wali di Kufa, \u02bfUbayd All\u0101h b. Ziy\u0101d, incaricato dal Califfo omayyade Yaz\u012bd b. Mu\u02bf\u0101wiya di fermare l'avanzata di al-Husayn sulla stessa Kufa, da cui sarebbe potuto partire un pericoloso movimento alide ostile al Califfo.\nSul luogo del martirio di al-\u1e24usayn - considerato il terzo Im\u0101m dello Sciismo - fu eretto presto un santuario che, malgrado danneggiamenti, abbattimenti e riedificazioni nel corso dei secoli, \u00e8 sempre stato considerato dai fedeli sciiti un luogo di particolare sacert\u00e0, inferiore solo alle Citt\u00e0 Sante di Mecca e Medina, a Gerusalemme e alla citt\u00e0 di Najaf (nell'attuale Iraq), dove si crede sia stato sepolto il padre di al-Husayn: \u02bfAl\u012b ibn Ab\u012b \u1e6c\u0101lib, primo Im\u0101m dello sciismo."}
{"id": "456972", "revid": "767487", "url": "https://it.wikipedia.org/wiki?curid=456972", "title": "Nuova Era (gruppo musicale)", "text": "I Nuova Era sono un gruppo di rock progressivo italiano fondato nel 1985 a Firenze.\nStoria.\nIl gruppo fu fondato a Firenze nel 1985 dal tastierista e compositore Walter Pini. La formazione storica comprendeva Gianluca Lavacchi alla batteria, Enrico Giordani al basso, Alex Camaiti alla chitarra e voce. I testi erano di Ivan Pini.\nHanno inciso quattro album: \"L'ultimo viaggio\" (1988), \"Dopo l'infinito\" (1989), \"Io e il tempo\" (1992) e \"Il passo del soldato\" (1995) (quest'ultimo con Claudio Guerrini alla voce, al posto di Camaiti, ottenendo un buon successo anche nel mercato europeo ed asiatico; \"Io e il tempo\", per esempio, fu pubblicato anche con il booklet in coreano.\nNel 2008 Walter Pini, assieme a Davide Guidoni (batteria) e Guglielmo Mariotti (basso), ha iniziato un progetto con registrazioni di pezzi inediti. Nel 2009 uno di questi \u00e8 uscito su l'opera \"Inferno the divine comedy\" cd 1 canto I, e sul successivo \"purgatorio\" cd2 canto XXII, nel 2010 sul \"paradiso\" canto II. Questi pezzi faranno parte del quarto cd dei Nuova Era (omonimo), uscito nel dicembre 2010, insieme ad altri brani tra cui un remake di \"dopo l'infinito\" e pezzi dal vivo con la formazione originale. Dal 2013 Walter Pini ed il vecchio chitarrista-cantante Alex Camaiti hanno provato e registrato con nuovi membri, Rudi Greco al basso e Maurizio Marra alla batteria un concept album di ambientazione fantasy-medioevale, per la prima volta con \"cantato\" in inglese, ma in perfetto stile \"Nuova Era\". Il disco \"Return to the castle\" \u00e8 uscito in ottobre 2016 distribuito da BTF. I testi e la copertina sono di James Hoog, le musiche sempre di Walter Pini."}
{"id": "456980", "revid": "1924342", "url": "https://it.wikipedia.org/wiki?curid=456980", "title": "Aquarium (Aqua)", "text": "Aquarium \u00e8 il primo album in studio del gruppo musicale danese Aqua, pubblicato il 26 marzo 1997 in Danimarca dalla Universal Music Group e dalla MCA Records.\n\u00c8 stato pubblicato nel resto nel mondo il 9 settembre 1997, in seguito al grande successo estivo del singolo \"Barbie Girl\".\nIl disco.\nSuccesso notevole di fine anni novanta, nel disco sono contenute canzoni che hanno riscosso un successo mondiale come \"Barbie Girl\", \"Doctor Jones\" e \"Turn Back Time\", quest'ultima utilizzata anche come colonna sonora del film \"Sliding Doors\".\nNel disco troviamo pezzi prevalentemente \"bubblegum pop\", contaminati dalle sonorit\u00e0 orecchiabili della musica eurodance. Vi sono tuttavia tre pezzi che si discostano notevolmente dal ritmo movimentato del resto dell'album, \"Good Morning Sunshine\", \"Be a Man\" e \"Turn Back Time\", che tuttavia mantengono lo stile musicale del complesso.\nI singoli estratti dall'album sono stati ben sette, mentre in Giappone e in alcune rare versioni il disco conteneva anche il brano \"Didn't I\".\nIl disco ha venduto pi\u00f9 di 10 milioni di copie figurando come l'album di maggior successo del gruppo danese."}
{"id": "456981", "revid": "38120", "url": "https://it.wikipedia.org/wiki?curid=456981", "title": "Crystal il Cigno", "text": ""}
{"id": "456983", "revid": "767487", "url": "https://it.wikipedia.org/wiki?curid=456983", "title": "Cristal (Brasile)", "text": "Cristal \u00e8 un comune del Brasile nello Stato del Rio Grande do Sul, parte della mesoregione del Sudeste Rio-Grandense e della microregione di Pelotas."}
{"id": "456988", "revid": "38120", "url": "https://it.wikipedia.org/wiki?curid=456988", "title": "Hyoga", "text": ""}
{"id": "456990", "revid": "38120", "url": "https://it.wikipedia.org/wiki?curid=456990", "title": "Hyoga di Cygnus", "text": ""}
{"id": "456992", "revid": "38120", "url": "https://it.wikipedia.org/wiki?curid=456992", "title": "Hyoga del Cigno", "text": ""}
{"id": "456999", "revid": "38120", "url": "https://it.wikipedia.org/wiki?curid=456999", "title": "Cavalieri d'Argento", "text": ""}
{"id": "457000", "revid": "38120", "url": "https://it.wikipedia.org/wiki?curid=457000", "title": "Cavaliere d'Argento", "text": ""}
{"id": "457001", "revid": "38120", "url": "https://it.wikipedia.org/wiki?curid=457001", "title": "Cavaliere d'argento", "text": ""}
{"id": "457003", "revid": "38120", "url": "https://it.wikipedia.org/wiki?curid=457003", "title": "Silver Saint", "text": ""}
{"id": "457004", "revid": "38120", "url": "https://it.wikipedia.org/wiki?curid=457004", "title": "Silver Saints", "text": ""}
{"id": "457025", "revid": "1655", "url": "https://it.wikipedia.org/wiki?curid=457025", "title": "Giovan Paolo Lomazzo", "text": ""}
{"id": "457028", "revid": "2128848", "url": "https://it.wikipedia.org/wiki?curid=457028", "title": "Ducato di Benevento", "text": "Il Ducato di Benevento (poi anche Principato) costitu\u00ec l'estrema propaggine meridionale del dominio longobardo in Italia e insieme al Ducato di Spoleto costitu\u00ec quella che venne chiamata \"Langobardia Minor\".\nFormalmente soggetta al dominio dei pontefici romani (Ducato romano), che con i loro possedimenti nelle regioni centrali la tagliavano fuori dal resto dell'Italia longobarda, Benevento fu sostanzialmente indipendente fin dal principio della fondazione del ducato. I suoi destini furono strettamente legati alla corona reale longobarda solo durante il regno di Grimoaldo e dei sovrani succeduti a Liutprando. Dopo la caduta del regno, tuttavia, il dominio beneventano rimase l'unico dei territori longobardi a mantenere \"de facto\" la propria indipendenza per quasi trecento anni, malgrado la divisione dei suoi territori subita nell'851.\nLa fondazione del Ducato.\nLe circostanze della costituzione del ducato sono ancora dibattute fra gli storici. La data di fondazione rimane infatti controversa poich\u00e9 le notizie in proposito contrastano con i tempi della discesa dei Longobardi in Italia, che secondo alcuni sarebbero stati presenti nel Mezzogiorno ben prima della completa conquista della pianura padana. In ogni caso, la fondazione del ducato si fa risalire al 576 e i Longobardi sarebbero quindi giunti soltanto in seguito, intorno al 590. Quello che \u00e8 certo \u00e8 che il primo duca fu Zottone, comandante di un'orda di soldati che stava discendendo la Penisola lungo le coste della Campania. Il ducato fu costituito subito come entit\u00e0 statale indipendente, ma ben presto Zottone fu costretto a sottomettersi all'autorit\u00e0 regia costituita nell'Italia settentrionale. Gli successe il nipote Arechi I, che con la sua ascesa al potere inaugur\u00f2 l'adozione del principio di successione ereditaria, quasi inesistente nella cultura politica longobarda.\nLa sottomissione di Zottone alla corona non limit\u00f2 pi\u00f9 di tanto l'autonomia del ducato, che pur essendo parte del regno si mantenne essenzialmente indipendente. Eppure, tra Benevento e il resto del dominio longobardo esisteva una forte comunanza di radici: condividevano la lingua, le leggi, la religione. In pi\u00f9, era in vita l'usanza per cui i duchi beneventani prendevano in mogli principesse della famiglia reale. Ma se da una parte esistevano innegabili tratti comuni, dall'altra rimaneva una lontananza geografica che ben presto si trasfer\u00ec anche sul piano culturale. I duchi di Benevento e i sovrani di Pavia erano infatti separati da un vasto territorio che rispondeva ad alleanze con Roma o con Ravenna. L'autonomia culturale che si gener\u00f2 fu la naturale conseguenza di questo stato di cose. Nella chiesa di Benevento, ad esempio, si svilupp\u00f2 e diffuse un particolare tipo di canto liturgico, il Canto beneventano, caratterizzato da uno stile e un andamento ritmico propri e da una sua fraseologia. Inoltre, mentre il canto gregoriano possedeva otto \"modi\", al beneventano ne bastavano due.\nIn questo ambito di autonomia si svilupp\u00f2 anche la forma di scrittura detta beneventana, attraverso la quale veniva messo per iscritto il latino. Il canto beneventano resist\u00e9 alla diffusione dei canti gregoriani fino all'XI secolo, quando fu proibito da papa Stefano IX.\nPreziose informazioni sulla storia di questo stato longobardo ci provengono dallo scrittore dell'VIII secolo Paolo Diacono, giunto a Benevento al seguito di una principessa di Pavia, sposa del duca. Stabilitosi nel grande monastero di Montecassino, Diacono scrisse prima la storia di Roma, poi quella dei Longobardi, fornendoci la principale fonte di informazioni storiche sul ducato dalle origini fino a quel momento.\nAl contrario che nell'Italia settentrionale, la conquista della zona non fu frutto di un piano articolato come pot\u00e9 essere il trasferimento in massa dalla Pannonia. Nel meridione d'Italia si diressero soprattutto guerrieri, dediti a razzie e ad assedi e raccolti in bande. Si erano recati l\u00ec come mercenari al servizio dei Bizantini nelle guerre greco-gotiche. Lo stesso Zottone potrebbe essere stato un capo di milizie mercenarie longobarde, forse parte integrante della guarnigione bizantina di Benevento. All'arretramento bizantino corrispose l'avanzata longobarda, ma non nella forma delle \"farae\", bens\u00ec del \"comitatus\", cio\u00e8 di quel legame di fedelt\u00e0 che legava i militi al capo e che \"in nuce\" contiene il futuro feudalesimo. Per conseguenza, l'influenza culturale nel meridione d'Italia fu pi\u00f9 debole e, parallelamente, pi\u00f9 semplice l'integrazione con le popolazioni vinte, numericamente maggioritarie, anche se socialmente emarginate. I corredi funerari confermano questo panorama.\nUna delle prime incombenze dei nuovi conquistatori fu quella di ripristinare la cerchia difensiva della citt\u00e0. La residua popolazione di origine romana (di certo assai ridotta) fu confinata nella parte bassa della citt\u00e0, mentre i Longobardi si installarono nella zona collinare: i nuovi quartieri furono costruiti prevalentemente in legno. Come si era soliti fare a quei tempi, le emergenze monumentali romane furono convertite in elementi difensivi. In particolare, i nuovi conquistatori temevano che alcuni edifici (il teatro e le terme, ad esempio), essendo rimasti al di fuori della cinta, con la loro mole, fungessero da avamposti per i nemici. Fu per questa ragione che essi costruirono la Torre della Catena, un fortilizio a base poligonale e di forma piramidale, costruito con ciottoli di fiume disposti ad \"opus incertum\", laterizi e materiale di spoglio.\nFu nel 600, secondo la tradizione, che venne consacrata la cattedrale. La tecnica costruttiva, assai irregolare e con uso di pietre di spoglio, fa pensare che essa sia contemporanea alla cinta muraria.\nEspansione del dominio.\nSotto il regno dei successori di Zottone, il ducato cominci\u00f2 a espandersi a danno dell'Impero bizantino. Arechi, proveniente dal ducato del Friuli, sottomise al dominio di Benevento le citt\u00e0 di Capua e Crotone, saccheggi\u00f2 la bizantina Amalfi, ma non riusc\u00ec a impossessarsi di Napoli. Alla sua morte, i presidi bizantini nel Mezzogiorno erano notevolmente ridotti. A Bisanzio restavano solo Napoli, Amalfi, Gaeta, Sorrento, parte della Calabria e le citt\u00e0 marittime della Puglia (Trani, Bari, Brindisi, Otranto).\nNel 662 il duca Grimoaldo (al potere dal 647) si rec\u00f2 nel regno del Settentrione in appoggio al re Godeperto, in lotta con il fratello Pertarito, suo co-reggente. Grimoaldo comprese bene quale occasione gli si offriva e abbandonando i patti e le alleanze uccise Godeperto, esili\u00f2 Pertarito e conquist\u00f2 Pavia, diventando re dei longobardi. In questi anni tent\u00f2 di riportare in auge l'arianesimo a danno del cattolicesimo, diffuso dall'ultimo re Ariperto I. Ma l'arianesimo stava ormai scomparendo anche nel suo ducato, perdendo cos\u00ec quella caratteristica di tratto distintivo fra la minoranza etnica longobarda e la popolazione di lingua latina. Il cattolicesimo favor\u00ec invece la fusione delle due componenti e la formazione di una coscienza nazionale unica.\nNel 663 la stessa Benevento fu messa sotto assedio dai bizantini. Questi, guidati da Costante II, erano sbarcati a Taranto nel tentativo di recuperare i domini perduti e ristabilire l'autorit\u00e0 dell'Impero sul meridione d'Italia. Il duca Romualdo I difese coraggiosamente la citt\u00e0 e spinse l'imperatore, che da parte sua temeva l'arrivo del padre del duca, re Grimoaldo, a ritirarsi a Napoli. Romualdo intercett\u00f2 parte dell'esercito bizantino a Forino, tra Avellino e Salerno, e lo annient\u00f2. La pace fra il ducato e l'Impero d'Oriente fu siglata solo nel 680.\nNei decenni successivi, Benevento riusc\u00ec a strappare ai bizantini diversi territori. Ma a questo punto, il principale nemico del ducato era diventato lo stesso regno longobardo dell'Italia settentrionale. Re Liutprando intervenne pi\u00f9 volte nelle vicende beneventane, tentando di imporre propri candidati al trono ducale. Il suo successore, Rachis, dichiar\u00f2 i ducati di Benevento e Spoleto territori stranieri, nei quali era proibito circolare senza un regolare permesso reale.\nDal Ducato al Principato.\nNel 758 gli attriti fra i presidi meridionali e quelli settentrionali del dominio longobardo si acuirono. Le citt\u00e0 di Spoleto e Benevento furono occupate per un breve tempo da re Desiderio, ma con la sconfitta di quest'ultimo e la conquista del regno longobardo da parte di Carlo Magno (774), il trono longobardo rimase vacante. Il duca Arechi II pens\u00f2 di approfittare della situazione e tentare un colpo di mano per impossessarsi della corona. Ma l'impresa si rivel\u00f2 ben presto impraticabile, soprattutto perch\u00e9 in questo modo Arechi avrebbe attirato su di s\u00e9 l'attenzione dei Franchi, esponendosi a facili pericoli. Il duca non perse comunque l'occasione di innalzare la propria dignit\u00e0 e si fregi\u00f2 del titolo di Principe, elevando il suo dominio a Principato. La sua ascesa dovette per\u00f2 interrompersi: nel 787 l'assedio di Salerno da parte di Carlo Magno lo costrinse a sottomettersi alla signoria dei Franchi.\nFu in questo periodo che Benevento fu indicata da un cronista con l'appellativo di \"Ticinum geminum\" (\"gemella di Ticinum\", antico nome di Pavia): in pratica, fu considerata una seconda Pavia. La citt\u00e0 sub\u00ec in effetti importanti interventi di ampliamento: Arechi espanse la vecchia citt\u00e0 romana, estendendo nuove mura e fortificazioni anche nella parte sud-occidentale della citt\u00e0. Qui il principe fece radere al suolo le vecchie costruzioni ed edificare un nuovo palazzo principesco, la cui corte interna \u00e8 ancora oggi visibile in quella parte dell'acropoli detta \"Piano di Corte\". Come i loro nemici bizantini, i duchi integrarono nell'architettura del palazzo la loro chiesa nazionale, quella di Santa Sofia.\nNel 788 il principato fu nuovamente invaso dalle truppe bizantine, guidate stavolta da Adelchi, il figlio di Desiderio, che aveva trovato rifugio a Costantinopoli. Un tentativo di riscossa che fu abilmente ostacolato dal figlio di Arechi II, Grimoaldo III, che era riuscito anche a rovesciare i rapporti di forza con i Franchi giungendo ad ottenere da questi una parziale sottomissione. Alla guerra contro Adelchi presero parte anche i Franchi, che nel corso delle vicende belliche si lanciarono pi\u00f9 volte all'attacco degli stessi territori di Benevento, ottenendo alcune piccole conquiste. Notevole fu solo l'annessione di Chieti al ducato di Spoleto.\nNell'814 l'imperatore Ludovico il Pio pretese ancora una volta la sottomissione di Benevento e il principe Grimoaldo IV gli fece alcune vaghe promesse di tributi e obbedienza. Nessuno di questi impegni, pur rinnovati dal successore Sicone, fu realmente osservato: al contrario, il potere sempre pi\u00f9 declinante dei sovrani carolingi consent\u00ec al principato di allargare i margini della propria autonomia.\nDivisione, riunificazione e declino del Principato.\nMalgrado l'incessante ostilit\u00e0 dei carolingi, Benevento raggiunse nel secolo seguente l'apice della sua grandezza, arrivando a imporre tributi alla citt\u00e0 di Napoli e conquistando Amalfi sotto il duca Sicardo. Quando quest'ultimo fu ucciso da una congiura di palazzo, nell'anno 839, nel principato fu la guerra civile. Il fratello di Sicardo, Siconolfo, fu proclamato principe dal popolo di Salerno, mentre l'assassino Radelchi fu acclamato sovrano dai beneventani.\nIl capitolare dell'851.\nLo scontro si concluse solo dopo dieci anni di lotte con la divisione del principato, sancita dallo stesso imperatore Ludovico II con il capitolare dell'851. Dalla divisione nacque il Principato di Salerno, mentre al Principato di Benevento, ridotto nella sua estensione territoriale, rimasero il Sannio, il Molise e la Puglia a settentrione di Taranto.\nMolti dei gastaldi e dei conti della zona, come quelli di Capua, approfittarono di questa situazione di caos per dichiararsi indipendenti da entrambe le signorie.\nUna crisi aggravata dall'arrivo delle invasioni saracene, che per la prima volta erano stati chiamati in Italia dallo stesso Radelchi e poi da Siconolfo durante la pi\u00f9 che decennale guerra per la successione a Sicardo. Non di rado, infatti, i mercenari musulmani venivano spronati all'intervento armato in Europa dagli stessi governanti cristiani in guerra fra loro.\nNapoli, Salerno e Benevento subirono in questo periodo violenti saccheggi e devastazioni. La colonia saracena costituita nel meridione del Lazio sarebbe stata poi annientata solo nel 915, dopo la battaglia del Garigliano. Nel frattempo, l'Impero bizantino tornava alla carica riconquistando gran parte della Puglia e occupando la stessa Benevento tra l'891 e l'894.\nLa riunificazione con Pandolfo Testadiferro.\nNell'899, Atenolfo I di Capua conquist\u00f2 Benevento e unific\u00f2 i due ducati, dichiarandoli giuridicamente inseparabili. Egli introdusse il principio della co-reggenza, attraverso il quale diventava prassi che i figli venissero associati al governo dai padri regnanti. Un metodo che fu subito adottato anche dai sovrani di Salerno. L'intera \"Langobardia Minor\" fu riunificata per l'ultima volta dal duca Pandolfo Testadiferro, che nel 978 divenne anche principe di Salerno. A lui si deve la costituzione dell'Arcidiocesi di Benevento nel 969. Prima della sua morte (avvenuta nel marzo del 981), aveva ottenuto dall'imperatore Ottone I anche il titolo di Duca di Spoleto. Tuttavia, egli non lasci\u00f2 un'eredit\u00e0 unitaria, ma divise il suo dominio fra i suoi due figli: Landolfo IV ebbe il Principato di Benevento e Capua, mentre Pandolfo II ottenne Salerno. Ma Benevento fu di nuovo strappata al suo signore quando Pandolfo II, nipote di Testadiferro, si ribell\u00f2 allo \"status quo\" chiedendo la sua parte di eredit\u00e0.\nIl declino e l'arrivo dei Normanni.\nI primi decenni dell'XI secolo videro Benevento declinare molto pi\u00f9 rapidamente degli altri ducati come Salerno, allora in posizione di assoluta predominanza, o Capua. L'imperatore Enrico II, nel 1022, conquist\u00f2 Capua e Benevento, ma fu costretto a un rapido ritorno in Germania dopo che, a seguito del fallito assedio di Troia, dovette riconoscere ai Normanni il possesso della contea di Ariano. Ebbero cos\u00ec inizio gli anni della conquista normanna dell'Italia meridionale. Benevento, che di l\u00ec a poco avrebbe accettato la sudditanza allo Stato Pontificio, fu per essi solo un debole alleato. Il duca beneventano Pandolfo III, tuttavia, aveva ancora abbastanza prestigio da potersi permettere di mandare suo figlio, Atenolfo, a comandare la ribellione normanno-longobarda in Puglia. In realt\u00e0, fu un disastro: Atenolfo abbandon\u00f2 subito l'impresa e Benevento perse allora tutto ci\u00f2 che restava della sua influenza.\nRoberto il Guiscardo conquist\u00f2 Benevento nel 1053 e ne dichiar\u00f2 la sudditanza formale al papato. Da Roma fu nominata una serie di duchi longobardi minori fino al 1078, quando la Santa Sede affid\u00f2 la signoria sul principato allo stesso Guiscardo. Ma gi\u00e0 nel 1081, esso fu restituito nuovamente al papato. Benevento era ridotta ormai a una piccola citt\u00e0 marginale e questo era tutto ci\u00f2 che restava di un principato un tempo potente, capace di determinare le rotte della politica nel Mezzogiorno per intere generazioni. Da questo momento in poi non furono pi\u00f9 nominati duchi n\u00e9 principi. Solo nel 1806, dopo la conquista di Benevento da parte di Napoleone, fu nominato principe Charles Maurice de Talleyrand. Ma il titolo non aveva nessun significato concreto e scomparve con Napoleone nel 1815. Benevento \u00e8 rimasta dominio pontificio fino all'unit\u00e0 d'Italia (1861)."}
{"id": "457039", "revid": "1564499", "url": "https://it.wikipedia.org/wiki?curid=457039", "title": "Principato di Benevento", "text": ""}
{"id": "457041", "revid": "830939", "url": "https://it.wikipedia.org/wiki?curid=457041", "title": "Carmen saeculare", "text": "Il Carmen saeculare \u00e8 un inno in diciannove strofi saffiche composto da Quinto Orazio Flacco.\nContesto storico.\nEsso fu cantato il 3 giugno del 17 a.C. sul Palatino e sul Campidoglio da un coro di giovani fanciulle durante i \"Ludi saeculares\", voluti dall'imperatore Augusto per celebrare la venuta dell'et\u00e0 dell'oro preannunciata dalla IV ecloga di Virgilio.\nStile.\nLo stile del carme \u00e8 elevato e solenne e possiede un carattere rituale e religioso. Infatti sono frequenti le invocazioni ad Apollo, a Diana, al Sole, a Ilizia, alle Parche e alla Terra. Il componimento termina con l'encomio ad Augusto considerato discendente di Venere.\nContenuto.\nNel carme Orazio manifesta la sua partecipazione all'ideologia augustea e la sua fede nella grandezza di Roma.\nIl carme secolare \u00e8 la celebrazione di Augusto e della potenza di Roma sul mondo. Esso esprime l'augurio che essa non possa mai morire ed un'invocazione agli dei di modo che diano lunga prosperit\u00e0 ai romani. Il carme risulta una preghiera perfetta, rappresenta l'apoteosi della cultura pagana e il culmine stilistico della poesia di Orazio."}
{"id": "457044", "revid": "729019", "url": "https://it.wikipedia.org/wiki?curid=457044", "title": "Metropolitan Police Service", "text": "Il Metropolitan Police Service (MPS) (chiamato con il precedente nome di Metropolitan Police o nel linguaggio comune The Met, negli atti normativi spesso viene indicato come Police of the Metropolis) \u00e8 una forza di Polizia del Regno Unito, responsabile per l'area della Grande Londra, in Inghilterra, con l'eccezione della City, che dispone di una sua forza di polizia, la City of London Police.\nLa sede della Met \u00e8 New Scotland Yard, a Westminster, comunemente noto come Scotland Yard. Il Metropolitan Police Service ha inoltre giurisdizione su tutta l'Inghilterra e su tutto il Galles.\nOrganizzazione.\nA capo della Metropolitan Police vi \u00e8 il Commissioner of Police of the Metropolis (Commissario della Polizia della Metropoli). Il commissario risponde dell'operato della forza di polizia di fronte alla Metropolitan Police Authority. Nel 2017 tale incarico \u00e8 stato ricoperto da Cressida Dick, prima donna al vertice del corpo di polizia. \u00c8 sotto il controllo dell'Ispettorato di Sua Maest\u00e0 delle forze di polizia per l'Inghilterra e il Galles (HMIC).\nUno dei suoi reparti di eccellenza \u00e8 il \"Parliamentary and Diplomatic Protection Command\" che si occupa della sorveglianza e protezione di installazioni sensibili ubicate nell'area della grande Londra, come palazzi governativi, ambasciate ed altre istituzioni internazionali.\nArea di competenza.\nIl Metropolitan Police Service opera nell'area conosciuta come Metropolitan Police District (MPD), che attualmente coincide con la Grande Londra, ad esclusione della City. La Met ha giurisdizione anche su tutta l'Inghilterra e il Galles e, per particolari situazioni, anche su Scozia e Irlanda del Nord. Tuttavia la Scozia e l'Irlanda del Nord hanno anche un corpo di polizia indipendente, che si occupa di trattare la maggior parte dei casi; per la Scozia parliamo della Police Scotland e per l'Irlanda del Nord del Police Service of Northern Ireland (fino al 2001 Royal Ulster Constabulary).\nPrima del 1\u00ba aprile 2000, il MPD si estendeva su un'area pi\u00f9 vasta che copriva parti delle contee del Surrey, dell'Hertfordshire e dell'Essex, pi\u00f9 precisamente Epsom and Ewell, i distretti di Hertsmere e Spelthorne, Banstead, Cheshunt, Chigwell, Esher, Northaw and Cuffley e Waltham Abbey.\nOltre al Metropolitan Police Service e alla City of London Police, nell'area della \"Grande Londra\" opera anche la Ministry of Defence Police (responsabile per gli edifici del Ministero della Difesa) e la British Transport Police (operativa sulle linee ferroviarie, nella Metropolitana, sul Tramlink e sulla Docklands Light Railway).\nLa Royal Parks Constabulary, che pattugliava i principali parchi cittadini fu assorbita nella Metropolitan Police nel 2004. Esistono ancora degli esigui corpi di polizia che operano in alcuni parchi come il \"Royal Botanic Gardens Constabulary\" (nei Royal Botanic Gardens di Kew) e l\"'Hampstead Heath Constabulary\", i cui ufficiali hanno pieni poteri di polizia nei limiti della loro giurisdizione.\nLa Metropolitan Police ha dei Borough Operational Command Unit per ognuno dei 32 quartieri di Londra e un'altra per l'aeroporto di Heathrow.\nI reparti.\nDal 2015 \u00e8 suddivisa in quattro \"directorates\" (direzioni): \nGradi.\nIl Met usa gli stessi gradi delle altre forze di polizia inglesi, ad eccezione dei livelli superiori a quello del sovrintendente capo. Il rango \u00e8 indicato su apposite spalline, sulle quali, limitatamente ai gradi pi\u00f9 bassi, sono visibili anche i relativi numeri identificativi degli agenti, in linea con quanto previsto nella \"Dress Code Policy\".\nI gradi della forza di polizia sono i seguenti:\nIl Metropolitan Police Service ha dei gradi separati per quanto concerne i volontari e il Metropolitan Special Constabulary (MSC). I membri del Criminal Investigation Department (CID) fino al rango di Sovrintendente Capo hanno il prefisso \"Detective\" prima del relativo grado."}
{"id": "457046", "revid": "287204", "url": "https://it.wikipedia.org/wiki?curid=457046", "title": "Severina Vuckovic", "text": ""}
{"id": "457055", "revid": "17126", "url": "https://it.wikipedia.org/wiki?curid=457055", "title": "New Scotland Yard", "text": ""}
{"id": "457063", "revid": "1169970", "url": "https://it.wikipedia.org/wiki?curid=457063", "title": "Seconda lettera di Pietro", "text": "La Seconda lettera di Pietro \u00e8 una delle lettere cattoliche incluse nel Nuovo Testamento. Insieme alla \"Prima lettera di Pietro\" \u00e8 tradizionalmente attribuita a Pietro apostolo, ma la sua autenticit\u00e0 \u00e8 dibattuta fin dall'antichit\u00e0 ed \u00e8 oggi generalmente considerata pseudoepigrafica, redatta cio\u00e8 da un altro autore che si present\u00f2 come Pietro. Fu scritta in lingua greca antica nella prima met\u00e0 del II secolo, tra il 100 e il 160, da un autore che conosceva sia la \"Prima lettera di Pietro\" che la \"Lettera di Giuda\"; lo scopo della lettera \u00e8 quello di mettere in guardia i suoi lettori contro i falsi dottori e di calmare l'inquietudine causata dal ritardo della parusia di Ges\u00f9.\nComposizione.\nAutore e datazione.\nL'identit\u00e0 dell'autore \u00e8 strettamente connessa alla questione della datazione. Le scuole di pensiero sono le seguenti, oltre ai fautori della pseudoepigrafia (per i quali \u00e8 stata composta nel II secolo.): che la Lettera sia stata scritta o tra il 49 e il 55 o tra il 61 e il 65/67. \nLa lettera si presenta come scritta da \u00abSimon Pietro, servo e apostolo di Ges\u00f9 Cristo\u00bb (). Fin dall'antichit\u00e0 questa attribuzione \u00e8 stata oggetto di discussione e anche oggi quasi tutti preferiscono attribuirla a un cristiano anonimo del II secolo, pur non mancando chi ne sostiene comunque l'originalit\u00e0 petrina. Tale originalit\u00e0 ha un riscontro forte nell'impianto giudaico-cristiano, rintracciabile solo in testi anteriori alla Distruzione del Tempio. La conseguente separazione tra Chiesa ex gentibus e Chiesa ex circumcisione \u00e8 stata la causa della diffidenza con cui la Lettera \u00e8 stata poi guardata dagli autori sacri, immemori del contesto in cui era stata scritta.&lt;br&gt;Diverse prove inducono la maggioranza degli studiosi a rifiutare la paternit\u00e0 petrina e gli esegeti dell'interconfessionale Bibbia TOB sottolineano come \"questa identificazione \u00e8 sempre stata messa in discussione e solleva non poche difficolt\u00e0 [...] la lettera \u00e8 posteriore a quella di Giuda, datata comunemente agli ultimi decenni del I secolo [e] la redazione della lettera potrebbe risalire al 125 dopo Cristo circa; e questa data escluderebbe un'origine petrina diretta\", mentre quelli del'interconfessionale \"Parola del Signore Commentata\" osservano che \"vi sono ragioni sufficienti per credere che questa lettera sia l'ultimo scritto del Nuovo Testamento. Il periodo in cui gli apostoli erano vivi, per lui fa ormai parte del passato; vi \u00e8 gi\u00e0 una raccolta delle lettere di Paolo (3,16 ) [...] parlando di s\u00e9, egli si chiama spesso anche Simon Pietro, nascondendosi dietro l'autorit\u00e0 dell'apostolo, per non esprimere una opinione personale, bens\u00ec l'insegnamento apostolico, il solo valido e autorevole, e per custodire il testamento e l'eredit\u00e0 spirituale di Pietro che fu testimone oculare e auricolare del Ges\u00f9 terreno\"; anche gli studiosi del cattolico \"Nuovo Grande Commentario Biblico\" evidenziano - analogamente a quelli della \u00c9cole biblique et arch\u00e9ologique fran\u00e7aise (i curatori della cattolica Bibbia di Gerusalemme) e della Bibbia Edizioni Paoline - che \"gli studiosi la considerano una lettera pseudonima [...] Scritta probabilmente verso il termine del I sec [e, in merito alla datazione,] \u00e8 plausibile accettare una data attorno all'anno 100 d.C.\" e il biblista Bart Ehrman, nel rilevare che \"quasi tutti gli studiosi ritengono che la Seconda lettera di Pietro, inclusa nel Nuovo Testamento, sia anch'essa pseudoepigrafa\", sottolinea come \"ci sono molte ragioni per le quali il dibattito circa l'autore della seconda lettera di Pietro \u00e8 di gran lunga inferiore rispetto a ogni altro testo incluso nel Nuovo Testamento. Gli studiosi concordano sul fatto che l'autore non \u00e8 il discepolo di Ges\u00f9 che si chiamava Simon Pietro\". \nL'accoglienza delle lettera nel canone \u00e8 stata travagliata. In Egitto e in Palestina fu accolta subito come ispirata. \u00abGli apologeti, Ireneo, Tertulliano, Cipriano, Clemente di Alessandria, e il Canone muratoriano sono completamente silenziosi su di essa\u00bb. Il silenzio degli esegeti tuttavia pu\u00f2 spiegarsi col fatto che essi non avessero avuto occasione di commentarla. Il primo autore che la cita \u00e8 Origene (185-253), il quale riporta, secondo quanto riportato da Eusebio di Cesarea, la problematica dell'autenticit\u00e0, senza per\u00f2 condividere la posizione pseudoepigrafica: \u00abPietro... ha lasciato una lettera riconosciuta; forse anche una seconda, ma questa \u00e8 dubbia\u00bb. Eusebio stesso, elencandola tra gli antilegomena, d\u00e0 ulteriori notizie su questa controversia. Nel IV sec. la Chiesa Siriaca annoverava tra i testi canonici la Lettera di Pietro. Sar\u00e0 con il Concilio di Ippona, nel 393, che verr\u00e0 formalmente ammessa nel canone stesso.. &lt;br&gt;Tali difficolt\u00e0 sono sottolineate anche dagli studiosi dell'interconfessionale Bibbia TOB: \"con l'Apocalisse, la Seconda lettera di Pietro \u00e8 stato il libro del Nuovo Testamento che ha dovuto superare maggiori difficolt\u00e0 prima di essere riconosciuto [e] soltanto nel V secolo la canonicit\u00e0 di questa lettera fu riconosciuta dalla maggioranza delle chiese e nel VI secolo dalla Chiesa di Siria\".\nOltre a questi aspetti, i seguenti motivi devono essere considerati per la datazione del testo:\nRapporto con la lettera di Giuda.\nLa stretta relazione con la \"Lettera di Giuda\" \u00e8 evidente dalle grandi affinit\u00e0 di contenuto, vocabolario e ordine di esposizione.\nLa maggioranza degli studiosi ritiene che le due lettere siano interdipendenti e preferiscono assumere che quella pi\u00f9 breve (Giuda) sia anteriore; pur non potendo escludere il contrario, questa soluzione appare infatti pi\u00f9 rispondente alle caratteristiche dei due testi.&lt;br&gt;Come osservato dagli studiosi dell'interconfessionale Bibbia TOB, \"sembra ormai acquisito dalla critica che la \"Seconda lettera di Pietro\" dipenda dalla \"Lettera di Giuda\"; infatti il testo della \"Seconda lettera di Pietro\" sembra di seconda mano in numerosi passi; in genere, l'autore spiega e precisa i passi paralleli della lettera di Giuda, e sopprime alcuni elementi estranei per dei lettori meno informati sulle tradizioni apocrife: il combattimento dell'Arcangelo Michele (Giuda 9), la prostituzione degli angeli (Giuda 6), la citazione di Enoch (Giuda 14)\" e anche gli esegeti del cattolico \"Nuovo Grande Commentario Biblico\" sottolineano che \"normalmente si pensa che un documento pi\u00f9 lungo ne assorba uno pi\u00f9 breve; infatti \u00e8 difficile immaginare che la \"Lettera di Giuda\" abbia potuto lasciare da parte due terzi della \"Seconda lettera di Pietro\" per ridurre ci\u00f2 che rimaneva a una polemica generica. L'assenza di \"1Enoch\" e \"Assunzione di Mos\u00e8\" dalla \"Seconda lettera di Pietro\" tende probabilmente alla fissazione delle tradizioni, escludendo un certo materiale inaccettabile\".\nAlternativamente, \u00e8 stato proposto che entrambe le lettere siano ispirate a una fonte comune, probabilmente un sermone: oltre al carattere molto generale delle accuse contro i falsi maestri, con questa teoria si spiegherebbe bene come, nonostante le forti affinit\u00e0, siano rare le effettive coincidenze di frasi.\nDestinatari.\nCos\u00ec come \u00e8 difficile determinare l'autore e il rapporto con la \"Lettera di Giuda\", cos\u00ec \u00e8 complesso delineare i destinatari dello scritto. Si pu\u00f2 comunque considerarlo una lettera circolare, destinata a tutta la comunit\u00e0 ecclesiale dell'Asia Minore. Essa infatti dice esplicitamente che \u00e8 la seconda indirizzata ai misteriosi destinatari, e siccome la Prima di Pietro era destinata ai cristiani della Bitinia, del Ponto, della Galazia e dell'Asia minore, se ne deduce che anche la Seconda fosse per loro.\nStruttura e contenuti.\nLa lettera, scritta in greco, \u00e8 relativamente breve (401 parole, oggi suddivise in 61 versetti) e si caratterizza per uno stile piuttosto ricercato, con assonanze, giochi di parole e vocaboli inconsueti (ben 57 non ricorrono in nessun altro testo del Nuovo Testamento).\nIl tema centrale \u00e8 il ritardo della parusia: l'autore ricorda, al proposito, che per Dio mille anni sono come un giorno, che il tempo di attesa \u00e8 una opportunit\u00e0 lasciata all'uomo per la conversione e che la fine dei tempi giunger\u00e0, comunque, inaspettata. Lo scritto, da questo punto di vista, riprende il tema della presenza del Regno di Dio nella storia e la necessit\u00e0 di conciliarlo con le situazioni di persecuzione e peccato.\nLa lettera ha un particolare rilievo per le affermazioni sull'ispirazione e sull'interpretazione della Scrittura, presentando il Primo e il Nuovo Testamento come un'unica rivelazione. Per la sua lettura della storia, il testo ha inoltre un ruolo importante anche nel dialogo ecumenico.\nI tre capitoli.\nLa lettera, che ha le caratteristiche del testamento spirituale o del discorso d'addio, comune nella tradizione biblica, \u00e8 articolata in tre capitoli.\nNel primo, Pietro apostolo si presenta nell'indirizzo , fa riferimento all'annunzio di Ges\u00f9 circa la sua morte e ricorda di essere stato testimone della trasfigurazione . L'invito \u00e8 a vivere santamente e a rendere sempre pi\u00f9 salda la propria vocazione: \u00abPer questo mettete ogni impegno per aggiungere alla vostra fede la virt\u00f9, alla virt\u00f9 la conoscenza, alla conoscenza la temperanza, alla temperanza la pazienza, alla pazienza la piet\u00e0, alla piet\u00e0 l'amore fraterno, all'amore fraterno la carit\u00e0\u00bb ().\nNel secondo capitolo l'autore mette i lettori in guardia contro falsi maestri e falsi profeti, presentando temi affini a quelli della \"Lettera di Giuda\".\nL'ultimo capitolo dove viene richiamata una prima lettera , che non pu\u00f2 essere che la \"Prima lettera di Pietro\", affronta infine il tema dell'attesa del Signore: \u00abSecondo la sua promessa, noi aspettiamo nuovi cieli e una terra nuova, nei quali avr\u00e0 stabile dimora la giustizia. Perci\u00f2, carissimi, nell'attesa di questi eventi, cercate d'essere senza macchia e irreprensibili davanti a Dio, in pace\u00bb. ().\nUso liturgico.\nBrani della lettera sono usati, nel Lezionario della messa del rito romano, come seconda lettura nella festa della Trasfigurazione (6 agosto) e nella seconda domenica del tempo di avvento (anno B). \u00c8 inoltre utilizzata nel lezionario del rito della penitenza."}
{"id": "457072", "revid": "709565", "url": "https://it.wikipedia.org/wiki?curid=457072", "title": "Lettera di Giuda", "text": "La Lettera di Giuda \u00e8 uno dei libri del Nuovo Testamento. Il testo viene datato tra il 70 e il 120 circa.\nTradizionalmente viene attribuita all'apostolo Giuda Taddeo o a Giuda parente di Ges\u00f9, mentre diversi studiosi la ritengono essere una lettera pseudonima, scritta alla fine del I secolo da un autore ignoto. \nLa lettera comprende, in tutto, 25 versetti.\nComposizione.\nAutore.\nNel primo versetto l'autore si presenta come \u00abGiuda, servo di Ges\u00f9 Cristo, fratello di Giacomo\u00bb (); nel testo della lettera non si identifica come un apostolo e farebbe riferimento agli apostoli come ad un gruppo di cui non fa parte (). Tuttavia il versetto , secondo altri autori, non sarebbe sufficiente ad escludere Giuda dal circolo dei dodici apostoli.\nSecondo alcuni autori si potrebbe trattare del Giuda parente di Ges\u00f9 , dell'apostolo Giuda Taddeo, o ancora di altri personaggi con lo stesso nome.&lt;br&gt;Comunque, secondo molti studiosi, anche cristiani, l'autore pu\u00f2 essere difficilmente identificato con Giuda il fratello di Ges\u00f9 o con uno degli apostoli e gli esegeti del \"Nuovo Grande Commentario Biblico\" sottolineano che \"gli studiosi ritengono che questa sia una lettera pseudonima [...] che manifesta generale inquietudine per la presenza di opinioni divergenti nelle chiese alla fine del I secolo\", mentre gli studiosi dell'interconfessionale \"Parola del Signore Commentata\" - concordemente agli esegeti dell'interconfessionale Bibbia TOB, a quelli della Bibbia di Gerusalemme e al biblista Bart Ehrman - ritengono che \"c'\u00e8 da pensare che parlando di Giacomo ci si riferisca al fratello del Signore (Galati 1,19; Giacomo 1,1) e parlando di Giuda ci si riferisca probabilmente al fratello del Signore citato in Marco 6,3. Dato per\u00f2 che gli scontri con i falsi maestri, citati nella lettera, riflettono la situazione intorno all'anno 100 d.C., quando cio\u00e8 il periodo in cui vissero gli apostoli faceva ormai parte del passato (v.17), bisogner\u00e0 concludere che l'autore ha scelto il nome di Giuda solo per rendere chiaro, in questo modo, che egli non vuole mettere in risalto niente altro che l'unica cosa fondamentale, e cio\u00e8 quello che dissero gli apostoli, e in primo luogo Giacomo, capo della comunit\u00e0 di Gerusalemme\"; gli studiosi della Bibbia Edizioni Paoline sottolineano, inoltre, come l'autore non possa essere \"n\u00e9 l'uno n\u00e9 l'altro degli apostoli poich\u00e9, in caso che lo fossero stati, non avrebbero mancato di indicarlo\".\nMolti studiosi ritengono, quindi, lo scritto pseudoepigrafico: l'autore sarebbe un anonimo ebreo cristiano a conoscenza della \"Lettera di Giacomo\" e di altre opere ebraiche, come l'\"Assunzione di Mos\u00e8\" e l'\"Apocalisse di Enoch\", che avrebbe voluto dare maggiore credibilit\u00e0 allo scritto associandogli il nome di uno dei fratelli di Ges\u00f9.\nDatazione.\nLa data di composizione \u00e8 incerta. Nella lettera la fine del mondo e il giudizio universale sono peraltro attesi come imminenti e gli insegnamenti degli apostoli sono tramandati come orali; questi elementi, insieme alla mancanza di riferimenti alla distruzione del Tempio, farebbero risalire la datazione al tempo del cristianesimo primitivo, con date proposte oscillanti tra il 50 e il 90. D'altro canto vi sono indizi anche per una datazione pi\u00f9 tarda, tra il 90 e il 140, successiva all'et\u00e0 apostolica: nel versetto l'autore parla dell'et\u00e0 degli apostoli come del passato e nei versetti ricorda ai destinatari della lettera le parole dette loro dagli apostoli riguardo alla venuta di impostori \u00aballa fine dei tempi\u00bb. Ai fini della datazione pu\u00f2 essere utile considerare che da una parte l'autore forse conosceva la \"Lettera di Giacomo\", dall'altra che la \"Seconda lettera di Pietro\" () cita \"Giuda\" .\nCanonicit\u00e0.\nLa lettera \u00e8 stata inserita presto nel canone della Bibbia, anche se con diverse incertezze e gli esegeti dell'interconfessionale \"Parola del Signore Commentata\" sottolineano come \"nella Chiesa primitiva fino al IV secolo si discusse molto se la lettera di Giuda fosse da includere nel Nuovo Testamento oppure no. Il motivo di questi dubbi era il fatto che la lettera prende spunto da leggende ebraiche e da scritti che non rientrano nel contesto biblico, come l'\u00abAssunzione di Mos\u00e8\u00bb (cos\u00ec il v. 9) o l' \u00abApocalisse di Enoch\u00bb (cos\u00ec i vv. 14-15)\". \u00c8 elencata nel canone muratoriano ed Eusebio di Cesarea la pone tra i libri discussi anche se accettati da molti. Gli studiosi dell'interconfessionale Bibbia TOB osservano che \"la lettera di Giuda fu introdotta con difficolt\u00e0 nel canone, soprattutto da parte delle chiese di Siria. Nel IV secolo Eusebio annota che \u00e8 contestata da alcuni. Per\u00f2 \u00e8 citata come scrittura nel canone muratoriano [...] Secondo San Girolamo (345 ca - 420 ca), la diffidenza di cui la lettera fu oggetto era dovuta alle citazioni di iscritti non riconosciuti dalle Chiese\". L'elemento che pi\u00f9 ha prodotto incertezze circa la canonicit\u00e0 \u00e8 l'uso di fonti apocrife. \nL'autore fece infatti ampio uso di fonti considerate non canoniche, l'\"Assunzione di Mos\u00e8\" e il \"Libro di Enoch\", e forse anche il \"Testamento di Naphtali\" () e il \"Testamento di Asher\" (). Il \"Libro di Enoch\" \u00e8 un testo ebraico composto con una lunga storia compositiva, inclusa tra il I secolo a.C. e il I secolo d.C.; il versetto \"Enoch\" 1,9 \u00e8 citato letteralmente in \"Giuda\" (), il riferimento ad Enoch come il \u00absettimo da Adamo\u00bb () \u00e8 ripreso da \"Enoch\" 40,8 e la descrizione degli angeli caduti contenuta in \"Giuda\" si basa su \"Enoch\". La citazione dell'\"Assunzione di Mos\u00e8\" () \u00e8 riconosciuta come tale da autori patristici come Origene di Alessandria, Clemente di Roma e Didimo il Cieco, e fanno riferimento a un'edizione dell'\"Assunzione di Mos\u00e8\" differente da quella pi\u00f9 tarda conservatasi. Sia Clemente di Roma (96 d.C.) sia Clemente di Alessandria (200 d.C.) hanno fatto alcuni accenni all'autenticit\u00e0 della lettera di Giuda.&lt;br&gt;In merito ai testi apocrifi citati nella lettera, gli studiosi dell'interconfessionale Bibbia TOB osservano che questo \"sembra in stretta relazione con i circoli dottrinali presso i quali, dal II secolo della nostra era, si \u00e8 andata elaborando la letteratura apocalittica e che avevano contribuito a diffondere opere quali libro di Enoch, l'Assunzione di Mos\u00e8, i Testamenti dei Dodici Patriarchi. L'autore cita anche testualmente un passo del libro di Enoch (versetti 14-15) e si riferisce sia all'Assunzione di Mos\u00e8, sia un documento simile (versetto 9). Questo ambiente attribuiva pure una grandissima importanza alla venerazione di alcune categorie angeliche (versetto 8)\" e infatti \"l'autore della lettera in concordanza con gli ambienti ebraici del tempo, attribuisce grande onore agli angeli\".\nStruttura e contenuto.\nLa breve lettera usa in tutto 465 vocaboli, oggi raccolti in 25 versetti. Per la sua brevit\u00e0 consta di un unico capitolo. Si caratterizza, rispetto ad altri testi del Nuovo Testamento, per il lessico molto ricco e vario. L'obiettivo di Giuda \u00e8 avvisare i destinatari dei pericoli portati da falsi dottori che mettono in pericolo la fede cristiana (\"Giuda\" ):\nLo scritto prosegue minacciando loro una punizione divina, illustrandola con precedenti della tradizione giudaica.\nLa lettera si conclude invitando i cristiani a rimanere fedeli (\"Giuda\" ):\nLa lettera contiene uno dei due riferimenti biblici nei quali \u00e8 presente la parola arcangelo, a proposito della morte di Mos\u00e8:\nL'Assunzione di Mos\u00e8 \u00e8 uno dei testi utilizzati dall'esegesi ebraica per spiegare il privilegio accordatogli dal Signore Ges\u00f9 di apparire nel monte Tabor insieme a Lui e ad Elia."}
{"id": "457078", "revid": "118621446", "url": "https://it.wikipedia.org/wiki?curid=457078", "title": "Wang Deming", "text": "Biografia.\nSi \u00e8 laureato alla Beijing Tiyu Xueyuan (Universit\u00e0 di Educazione Fisica di Pechino).\nHa iniziato a studiare le arti marziali cinesi (Wushu) all'et\u00e0 di otto anni.\nI suoi illustri maestri.\nHa studiato con molti famosi maestri di Wu Shu, come Yuan Jingshu, successore dello stile Chaquan, il maestro di Chaquan Qi Mouye (\u9f50\u8c0b\u4e1a), i maestri di Changquan Song Zhiping e Xie Zhikui (\u8c22\u5fd7\u594e, con cui ha studiato Chaquan e Huaquan \u82b1\u62f3), Pan Zhiyuan (\u6f58\u5fd7\u8fdc).\nHa studiato X\u00edngy\u00ecqu\u00e1n col Maestro Wang Jiwu (\u738b\u7ee7\u6b66); Baguazhang col maestro Sun Zhijun (\u5b59\u5fd7\u541b), e Taijiquan, stile Yang e Chen col maestro Liu Gaoming (\u5218\u9ad8\u660e).\n\u00c8 stato seguito anche dal maestro Wu Bin, noto per essere stato l'allenatore del famoso attore cinematografico Li Lian Jie (Jet Li).\nDopo anni di ricerca, ha creato un suo metodo personale facendo una fusione dei maggiori punti di forza dei maestri con cui ha praticato; oggi insegna a Pechino e svolge seminari in tutto il mondo.\nAllenatore e attore.\nIn questi ultimi 30 anni di insegnamento, Wang Deming ha allenato molti atleti, inclusa la nazionale cinese e squadre di altre nazioni, ottenendo ottimi risultati.\nInoltre \u00e8 stato fra i protagonisti di alcuni dei combattimenti de \"La tigre e il dragone\", film vincitore di 4 Premi Oscar.\nCronologia.\n1\u00ba classificato categoria Changquan\n2\u00ba classificato categoria armi corte (Sciabola, dao)\nDal 1982 al 1999: Insegna Wushu nel dipartimento di arti marziali dell'Universit\u00e0 di educazione fisica di Pechino\n1\u00ba classificato categoria 60\u00a0kg\n1\u00ba classificato categoria Xingyiquan\n1\u00ba classificato categoria Xingyiquan\n1\u00ba classificato categoria Xingyiquan\n1\u00ba classificato categoria Xingyiquan\nDal 1999 fino ad oggi:\nLavora come responsabile tecnico e coach al \u201cChaoyang Juvenile Wushu School\u201d\n1\u00ba classificato categoria Baguazhang\n1\u00ba classificato categoria Baguazhang\n1\u00ba classificato categoria armi corte (Sciabola)\n1\u00ba classificato categoria Baguazhang a Mani Nude\n1\u00ba classificato categoria armi corte (Sciabola)\n1\u00ba classificato categoria Taiji spada stile yang"}
{"id": "457093", "revid": "1652635", "url": "https://it.wikipedia.org/wiki?curid=457093", "title": "Lettera ai Romani", "text": "La Lettera ai Romani o Epistola ai Romani \u00e8 un testo in lingua greca del Nuovo Testamento scritto da Paolo di Tarso, l'apostolo dei Gentili () e indirizzata ai cristiani di Roma, da lui definiti come noti \"in tutto il mondo\" () per la loro grande fede. La lettera, la pi\u00f9 lunga tra quelle composte da Paolo, \u00e8 considerata la sua pi\u00f9 importante eredit\u00e0 teologica. Gli studiosi biblisti concordano che essa fu composta per spiegare che la salvezza \u00e8 offerta attraverso il Vangelo di Ges\u00f9 Cristo.\nLa lettera.\nLa lettera fu scritta dall'apostolo Paolo sotto dettatura a Terzo (), cristiano di Corinto\n\u00c8 stata definita dagli studiosi biblici in vari modi.\nPer l'accademico e gesuita Joseph Fitzmyer \"travolge il lettore per la densit\u00e0 e la sublimit\u00e0 del tema a cui \u00e8 legato\", per lo studioso e teologo anglicano Nicholas Thomas Wright la lettera rappresenta \"il capolavoro\" di Paolo e inoltre: \"[...] quello che nessuno mette in dubbio \u00e8 che ci troviamo di fronte ad un lavoro di consistente sostanza che costituisce una sfida intellettuale formidabile, offrendo una visione teologica e spirituale mozzafiato\".\nPer il biblista Gerd Theissen, infine, la lettera, che riprende e riformula il pensiero espresso in scritti precedenti, pu\u00f2 essere considerata come un \"testamento di Paolo\".\nData.\nLa lettera \u00e8 stata scritta da Paolo di Tarso a Corinto tra il 55 e il 58, probabilmente quando si trovava nella casa di Gaio, con l'aiuto di Terzo come scrittore materiale, sotto dettatura di Paolo.\nCi sono anche altre ragioni che ci aiutano ad identificare Corinto come luogo in cui fu scritta la Lettera.\nSecondo il racconto di Atti () Paolo soggiorn\u00f2 per tre mesi in Grecia e probabilmente Corinto era inclusa fra le citt\u00e0 greche che lo ospitarono.\nInoltre la cristiana Febe di Cencrea (un porto a 11\u00a0km da Corinto), potrebbe essere stata il latore (o l'accompagnatrice) della sua lettera, salpando con una nave dal porto della sua citt\u00e0.\nSi confronti a questo proposito anche la raccomandazione di Paolo ai cristiani Romani () per la cristiana Febe.\nCome fa rilevare lo studioso biblico Frederick Fyvie Bruce, il riferimento a Erasto (), economo della citt\u00e0, che si unisce a Paolo nel mandare i saluti a Roma, indica chiaramente che Paolo era a Corinto al tempo in cui fu composta la Lettera ai Romani.\nEsistono comunque pareri di altri studiosi che per la composizione della lettera propongono date diverse. Infatti mentre la maggior parte degli studiosi attestano la composizione della lettera alla fine del 55-56 o al massimo nel 56-57 considerando che anche le date del 58 e del 55 possono essere reali, lo studioso tedesco Gerd L\u00fcdemann propone una data del 51-52 (o 54-55) sulla scia di John Knox che propone il 53-54.\nScopo e destinatari.\nPaolo scrisse la lettera ai cristiani romani in vista della sua progettata missione nella capitale dell'Impero. Il testo affronta alcuni temi chiave, che possono essere variamente articolati. Qual \u00e8 l'atteggiamento giusto per l'uomo di fronte a Dio e alla Legge? Esisteva nel cristianesimo costituito una differenza fra credenti giudei e credenti gentili? Paolo con la sua lunga lettera mise chiaramente in risalto l'imparzialit\u00e0 di Dio sia verso Giudei sia verso i Gentili evidenziando come la fede cristiana e la misericordia di Dio siano ci\u00f2 che \"ora\" rende possibile l'accoglienza di \"tutti\" nel cristianesimo. Un cristianesimo, quindi, imparziale e tollerante in cui l'amore \"adempie\" 'la legge' ().\nLa lettera si rivolge alla comunit\u00e0 cristiana di Roma, che Paolo non aveva ancora conosciuto direttamente; non si hanno dati sicuri sulla composizione di tale comunit\u00e0 al tempo della lettera; \u00e8 probabile che all'inizio la componente giudeo-cristiana fosse prevalente, ma che dopo l'editto di Claudio i cristiani rimasti fossero quasi esclusivamente di origine pagana. I frequenti riferimenti ai \"gentili\" contenuti nella lettera confermano questa interpretazione, anche se non mancano indizi di una presenza giudeo-cristiana.\nD'altronde altre considerazioni avvalorano la tesi che la composizione della comunit\u00e0 cristiana di Roma comprendesse una componente ebraica. Infatti, non solo dalla conquista di Gerusalemme da parte di Gneo Pompeo Magno nel 63 a.C. a Roma era presente una consistente comunit\u00e0 ebraica, ma i dati pi\u00f9 attendibili sulla composizione della comunit\u00e0 cristiana di Roma ci vengono forniti proprio da questa lettera di Paolo; da essa infatti si evince che quella comunit\u00e0 era composta da cristiani ebrei e non ebrei la cui fede era nota a tutto \"il mondo\" cristiano e \"la cui ubbidienza era nota a tutti\" (), ().\nSvetonio, in un suo scritto nel II secolo asserisce che durante il regno di Claudio (41-54) i giudei furono espulsi da Roma, per poi tornarvi in seguito, come indicherebbe l'esperienza dei giudei Aquila e Priscilla (Prisca) conosciuti da Paolo a Corinto e che al tempo del decreto di Claudio avevano lasciato la capitale. La lettera di Paolo indica chiaramente che quando la scrisse Aquila e Priscilla (Prisca) erano ritornati a Roma. (), ()\nIl teologo tedesco Gerd Thei\u00dfen ritiene che una copia della lettera, oltre che ai romani, fu probabilmente destinata anche ai corinzi, con i quali Paolo prosegue il suo dialogo, e un'altra ancora fosse indirizzata ai cristiani di Efeso, ai quali \u00e8 rivolto l'intero sedicesimo capitolo.\nScrittore, autenticit\u00e0 e canone.\nLa lettera \u00e8 attribuita dalla quasi totalit\u00e0 degli studiosi all'apostolo Paolo; essa contiene molti riferimenti alle Scritture ebraiche, dimostrando la profonda conoscenza che l'autore ha dell'Antico Testamento, per cui Paolo (precedentemente Saulo), fariseo, giudeo naturalizzato, conoscitore della legge, discepolo del \"maestro\" Gamaliele, e quindi versato \"nelle pi\u00f9 rigide norme della legge paterna\" (), () tutti elementi che concordano nell'attribuzione a Paolo.\nLa stragrande maggioranza dei commentatori indicano Paolo come l'autore della lettera; ad esempio \"The Blackwell Companion to The New Testament\" di David E. Aune, e l\"Eerdmans Commentary on the Bible\" di James D.G. Dunn.\nIl teologo, filosofo e biblista inglese William Paley, esprimendosi sull'autenticit\u00e0 della lettera di Paolo, scrive: \"Troviamo com'\u00e8 naturale in un vero scritto di S. Paolo indirizzato a dei veri convertiti l'ansia di convincerli della propria persuasione; ma ci sono una premura e un'impronta personale, se cos\u00ec posso esprimermi, che una fredda contraffazione a mio avviso non avrebbe mai potuto concepire n\u00e9 sostenere\"\nInoltre, C.E.B. Cranfield commentando la Lettera ai Romani conferma che \"oggi nessuna critica responsabile contesta la sua origine paolina\".\nL'uso della Lettera da parte dei Padri Apostolici ne \u00e8 una chiara prova. L'evidenza interna alla stessa Lettera, d'altronde, conferma che Paolo ne fu lo scrittore grazie ad elementi di prova quali lo stile linguistico, letterario, storico e teologico.\nGli scrittori cristiani dei primi due secoli non nutrirono alcun dubbio sull'autenticit\u00e0 della lettera; tra questi Clemente Romano, Policarpo di Smirne e Ignazio di Antiochia, che nei loro scritti fecero non pochi riferimento a questo testo.\nInoltre la lettera ai Romani, con altre otto lettere di Paolo, si trova nell'antico papiro Chester Beatty II (Papiro 46) ed a tale proposito il paleografo e accademico britannico Frederic George Kenyon nel suo libro \"Our Bible and the Ancient Manuscripts\" scrive: \"Abbiamo qui un manoscritto quasi completo delle Epistole Paoline, scritto a quanto pare verso l'inizio del III secolo\".\nLo stesso autore scrive anche: \"Pertanto uno dei papiri Chester Beatty, della prima met\u00e0 del terzo secolo, quando era completo conteneva i quattro Vangeli e gli Atti; un altro che \u00e8 almeno altrettanto antico e pu\u00f2 essere della fine del secondo secolo conteneva tutte le epistole di S. Paolo; un altro conteneva il libro di Ezechiele, Daniele ed Ester\".\nOltre al Papiro 46, anche il Codex Sinaiticus e il Codex Vaticanus del IV secolo contengono come \"libro biblico\" la lettera ai Romani.\nLa canonicit\u00e0 della Lettera ai Romani \u00e8 inoltre confermata dal Canone muratoriano, probabilmente la pi\u00f9 antica lista dei libri del Nuovo Testamento. L'importante manoscritto dell'VIII secolo, appartenente alla Biblioteca Ambrosiana di Milano, scoperto da Ludovico Antonio Muratori e pubblicato nel 1740, sulle lettere paoline asserisce: \"[...] Ora le epistole di Paolo, quali sono da dove o per quale ragione furono mandate, esse stesse si rendono chiare a chi capir\u00e0. Prima di tutto scrisse estesamente ai Corinti per proibire lo scisma dell'eresia, quindi ai Galati [contro] la circoncisione e ai Romani sull'ordine delle Scritture, accennando che Cristo \u00e8 in esse la materia principale, ciascuna delle quali \u00e8 necessario che consideriamo, visto che il benedetto apostolo Paolo stesso, seguendo l'esempio del suo predecessore Giovanni scrive a non pi\u00f9 di sette chiese per nome nel seguente ordine: ai Corinti (primo), agli Efesini (secondo), ai Filippesi (terzo), ai Colossesi (quarto), ai Galati (quinto), ai Tessalonicesi (sesto), ai Romani (settimo) [...]\"\nL'autenticit\u00e0 della lettera non viene, quindi, messa in discussione, ma vi sono dubbi sugli ultimi due capitoli, che alcuni ritengono siano stati aggiunti successivamente; gli studiosi dell'interconfessionale Bibbia TOB osservano come \"gli ultimi due capitoli [15 e 16] pongono una questione di critica letteraria, dato che, riguardo ad essi, la tradizione manoscritta \u00e8 incerta\" e, riguardo alla dossologia [inno di lode] finale (), gli esegeti del \"Nuovo Grande Commentario Biblico\" ritengono che \"l'autenticit\u00e0 della dossologia finale (16,25-27) viene comunque contestata. La sua posizione varia nei manoscritti [...] la maggioranza dei commentatori tende a considerare la dossologia come un'aggiunta fatta a Rm in una data tardiva, plausibilmente quando fu assemblato il corpus delle sue lettere\".\nComposizione.\nGenere e stile.\nScritto in greco, il testo ha la forma di una lettera ma, per la sua complessit\u00e0, non pu\u00f2 essere classificata in uno specifico genere epistolare, retorico o letterario; si \u00e8 quindi parlato, ad esempio, di \"trattato in forma di lettera\".\nLo stile, spesso conciso, presenta bruschi cambiamenti di argomento; sono presenti numerosi riferimenti impliciti alla Scrittura, rendendo spesso la lettura non facile. Il fascino esercitato dalla lettera non dipende dalla ricchezza dello stile o del vocabolario, meno ricercato che in altri testi neotestamentari, ma dalla tensione che Paolo riesce a evidenziare in relazione ad aspetti riguardanti, ad esempio, la consapevolezza umana e l'interpretazione della Legge.\nStruttura e contenuto.\nLa lettera, con i suoi 34.410 caratteri (versione in greco) \u00e8 la pi\u00f9 ampia di tutto l'epistolario paolino. \u00c8 composta da 16 capitoli: i primi 11 contengono insegnamenti sull'importanza della fede in Ges\u00f9 per la salvezza, contrapposta alla vanit\u00e0 delle opere della Legge; il seguito \u00e8 composto da esortazioni morali: Paolo, in particolare, fornisce indicazioni di comportamento per i cristiani all'interno e all'esterno della loro comunit\u00e0. La lettera si chiude con informazioni sui progetti dell'apostolo, i saluti e una dossologia nella quale si ringrazia Dio per quanto dispone per il bene dell'uomo.\nIl testo, che presenta la responsabilit\u00e0 dell'uomo e la buona notizia (o evangelo) della salvezza, pu\u00f2 essere divisa secondo il piano seguente:\nInfluenza sulla teologia cristiana.\nLa lettera ha avuto un'enorme influenza nello sviluppo della teologia cristiana: come ha affermato un critico biblico, \u00abquasi tutti i pensatori cristiani pi\u00f9 importanti hanno studiato \"Romani\". Origene, Tommaso d'Aquino e Filippo Melantone, per menzionarne solo alcuni, composero importanti commenti a \"Romani\" e molte nozioni teologiche sono state derivate interamente o in parte da \"Romani\". Agostino d'Ippona acquis\u00ec la sua idea di peccato originale da \"Romani\" 5, oltre alla giustificazione per la repressione pi\u00f9 dura degli eretici da \"Romani 13,2-4\"; Lutero ricevette la sua comprensione della giustificazione per sola fede da \"Romani\" 3-4: \u00abquesta Lettera \u00e8 l'apice vero e proprio del Nuovo Testamento, \u00e8 l'Evangelo in forma assolutamente pura. Essa merita davvero che un cristiano non solo la conosca a memoria, parola per parola, ma la mediti ogni giorno, nutrendosene come del pane quotidiano dell'anima\u00bb; Giovanni Calvino ottenne la sua dottrina della doppia predestinazione da \"Romani\" 9-11; John Wesley deriv\u00f2 il suo distintivo insegnamento sulla santificazione da \"Romani\" 6 e 8, e Karl Barth impar\u00f2 l'importanza della rettitudine di Dio da \"Romani\" 1 e 2. In breve, questa lettera ha esercitato una potente influenza su tutti i rami della Chiesa cristiana, e il suo impatto nel tempo sulle vite e sui pensieri di importanti pensatori cristiani \u00e8 stato secondo solo ai vangeli canonici\u00bb.\nIl cristiano \"trasformato\" e \"rinnovato\" nell'essenza di Romani 12,2.\nUno dei passi 'principi' della lettera di Paolo ai Romani \u00e8 quello di Romani 12:2 dove il convertito di Tarso spiega il processo di \"trasformazione del cristiano\". Un cristiano deve essere diverso da un pagano e lo si deve notare. Secondo Paolo, il cristiano deve subire un processo di 'trasformazione' rinnovando la sua stessa \"mente\". Ci\u00f2 significa che scopo della vita, mentalit\u00e0, e interessi, una volta cristiano, non dovevano essere pi\u00f9 gli stessi. Un cristiano doveva essere 'diverso' con un 'processo' di cambiamento radicale tale, da cambiare la sua stessa \"essenza\". il \"Dizionario esegetico del Nuovo Testamento\" commentando il passo di Romani 12,2 infatti spiega: \u00abCome contrario a una conformazione [...] a questo mondo [...] Romani 12,2 richiede un cambiamento mediante un rinnovamento della mentalit\u00e0\u00bb. Il dizionario aggiunge che Paolo \u00abpensa chiaramente a un cambiamento costante, progressivo, dell'essenza inferiore\u00bb"}
{"id": "457097", "revid": "125740356", "url": "https://it.wikipedia.org/wiki?curid=457097", "title": "Lettera ai Galati", "text": "La Lettera ai Galati \u00e8 uno dei testi che compongono il Nuovo Testamento.\nLa lettera, scritta da Paolo di Tarso tra il 54 e il 57, fu composta per controbattere una predicazione fatta da alcuni ebrei cristiani dopo che l'apostolo aveva lasciato la comunit\u00e0: questi missionari avevano convinto alcuni Galati che l'insegnamento di Paolo era incompleto e che la salvezza richiedeva il rispetto della Legge di Mos\u00e8, in particolare della circoncisione. Paolo condanna tale orientamento, proclamando la libert\u00e0 dei credenti e la salvezza per mezzo della fede.\nComposizione.\nData e luogo.\nLa lettera \u00e8 stata scritta dopo il 50, epoca di massima nella quale vengono fondate le comunit\u00e0 della Galazia. La maggior parte degli studiosi colloca la composizione durante il terzo viaggio di Paolo e si ipotizzano tre possibili luoghi di composizione: Efeso, Macedonia e Corinto. Nel primo caso, la lettera sarebbe da datare agli anni 54-55, negli altri verso il 56-57.\nLingua e stile.\nLa lettera \u00e8 scritta in greco. Per quanto riguarda lo stile, si pu\u00f2 osservare come i canoni della lettera mutino presto per assumere l'aspetto di un discorso difensivo, strutturato in \"exordium\" (introduzione), \"narratio\" (descrizione del problema), \"probatio\" (ragionamenti sulla discendenza di Abramo), \"exhortatio\" (nella quale si fa uso anche della tecnica della duplicazione: \"Cristo ci ha liberato perch\u00e9 restassimo liberi\", ) e \"conclusio\", con i saluti finali.\nDestinatari.\nLa lettera nasce come risposta alle notizie pervenute a Paolo riguardo ad alcune comunit\u00e0 che si stavano uniformando alla pratica della legge mosaica, probabilmente anche in seguito alla politica religiosa portata avanti dall'imperatore Claudio.\nIl testo \u00e8 indirizzato ai cristiani che abitavano nella provincia romana della Galazia sita in Asia Minore, dove si trovavano le citt\u00e0 di Licaonia, Iconio, Listra, Derbe ed Antiochia di Pisidia.\nProspettiva storica, teologica e psicologica.\nLa lettera offre spunti di interesse dal punto di vista storico, dottrinale e psicologico. Per quanto riguarda il primo aspetto, la lettera contiene informazioni autobiografiche sulla vita di Paolo prima e dopo la conversione, oltre che sui suoi rapporti con Pietro e con la chiesa di Gerusalemme.&lt;br&gt;Paolo narra nella sua lettera che, dopo la sua conversione a Damasco, in questa citt\u00e0 non parler\u00e0 con nessuno e aspetter\u00e0 tre anni - intraprendendo un viaggio in Arabia - prima di recarsi a Gerusalemme, dove si incontrer\u00e0 solo con Pietro e poi Giacomo; tale versione non concorda con quella fornita negli Atti degli Apostoli in cui, al contrario, Paolo, successivamente alla sua conversione, da Damasco - dopo aver passato invece alcuni giorni in questa citt\u00e0 a parlare e predicare agli Ebrei - si reca subito a Gerusalemme dove incontrer\u00e0 tutto il gruppo degli apostoli; gli esegeti del cattolico \"Nuovo Grande Commentario Biblico\" sottolineano, in merito, come negli Atti \"la principale divergenza dal racconto che Paolo fa del suo primo periodo \u00e8 la omissione del suo soggiorno in Arabia (Gal1,17), il che colloca la conversione e la prima visita a Gerusalemme, molto pi\u00f9 vicine l'una all'altra che non i \u00abtre anni\u00bb di cui parla Gal1,18\".. &lt;br&gt; Paolo, sempre nella sua lettera, fa riferimento al suo viaggio a Gerusalemme, dove si terr\u00e0 il concilio, come del suo secondo viaggio nella citt\u00e0, mentre secondo gli Atti degli Apostoli per Paolo questo \u00e8 il terzo viaggio nella citt\u00e0 e gli esegeti dell'interconfessionale Bibbia TOB, evidenziano come \"in Atti si tratta di un terzo viaggio, mentre in Gal di un secondo e, d'altra parte, i due racconti presentano importanti divergenze. Se riguardano gli stessi avvenimenti, il rispettivo punto di vista \u00e8 molto diverso\". &lt;br&gt;Tali discrepanze storiche testimoniano la diversa visione teologica - a discapito della storicit\u00e0 del resoconto - delle lettere paoline rispetto agli Atti degli Apostoli.\nDal punto di vista dottrinale, la lettera presenta il tema chiave della giustificazione per mezzo della fede in Cristo preannunciando temi che saranno poi sviluppati compiutamente nella \"Lettera ai Romani\". Nella lettera viene espressa la libert\u00e0 del credente in Cristo ed \u00e8 per questo spesso considerata la \"magna charta della libert\u00e0 cristiana\".\nLa lettera offre infine possibilit\u00e0 di introspezione psicologica, perch\u00e9 la personalit\u00e0 dell'autore si rivela in modo particolarmente manifesto: l'affettivit\u00e0 \u00e8 pi\u00f9 esplicita che negli altri scritti e si presenta bene integrata con gli aspetti cognitivi.\nDi particolare rilievo \u00e8 l'affermazione di Paolo sul superamento delle discriminazioni religiose, sociali e sessuali: \"Non c'\u00e8 pi\u00f9 giudeo n\u00e9 greco; non c'\u00e8 pi\u00f9 schiavo n\u00e9 libero; non c'\u00e8 pi\u00f9 uomo n\u00e9 donna, poich\u00e9 tutti voi siete uno in Cristo Ges\u00f9.\" ().\nStruttura e contenuto.\nIl tema centrale della lettera \u00e8 la presentazione del vangelo paolino della giustizia cristiana derivante unicamente dalla fede in Cristo, liberando quindi i credenti dai vincoli della legge mosaica.\nLo scritto pu\u00f2 essere suddiviso in quattro parti.\nIntroduzione.\nNel discorso introduttivo Paolo rivendica la sua qualit\u00e0 di apostolo alla pari dei dodici, chiamato da Ges\u00f9 Cristo, e invoca la grazia e la pace sulle chiese della Galazia, alle quali scrive. Paolo esprime quindi meraviglia e sconcerto per quanto gli \u00e8 stato riferito sul cammino di queste comunit\u00e0 ().\nPaolo e il superamento della Legge.\nL'apostolo prosegue con una nota autobiografica. Paolo non aveva conosciuto direttamente Ges\u00f9, anzi aveva all'inizio combattuto aspramente contro i primi cristiani. Il vangelo da lui annunciato non ha un modello umano, ma \u00e8 stato rivelato da Cristo (\" Vi dichiaro dunque, fratelli, che il vangelo da me annunziato non \u00e8 modellato sull'uomo; infatti io non l'ho ricevuto n\u00e9 l'ho imparato da uomini, ma per rivelazione di Ges\u00f9 Cristo.\", ). Paolo descrive quindi il suo incontro con Pietro e il superamento della legge grazie all'opera di Ges\u00f9: \"Sono stato crocifisso con Cristo e non sono pi\u00f9 io che vivo, ma Cristo vive in me\" ().\nL'apostolo ricorda in particolare come si fosse scontrato pubblicamente con Pietro riguardo al trattamento dei non circoncisi (ovvero dei non giudei). In particolare Paolo condanna un atteggiamento che si stava diffondendo per cui solo gli ebrei convertiti fossero veri cristiani, a differenza degli altri fedeli di origine non ebrea (e quindi non circoncisi). Questo problema verr\u00e0 ampliato nei capitolo successivi giungendo alla conclusione che l'essere cristiano non \u00e8 funzione di una sequela esteriore di una legge, bens\u00ec della fede \"in Ges\u00f9 Cristo\"(3,22). In merito a tali rapporti conflittuali di Paolo con gli apostoli di Gerusalemme, gli Atti degli Apostoli evidenziano invece - in base a una diversa visione teologica - come tra lo stesso Paolo e l'intera comunit\u00e0 cristiana vi fosse una completa armonia.\nLa salvezza mediante la fede.\nPaolo esorta i Galati a restare nella fede, come essa \u00e8 in Ges\u00f9, e ad abbandonarsi al frutto dello Spirito. L'apostolo ricorda che Abramo \u00e8 stato salvato per mezzo della fede e si sofferma quindi sulla funzione della Legge, evidenziando come il cristiano sia \"figlio di Dio\": \"Tutti voi infatti siete figli di Dio per la fede in Cristo Ges\u00f9, poich\u00e9 quanti siete stati battezzati in Cristo, vi siete rivestiti di Cristo\" (). Per Paolo non esistono pi\u00f9 quindi, tra chi ha fede in Cristo, differenze di etnia, sesso o classe sociale;\"\"non \u00e8 la circoncisione che vale o la non circoncisione, ma la fede che si rende operosa per mezzo della carit\u00e0\" (5,6).\"\nLa libert\u00e0 del cristiano.\nSeguono insegnamenti riguardo al giusto modo di usare la libert\u00e0 come cristiani, in relazione al precetto dell'amore e all'invito a camminare seguendo lo Spirito:\n\"Il frutto dello Spirito invece \u00e8 amore, gioia, pace, magnanimit\u00e0, benevolenza, bont\u00e0, fedelt\u00e0, mitezza, dominio di s\u00e9. Contro queste cose non c'\u00e8 Legge\"(5,22-23)\nNella conclusione della lettera (), Paolo scrive: \u00abVedete con che grossi caratteri vi scrivo con la mia propria mano\u00bb. Con ci\u00f2 evidenzia il valore formale e \"giuridico\" dello scritto e pare indicare che il resto della lettera sia stato scritto con la collaborazione di uno scrivano. L'epilogo riassume infine alcuni tra i principali insegnamenti contenuti nella lettera.\nUso liturgico.\nNel rito cattolico brani della lettera sono letti in occasione della Pentecoste e il 1\u00ba gennaio, festa di Maria Madre di Dio. Alcuni passi sono inoltre letti in domeniche del tempo ordinario e usati nel rito dell'unzione degli infermi."}
{"id": "457100", "revid": "3294533", "url": "https://it.wikipedia.org/wiki?curid=457100", "title": "Circoscrizioni", "text": ""}
{"id": "457102", "revid": "1543377", "url": "https://it.wikipedia.org/wiki?curid=457102", "title": "Lettera agli Efesini", "text": "La Lettera agli Efesini \u00e8 una delle lettere di Paolo inserite nel Nuovo Testamento. La tradizione cristiana la attribuisce a Paolo di Tarso, che l'avrebbe scritta durante la sua prigionia a Roma intorno all'anno 62. Gli studiosi moderni sono per\u00f2 divisi su questa attribuzione e la maggioranza ritiene pi\u00f9 probabile che la lettera sia stata composta da un altro autore, forse basandosi sulla \"Lettera ai Colossesi\". La datazione proposta, in questo caso, oscilla, tra l'anno 80 e il 100.\nComposizione.\nAutore.\nL'autore della lettera, tradizionalmente attribuita a Paolo, \u00e8 da tempo oggetto di discussione, in base a considerazioni teologiche e stilistiche. Secondo Raymond E. Brown circa l'80% degli studi critici sostengono che Paolo non scrisse \"Efesini\"; Secondo Perrin e Duling le difficolt\u00e0 sono insormontabili e di sei autorit\u00e0 accademiche \u00abquattro sostengono la pseudoepigrafia, mentre le altre due (PCB e JBC) riconoscono le difficolt\u00e0 a sostenere la paternit\u00e0 paolina\u00bb: l'attribuzione paolina \u00e8 quindi generalmente rifiutata o comunque messa in discussione da molti studiosi di critica biblica, anche se la presenza di affinit\u00e0 con le altre lettere suggerisce comunque un legame con l'opera dell'apostolo, forse mediato da uno scrivano.\nLe maggiori criticit\u00e0 riguardo alla paternit\u00e0 paolina di \"Efesini\" sono:\nLe peculiarit\u00e0 teologiche di \"Efesini\" sono rilevanti, ma sembrano appartenere ad un pensatore che si sia basato su Paolo, piuttosto che a Paolo stesso; lo stesso tenore della lettera, che \u00e8 in effetti un trattato integrato con riferimenti a persone presenti nella \"Lettera ai Colossesi\", sembra pi\u00f9 adatto ad un pensatore successivo. \u00c8 stato quindi ipotizzato che l'attuale testo sia una versione rivista e ampliata di una lettera, ora perduta, scritta da Paolo ai Laodicesi: Marcione, nel suo canone, cita infatti una lettera paolina con questo nome.\nPer conciliare queste peculiarit\u00e0 con altri tratti decisamente paolini presenti nella lettera, alcuni studiosi hanno attribuito la scrittura del testo al lavoro di un segretario di Paolo, cui l'apostolo ha fornito le linee guida, secondo una prassi documentata nell'antichit\u00e0 e in altri scritti paolini.\nSecondo altri studiosi le differenze presenti nella lettera sono in realt\u00e0 discutibili. Secondo questa interpretazione, le diversit\u00e0 riscontrate sarebbero semplicemente attribuibili all'evoluzione nella tecnica di esposizione della dottrina da parte di Paolo, rilevabile anche in altre lettere, come nella \"Prima lettera ai Corinzi\" riguardo alla concezione del \"myst\u0113rion\" (2, 1.7; 4, 2), ed in altri parallelismi (\"Lettera ai Romani\" 3, 21 e 16, 25). Brani stilisticamente affini a quelli della \"Lettera agli Efesini\" sarebbero infatti riscontrabili anche in altre lettere paoline (\"Seconda lettera ai Corinzi\", 9, 8-14 e \"Romani\" 1, 1-6; 3, 23-26). Inoltre il contenuto stesso della lettera agli Efesini, di natura sapienziale di rivelazione, presenterebbe notevoli affinit\u00e0 con altre lettere. Alcune idee esclusive o comunque proprie di Paolo presenti in \"Efesini\" sono, ad esempio:\nIn merito all'ipotesi che le diversit\u00e0 riscontrate nella lettera possano essere attribuite all'evoluzione della tecnica e della dottrina paolina, gli esegeti del cattolico \"Nuovo Grande Commentario Biblico\" sottolineano, comunque, che \"l'ipotesi secondo cui le molte differenze nello stile e nella teologia riflettano lo sviluppo del pensiero di Paolo negli anni pi\u00f9 maturi della sua esistenza, pone dei problemi: essa non rende ragione del tempo in cui una tale evoluzione avrebbe dovuto aver luogo e non considera il fatto che la lettera sembra rivolgersi al passato, verso una precedente e venerata generazione di apostoli (tra cui anche Paolo) e profeti, i quali avevano gettato le fondamenta della famiglia di Dio che sarebbe vissuta nel periodo post-paolino (2,20; 3,2-11; 4,11-14).\"\nLingua e stile.\nIl testo \u00e8 scritto in greco. Lo scritto ha l'aspetto di una lettera ma, per il suo contenuto, molti studiosi hanno preferito ricondurla a generi diversi, come il trattato o l'omelia.\nLa lettera presenta anche non pochi elementi di affinit\u00e0 con il linguaggio delle lettere paoline la cui paternit\u00e0 \u00e8 indiscussa. Lo stile della scrittura \u00e8 comunque peculiare, caratterizzato, ad esempio, dall'accostamento di sinonimi e dalla presenza di periodi molto lunghi.\nDatazione.\nI critici biblici, nel caso di attribuzione non paolina, datano la lettera in un periodo compreso tra l'80 e il 100 circa. Un dato certo \u00e8 infatti il termine ultimo entro cui la scrittura deve essere avvenuta, ossia la fine del I secolo, quando il testo comincia a essere citato dagli autori cristiani.\nSe invece \"Efesini\" \u00e8 stata scritta interamente da Paolo, allora deve essere datata prima del 64, probabilmente ai primi tempi della prima prigionia, cio\u00e8 quattro anni dopo la partenza da Efeso.\nIl biblista Antonio Martini (1720-1809) ripropose la datazione di san Girolamo e di san Giovanni Crisostomo, secondo i quali Paolo apostolo scrisse agli Efesini da Roma, nello stesso tempo in cui indirizz\u00f2 l'Epistola ai Colossesi, ai Filippini e a Filemone, affermando che furono composte tutte entro un periodo di due anni al massimo. Secondo i tre autori, \u00e8 l'epistola paolina teologicamente pi\u00f9 articolata, che nei primi tre capitoli illustra i misteri fondativi della fede cristiani, mentre nella seconda parte \"illustra la vita cristiana secondo le condizioni, e gli stati diversi che sono nella Chiesa\".\nStruttura e contenuto.\nCome nelle altre lettere di Paolo, l'autore si rivolge direttamente alle comunit\u00e0, facendo riferimento a persone e situazioni ben precise. Alcuni studiosi moderni, per\u00f2, ritengono che la lettera sia pi\u00f9 simile ad un trattato ed evidenziano come lo scritto sembri una rilettura pi\u00f9 approfondita dei maggiori temi tratti nella \"Lettera ai Colossesi\".\nPaolo, dopo essersi presentato (\u00abPaolo, apostolo di Ges\u00f9 Cristo per volont\u00e0 di Dio, ai santi che sono in Efeso, credenti in Cristo Ges\u00f9\u00bb, ) esorta la comunit\u00e0 di Efeso ad abbracciare una visione ben specifica della dottrina della Salvezza. In molte parti della lettera l'autore ritorna sui temi della divisione, degli interessi privati e dell'ostilit\u00e0: alcuni commentatori hanno evidenziato quindi una grande attenzione dell'autore sul piano comportamento personale, oltre che su quello della dottrina.\nPiano.\nQuesta lettera pu\u00f2 essere riassunta dall'espressione usata dall'apostolo Paolo nel suo discorso agli anziani di Efesi: \u00abNon mi sono tirato indietro dall'annunziarvi tutto il consiglio di Dio\u00bb (Atti 20:27).\nCommentari.\nSan Giovanni Crisostomo.\nSecondo san Giovanni Crisostomo, Cristo \u00e8 capo della Chiesa quanto lo sposo lo \u00e8 di ogni famiglia. La moglie \u00e8 \"la seconda autorit\u00e0\" e riceve amore in contrappeso della sua obbedienza. L'unicit\u00e0 della guida \u00e8 garanzia di pace ordinata e permanente. il capo salva ed ha premura del suo corpo, che altrimenti cadrebbe in rovina.\nIn tale modo, afferma: \"Come dunque il figlio di Dio divenne` della nostra natura, cos\u00ec noi della sua sostanza. E come quello ha in se stesso noi, cos\u00ec anche noi abbiamo lui in noi.\""}
{"id": "457104", "revid": "88740", "url": "https://it.wikipedia.org/wiki?curid=457104", "title": "Erostrato", "text": "I suoi concittadini, gli Efesini, lo condannarono a morte e decretarono che non venisse mai ricordato il suo nome, che infatti ci viene tramandato solo da Claudio Eliano (\"De nat. an.\", VI, 40), Strabone (XIV, 1, 22) e Solino (40 segg.).\nInfluenza culturale.\nIl gesto di Erostrato ha fornito ispirazione per la coniazione di neologismi utilizzati in varie lingue, come l'italiano \"erostratismo\", con cui si indica una \"patologica ansia di sopravvivere nella memoria dei posteri\".\nInfatti:\nErostrato \u00e8 anche uno dei protagonisti del suo romanzo \u201cLa Vita Interiore\u201d."}
{"id": "457106", "revid": "1488961", "url": "https://it.wikipedia.org/wiki?curid=457106", "title": "Lettera ai Filippesi", "text": "La Lettera ai Filippesi \u00e8 uno dei testi del Nuovo Testamento che la tradizione cristiana e il largo consenso degli studiosi attribuisce a Paolo di Tarso. Scritta fra il 53 e il 62, per la comunit\u00e0 cristiana fondata da Paolo stesso a Filippi.\nComposizione.\nAutore.\nLa lettera \u00e8 stata scritta da Paolo di Tarso. La paternit\u00e0 paolina dello scritto \u00e8 oggi \"universalmente accettata\" praticamente da tutti gli studiosi di esegesi biblica, sia antichi che moderni. L'inno cristologico citato in potrebbe essere, secondo alcuni teologi, pi\u00f9 antico della lettera: Paolo riprenderebbe qui una delle primissime tradizioni cristiane. Secondo il biblista Bart Ehrman, tale inno potrebbe rappresentare una delle pi\u00f9 antiche composizioni cristiane, scritta verso la fine degli anni 30 del I secolo d.C.\nData e luogo di composizione.\nLa lettera \u00e8 scritta da Paolo mentre si trova in carcere, probabilmente durante la sua detenzione a Efeso, nel 53-54 o 54-55. Tradizionalmente si era pensato alla prigionia romana (60-62), ma in tempi recenti sono stati evidenziati elementi che farebbero preferire, oltre a Efeso, anche Cesarea (57-59) e, con minore probabilit\u00e0, Corinto. La localizzazione a Efeso \u00e8 comunque da preferire anche perch\u00e9 il rapporto di scambio sotteso alla lettera, con Epafrodito che si reca in visita a Paolo, si concilia meglio con la distanza tra Filippi e questa citt\u00e0.\nDestinatari.\nLa lettera, ispirata da sentimenti di amicizia, si rivolge alla comunit\u00e0 cristiana di Filippi, la prima fondata da Paolo in Europa e con la quale l'apostolo aveva un legame particolarmente armonico e affettuoso.\nFilippi \u00e8 una citt\u00e0 nel nord della Grecia, situata a circa 15 chilometri dal mare. I cristiani della comunit\u00e0 erano prevalentemente di origine pagana, come si evince dal fatto che nella lettera Paolo, a parte una breve allusione, non cita mai l'Antico Testamento.\nLingua e stile.\nLa lettera \u00e8 scritta in greco. Lo scritto ha un carattere decisamente epistolare. Non vengono trattati grandi temi, n\u00e9 vengono risolte particolari questioni: l'apostolo vuole semplicemente informare i filippesi della sua situazione, ringraziarli per l'attenzione dimostrata nei suoi confronti ed esortarli a proseguire sulla via dell'amore evangelico. Il tono \u00e8 molto confidenziale e molte persone vengono citate per nome.\nL'unitariet\u00e0 della lettera \u00e8 invece oggetto di discussione. Se alcuni studiosi sostengono che l'opera sia unitaria, altri hanno ipotizzato che il testo attuale sia il risultato della fusione di pi\u00f9 scritti, in modo da spiegare l'apparente disordine nell'esposizione degli argomenti e le differenze di tono. Lo scritto attuale potrebbe quindi essere composta da tre frammenti di lettere, riunite da coloro che raccolsero le epistole di Paolo: secondo questa ipotesi, il primo brano, , proverrebbe da una lettera composta per ringraziare i Filippesi delle loro attenzioni per Paolo e per il dono inviatogli tramite Epafrodito, il secondo, , verrebbe da un'altra lettera di ringraziamento per i Filippesi che si erano preoccupati per la prigionia di Paolo, mentre il terzo brano, , sarebbe una polemica contro la corrente cristiana giudaizzante. \nSecondo questa interpretazione, i primi due potrebbero essere stati scritti ad Efeso durante la prigionia di Paolo, mentre il terzo brano potrebbe persino non essere stato indirizzato ai Filippesi, ma essere aggiunto a questa collezione in ragione del suo tono. \nSecondo alcuni l'evidenza \u00e8 a favore dell'integrit\u00e0 della lettera, mentre, come osservano gli esegeti del cattolico \"Nuovo Grande Commentario Biblico\", \"esiste oggi una diffusa opinione, sebbene lontana dall'essere unanime, che la Lettera ai Filippesi rappresenti una conflazione di due o tre lettere originariamente distinte\" e, parimenti, gli studiosi della Bibbia di Gerusalemme sottolineano che \"l'autenticit\u00e0 della Lettera ai Filippesi non viene messa in dubbio, ma la sua unit\u00e0 presenta seri problemi. Per molti critici, essa potrebbe essere il risultato dell'unione di tre lettere\"..\nStruttura e contenuto.\nLa lettera si occupa di dimensioni specifiche dell'identit\u00e0 e della vita cristiana. Il tema pi\u00f9 frequente \u00e8 quello della gioia.\nLo scritto contiene inoltre uno dei brani autobiografici pi\u00f9 importanti dell'epistolario paolino , nel quale viene accennato anche il tema della giustificazione per mezzo della fede, che sar\u00e0 poi meglio sviluppato nella \"Lettera ai Galati\" e nella \"Lettera ai Romani\": \u00ab\"e di essere trovato in lui, non con una mia giustizia derivante dalla legge, ma con quella che deriva dalla fede in Cristo, cio\u00e8 con la giustizia che deriva da Dio, basata sulla fede.\u00bb\"().\nLa lettera \u00e8 strutturata in quattro capitoli.\nPrimo capitolo.\nIl primo capitolo contiene i saluti di Paolo e le sue raccomandazioni circa l'unit\u00e0, l'umilt\u00e0 e la perseveranza. Da sottolineare nell'indirizzo della lettera \u00e8 il ricordo del compagno Timoteo, che compare come coautore della lettera stessa. Oltre a motivi \"tecnici\" emerge subito la coscienza ecclesiale con la quale Paolo si prepara alla dettatura della lettera. L'annuncio non \u00e8 mai una cosa individuale o strettamente personale. Il Vangelo ha la forma della fraternit\u00e0 e deve essere annunciato nello stile della fraternit\u00e0.\nSecondo capitolo.\nIl capitolo successivo riporta un inno cristologico di particolare importanza e bellezza (), nonch\u00e9 dalla traduzione assai controversa; vi si dice, in sostanza, che Cristo, pur esistendo \" in forma di Dio \" non rifiut\u00f2 di umiliarsi assumendo la natura umana, fino a subire la morte sulla croce. In grazia di ci\u00f2, Dio lo ha esaltato sopra ogni altro essere celeste e terreno. Questo inno, secondo alcuni precedente a Paolo, testimonia l'antichit\u00e0 della fede nella preesistenza di Ges\u00f9.\nSegue un invito a lavorare per la salvezza e una descrizione della missione di Timoteo e di Epafrodito.\nTerzo capitolo.\nNel terzo capitolo Paolo spiega di aver sacrificato tutto per Ges\u00f9 confidando nella giustizia divina e nella risurrezione. L'apostolo scrive del suo impegno e della sua corsa per poter raggiungere il premio in Cristo, pur nella consapevolezza dei propri limiti: \u00ab\"Non per\u00f2 che io abbia gi\u00e0 conquistato il premio o sia ormai arrivato alla perfezione; solo mi sforzo di correre per conquistarlo, perch\u00e9 anch'io sono stato conquistato da Ges\u00f9 Cristo\".\u00bb ().\nQuarto capitolo.\nLa lettera si conclude con alcuni consigli, il ringraziamento di Paolo ai cristiani di Filippi per l'aiuto da loro prestato, il saluto e l'augurio finale. L'ultimo capitolo riprende inoltre l'invito, presente pi\u00f9 volte nella lettera, a vivere la fede nella gioia: \nUso liturgico.\nNel rito cattolico brani della lettera vengono letti in domeniche nel tempo ordinario, nel tempo di Avvento e in Quaresima. L'inno cristologico presente nel secondo capitolo \u00e8 una delle letture della Domenica delle Palme e nella festa dell'Esaltazione della Croce (14 settembre). Alcuni passi sono inoltre utilizzati nel lezionario relativo all'unzione degli infermi e al rito delle esequie."}
{"id": "457112", "revid": "1186766", "url": "https://it.wikipedia.org/wiki?curid=457112", "title": "Bassanini", "text": ""}
{"id": "457113", "revid": "158913", "url": "https://it.wikipedia.org/wiki?curid=457113", "title": "Lettera ai Colossesi", "text": "La Lettera ai Colossesi \u00e8 uno dei testi del Nuovo Testamento; secondo la tradizione cristiana fu scritta da Paolo di Tarso a Roma durante la sua prima prigionia, probabilmente nell'estate dell'anno 62. L'attribuzione \u00e8 oggi dibattuta, con la maggioranza degli studiosi che ritiene l'opera composta da un autore diverso da Paolo, ma comunque molto antica, composta tra il 50 e l'80.\nL'impianto consiste di due parti: una dottrinale e una pratica. Il primo capitolo contiene i saluti di Paolo ai Colossesi. I successivi due capitoli sono dottrinali e contengono dichiarazioni sul ruolo redentore di Ges\u00f9 Cristo, il pericolo del culto falso e l'importanza della risurrezione. L'ultimo capitolo insegna che i \"santi\" devono dare prova di saggezza in tutto e chiude la lettera con formule di saluto.\nComposizione.\nAutore.\nLa lettera \u00e8 tradizionalmente attribuita a Paolo, ma dal XIX secolo il tema \u00e8 oggetto di discussione e trova ancora oggi gli studiosi divisi. Brown, nel 1997, ha stimato che il 60% degli studiosi moderni ritiene la lettera pseudoepigrafa, cio\u00e8 composta da un autore diverso da Paolo, ma comunque molto antica, composta tra il 50 e l'80.. Studi pi\u00f9 recenti rilevano comunque la mancanza di consenso tra gli studiosi, anche in ragione della rivalutazione del ruolo dei segretari e collaboratori di Paolo nella stesura dei suoi testi. Altri studi recenti confermano, invece, l'esistenza di una maggioranza di studiosi che sostiene la pseudoepigrafia della lettera e \"la maggior parte degli studiosi ritiene [che le lettere \"Colossesi, Efesini e Seconda Tessalonicesi\"] siano state scritte da un \"secondo Paolo\", un autore o, meglio, tre autori posteriori a Paolo e profondamente influenzati dai suoi insegnamenti\".\nLe argomentazioni contro l'attribuzione a Paolo della lettera riguardano il vocabolario e lo stile, l'assenza di concetti paolini e la presenza di idee non presenti in lettere precedenti, la teologia, la disputa con i falsi maestri e la situazione, e gli studiosi del cattolico \"Nuovo Grande Commentario Biblico\" rilevano come \"il valore probante delle molte differenze emergenti dal paragone con le lettere paoline indiscusse ha convinto molti moderni esegeti che Paolo non abbia scritto \"Col\"\".\nPer spiegare le tematiche riconducibili a Paolo comunque presenti nella lettera si \u00e8 anche ipotizzato che il testo originario fosse pi\u00f9 breve e che sia stato successivamente ampliato da un collaboratore dell'apostolo, forse Onesimo.\nSecondo molti autori, nella redazione della lettera ha un ruolo molto importante Timoteo: ci sono elementi per sostenere infatti che quest'ultimo \u00e8 citato nella lettera non solo in forma di cortesia, ma in qualit\u00e0 di coautore dello scritto. Secondo Eduard Schweizer, Paolo avrebbe quindi approvato l'opera e vi avrebbe contribuito con alcune integrazioni personali e la sua firma.\nDiversi studiosi, comunque, sostengono la piena autenticit\u00e0 della tradizionale attribuzione paolina di \"Colossesi\". Le ragioni sono la verosimiglianza delle relazioni tra autore e destinatari della lettera, il riferimento in alcuni passaggi (come ) ad una situazione meno evoluta e pi\u00f9 adatta agli inizi del pensiero paolino, l'uso di alcune formule, il fatto che la lettera fosse originariamente destinata ai Laodicesi () ma spedita a Colossi, citt\u00e0 di Onesimo. Lo stesso stile della lettera, in passato criticato, a un'analisi pi\u00f9 sofisticata risulterebbe infine coerente con quello delle lettere indiscutibilmente paoline; questa analisi \u00e8 stata per\u00f2 considerata non conclusiva da altri studiosi.\nLingua e stile.\nLa lettera \u00e8 scritta in greco. Lo stile \u00e8 solenne, con frasi giustapposte o subordinate. Spesso nello scritto vengono ripetuti termini sinonimi disposti in serie e creando affinit\u00e0 fonetiche in modo da ottenere un effetto di paronomasia.\nData e luogo di composizione.\nSe ci si attiene all'attribuzione paolina, l'apostolo avrebbe scritto questa lettera a Roma intorno all'estate 62, cio\u00e8 verso la met\u00e0 della sua prima cattivit\u00e0 romana. La lettera \u00e8 parte del cosiddetto gruppo di \"lettere dalla prigionia\", in quanto l'autore afferma di trovarsi in carcere.\nLa stesura farebbe seguito alla visita di Epafra, uomo pio della Chiesa di Colossi (Col.), che avrebbe riferito a Paolo che i Colossesi stavano cadendo in un grave errore: si ritenevano migliori degli altri perch\u00e9 osservavano pi\u00f9 regole, anche esterne, (Col.), si imponevano alcune mortificazioni e veneravano gli angeli (Col.). Avevano dunque l'impressione di essere pi\u00f9 santi e pi\u00f9 saggi degli altri membri della chiesa. Nella sua epistola, Paolo li riprende insegnando che la redenzione \u00e8 possibile soltanto con Cristo e che si d\u00e0 prova di saggezza servendolo.\nDestinatari.\nLa lettera \u00e8 indirizzata alla comunit\u00e0 cristiana di Colossi, che non era stata fondata da Paolo ed era probabilmente costituita principalmente da gentili.\nIl recapito della lettera fu affidato da Paolo a Tichico e ad Onesimo (Col.).\nTichico doveva anche, nel corso di questa stessa spedizione, consegnare l'epistola destinata agli Efesini (Cf. Ef.). Quanto allo schiavo Onesimo, doveva, su ordine di Paolo, tornare dal suo padrone Filemone e consegnargli la lettera che l'apostolo aveva scritto proprio per lui (Cf Fm.; ).\nAnche se l'apostolo Paolo non conosce personalmente i Colossesi, n\u00e9 essi lo \"hanno mai visto di persona\" (cfr. Col. e ), la sua evangelizzazione a Efeso ha portato frutti anche qui, poich\u00e9 probabilmente le Chiese di Colossi, Laodicea e Ierapoli furono fondate dai cristiani efesini.\nCome osservato, la maggior parte dei cristiani della chiesa colossese derivava dal paganesimo (Col.; ; . La comunit\u00e0 cresceva normalmente (Col.) e rimaneva ferma nella fede (Col.), ma era anche minacciata dal pericolo di ricadere nel paganesimo (Col.) o di lasciarsi sedurre da correnti eretiche (Col.).\nLa citt\u00e0 di Colossi.\nOggi in rovina, la citt\u00e0 di Colossi \u00e8 situata in Frigia, nell'odierna Turchia, sulle rive del fiume Lico (un affluente del Meandro). Questo sito era un punto strategico della strada che conduceva da Efeso (che sorge circa 200\u00a0km a ovest) e le province orientali.\nColossi era dunque una citt\u00e0 ricca, particolarmente grande, importante e popolosa. In questa regione, gli Ebrei erano molto numerosi, e si dedicavano soprattutto alla pastorizia, alla tintura della lana ed al commercio.\nGi\u00e0 in declino al tempo in cui Paolo scrisse la lettera ai suoi abitanti, non seppe risollevarsi in seguito al grande terremoto dell'anno 60, che coinvolse anche Laodicea.\nLa sua posizione strategica nelle grandi vie di passaggio fece s\u00ec che i Colossesi venissero a contatto con diversi movimenti intellettuali e religiosi dell'epoca: a Colossi potevano fiorire le credenze ed i riti della mitologia greco e di quella romana, i culti misterici, l'ebraismo, lo zoroastrismo, ed altri ancora. In questo clima, erano comuni i sincretismi e le inclinazioni agli eccessi mistici ed orgiastici, ed i cristiani della giovane chiesa cittadina avevano bisogno di essere messi in guardia sui costumi pagani dei loro concittadini.\nStruttura e contenuto.\nCome la maggior parte delle lettere paoline, questa pu\u00f2 essere divisa in due parti. In particolare, nella \"Lettera ai Colossesi\" la prima parte ha carattere dottrinale e propone una riflessione sul mistero di Cristo e della Chiesa, la seconda riguarda invece il comportamento del cristiano.\nLa lettera sostiene, rispetto al diffondersi di correnti filosofiche (forse il neopitagorismo) con tratti di sacralit\u00e0, che \u00e8 solo in Ges\u00f9 crocifisso e risorto che trovano conciliazione gli elementi in lotta nel mondo e si realizza la libert\u00e0 dell'uomo.\nSi riprende inoltre l'insegnamento, gi\u00e0 presente nella \"Lettera ai Galati\", relativo al superamento delle differenze: \"Qui non c'\u00e8 pi\u00f9 Greco o Giudeo, circoncisione o incirconcisione, barbaro o Scita, schiavo o libero, ma Cristo \u00e8 tutto in tutti\" (). Rispetto al precedente scritto, vengono qui poste anche alcune limitazioni.\nNella lettera Paolo si esprime contro le dottrine del misticismo e dell'ascetismo.\nPrima parte.\nLa parte dottrinale comprende i primi due capitoli, e il suo tema principale \u00e8 sviluppato nel secondo capitolo. Paolo mette in guardia i colossesi dal non essere sviati da Colui nel quale risiede la pienezza e che \u00e8 capo di ogni potere spirituale. Cristo \u00e8 il capo del corpo cui fanno parte i destinatari della lettera, la Chiesa; e se dunque essi sono davvero uniti a Lui, di cos'altro necessitano?\nPaolo poteva vedere che la comunit\u00e0 di Colossi era cresciuta spiritualmente, grazie al suo amore per i \"santi\" (Col.; ) era necessario ora che crescesse in sapienza e conoscenza, perch\u00e9 il suo amore, non solo sentimentale, potesse cos\u00ec dare frutti (Col.). Segue quindi un inno cristologico (Col.) nel quale l'autore ripropone un inno probabilmente pi\u00f9 antico, gi\u00e0 circolante in precedenza a Colossi.\nSeconda parte.\nLa parte pratica della lettera (capitoli 3-4) d\u00e0 spazio alle esortazioni che naturalmente fluiscono dalle dottrine prima esposte. I Colossesi sono chiamati a rivolgere l'attenzione e ricercare le \"cose di lass\u00f9\" (Col.), a mortificare ogni cattivo principio della loro natura e a spogliarsi dell'uomo vecchio per rivestirsi del nuovo (Col.). In questa nuova ottica, anche i vincoli ed i doveri acquistano una nuova prospettiva nella vita cristiana: insomma, \"qualunque cosa facciate, fatela di cuore come per il Signore e non per gli uomini\" (Col.).\nDopo saluti amichevoli (Col.), Paolo raccomanda ai colossesi che facciano leggere la lettera alla chiesa di Laodicea, e che nel contempo leggano quella che egli aveva indirizzato l\u00e0 qualche tempo prima. L'apostolo chiude la breve ma densa epistola con un saluto autografo.\nUso liturgico.\nNel rito cattolico brani della lettera sono letti in occasione della Pasqua e delle feste di Cristo Re e della Santa Famiglia, oltre che in letture domenicali del tempo ordinario. Alcuni passi sono inoltre utilizzati nel lezionario del matrimonio e dell'estrema unzione."}
{"id": "457114", "revid": "547992", "url": "https://it.wikipedia.org/wiki?curid=457114", "title": "Giovanni II del Monferrato", "text": "Biografia.\nFiglio del marchese Teodoro I, Giovanni venne accostato al governo dal padre gi\u00e0 dal 1336. La morte del padre nel 1338 comport\u00f2 la sua ascesa al trono e da quell'anno, con alterne fortune, Giovanni II tenter\u00e0 di estendere i domini del marchesato a danni dei signori confinanti. Nel 1337 Giovanni II si spos\u00f2 in primo matrimonio con la contessa d'Astarac, Cecilia de Cominges. \nCon l'aiuto del cugino Ottone IV di Brunswick-Grubenhagen, Giovanni si rivolse contro gli angioini del Piemonte e i Savoia. Il 9 ottobre 1338 Giovanni venne nominato governatore di Asti. Il 22 aprile 1345, nella battaglia di Gamenario, Giovanni sconfisse definitivamente il vicario angioino Reforza d'Angoult.\nCon il tacito appoggio di Luchino Visconti, Giovanni riusc\u00ec ad occupare Alba, Bra, Valenza e nel 1348 Cuneo. La sua potenza si accrebbe dal 1355, quando accompagn\u00f2 l'imperatore Carlo IV di Lussemburgo in Italia: da quel momento divenne padrone di Cherasco, Novara e Pavia.\nPerso per\u00f2 l'appoggio imperiale dopo il matrimonio contratto a Montpellier il 4 settembre 1358 con Elisabetta di Maiorca, Giovanni dovette fronteggiare l'attacco degl'imperiali e dei Visconti, conflitto che si concluder\u00e0 con la restituzione dei territori occupati da Giovanni nel Pavese in favore dei possedimenti viscontei nell'astigiano. Ma la situazione gli era sfavorevole: molti dei suoi vassalli passarono dalla parte dei pi\u00f9 potenti Visconti.\nDopo la vittoria della compagnia di ventura dei \"Tard-Venus\" a Brignais (6 aprile 1362) sull'armata del re di Francia Giovanni II, comandata dal conte de la Marche Giacomo I, e la presa di Pont-Saint-Esprit da parte dei mercenari, che stavano devastando Borgogna e Linguadoca e minacciavano Avignone, papa Urbano V diede a Giovanni a 60.000 fiorini d'oro affinch\u00e9 assumesse al suo soldo una gran parte di questi briganti, cosa che egli fece sottoponendoli a disciplina.\nGiovanni II fece testamento nel 1372: in tale atto egli confer\u00ec ad Ottone di Brunswick e ad Amedeo VI di Savoia il compito di educare i propri figli. Giovanni II mor\u00ec nello stesso anno. Il suo corpo riposa a Chivasso.\nDiscendenza.\nDal matrimonio con Elisabetta di Maiorca nacquero:"}
{"id": "457116", "revid": "125670695", "url": "https://it.wikipedia.org/wiki?curid=457116", "title": "Prima lettera ai Tessalonicesi", "text": "La Prima lettera ai Tessalonicesi \u00e8 uno dei testi del Nuovo Testamento. \u00c8 stata scritta da Paolo di Tarso verso il 53.\nLa lettera \u00e8 il pi\u00f9 antico scritto del Nuovo Testamento a noi pervenuto.\nComposizione.\nAutore.\nLa lettera \u00e8 scritta da Paolo di Tarso. La sua autenticit\u00e0 non \u00e8 messa in dubbio da nessuno dei padri apostolici della Chiesa. Lo scritto si trova incluso gi\u00e0 nelle prime raccolte di scritti cristiani (\"Canone marcionita\" del 140 e \"Canone muratoriano\" del 170). Risulta inoltre citato o usato in vario modo negli scritti di Ignazio di Antiochia, di Policarpo di Smirne, di Ireneo di Lione in \"Adversus Haereses\", di Giustino, come pure in Clemente Alessandrino, Tertulliano, Origene, Eusebio di Cesarea, Agostino di Ippona, in Dionigi Alessandrino, oltre ad essere usata nella Didach\u00e9.\nL'attribuzione paolina \u00e8 oggi considerata sicuramente autentica. Nell'Ottocento un dibattito sull'autore era stato aperto da Ferdinand Christian Baur.\nLa lettera consente di delineare la personalit\u00e0 dell'autore, evidenziando una evoluzione nella quale Paolo passa dal confidare sulle proprie risorse al fidarsi sempre pi\u00f9 di Dio. Da questo punto di vista, \u00e8 possibile distinguere due profili psicologici: l'uomo Paolo e il Paolo trasformato dalla fede.\nData e luogo di composizione.\nIl soggiorno a Corinto permette di datare la lettera con precisione: infatti qui Paolo venne arrestato e condotto davanti a Gallione il proconsole dell'Acaia, cugino di Seneca (\"Atti\", ). Il ritrovamento di un'iscrizione romana a Delfi riguardante un decreto dell'imperatore Claudio diretto a Gallione, e che riporta la data relativa, permette di situare il soggiorno di 18 mesi di Paolo nella citt\u00e0 (secondo quanto affermato in \"Atti\", ) tra la met\u00e0 del 50 e il 52.\nGli studiosi propongono quindi una datazione intorno all'anno 53: in particolare, la \"Prima lettera ai Tessalonicesi\" \u00e8 del 53, se scritta ad Atene, del 51 se scritta a Corinto.\nLingua e stile.\nLa lettera \u00e8 scritta in greco. Il testo \u00e8 redatto nella forma della lettera privata, ma viene espanso fino a farlo diventare una lettera ad una comunit\u00e0: l'intento \u00e8 infatti quello di comunicare alla comunit\u00e0 riunita (\"Vi scongiuro, per il Signore, che si legga questa lettera a tutti i fratelli\", ).\nNella lettera appare, per esprimere il concetto di \"amore fraterno\", il termine \"filadelf\u00eca\", qui utilizzato per la prima volta nel significato che diverr\u00e0 poi usuale.\nDestinatari.\nLa lettera \u00e8 destinata ai membri di una comunit\u00e0 cristiana fondata pochi mesi prima da Paolo a Tessalonica. La citt\u00e0 nel I secolo era la capitale della provincia romana di Macedonia ed era un importante centro di affari commerciali, anche grazie alla sua posizione strategica sulla via Egnazia, che dall'Adriatico arrivava fino alle porte dell'Asia.\nL'occasione per la composizione della lettera \u00e8 un chiarimento di un insegnamento di Paolo ai suoi discepoli sulla parusia (seconda venuta) di Ges\u00f9 alla fine dei tempi. Paolo aveva affermato che ci\u00f2 sarebbe accaduto presto, entro la fine della generazione corrente, e i suoi discepoli si erano interrogati sul destino di coloro che erano morti nel frattempo: a questi Paolo spiega che i morti sarebbero risorti e insieme ai vivi per unirsi a Ges\u00f9.\nLa lettera si rivolge a una comunit\u00e0 cristiana in buona parte costituita da persone provenienti dal paganesimo: non si fa quindi uso dell'Antico Testamento e l'annuncio si concentra sulla risurrezione di Ges\u00f9 e sulla liberazione dei credenti. Nella parte centrale Paolo si sofferma, in particolare, sulla natura dell'identit\u00e0 cristiana nei confronti dell'ambiente esterno: essa ha il suo fondamento nella fede, nella carit\u00e0 e nella speranza.\nPaolo e Tessalonica.\nPaolo giunse a Tessalonica in compagnia di Sila e Timoteo, dopo i fatti di Filippi. Come sua consuetudine, secondo gli Atti degli Apostoli, cerc\u00f2 la sinagoga e vi predic\u00f2 per tre sabati con buoni risultati: alcuni Giudei \nLa comunit\u00e0 ebraica reag\u00ec con violenza incitando il popolo ad assaltare la casa di Giasone, che ospitava Paolo e Sila; Giasone venne condotto davanti ai \"politarchi\", magistrati della citt\u00e0, davanti ai quali dovette pagare una cauzione. Temendo il peggio per\u00f2 i fratelli, di notte, fecero andar via Paolo e Sila.\nIl ruolo di Timoteo.\nArrivati a Berea, Paolo e Sila predicarono con successo fino all'arrivo dei Giudei che, avendo sollevato un tumulto, li costrinsero ad andarsene: mentre Sila e Timoteo restavano a prendersi cura della comunit\u00e0 appena nata, Paolo venne scortato da alcuni fratelli fino ad Atene.\nIn 3,1-2 si ricorda che Timoteo si rec\u00f2 ad Atene a visitare Paolo e a riferirgli notizie sulle chiese fondate di recente. Da Atene Paolo lo rimand\u00f2 a Tessalonica, non potendovisi recare di persona. Al suo ritorno Timoteo gli port\u00f2 notizie incoraggianti assieme ad un certo numero di quesiti da risolvere: furono questi che spinsero Paolo a scrivere la prima lettera ai Tessalonicesi.\nIn seguito Paolo si trasfer\u00ec a Corinto, dove lo raggiunsero Timoteo e Sila; da l\u00ec si suppone sia stata inviata la sua seconda epistola, scritta a chiarimento di alcuni equivoci insorti sulla seconda venuta di Cristo.\nStruttura e contenuto.\nLa lettera, particolarmente interessante per studiare il clima che si respirava nelle chiese delle origini, \u00e8 organizzata in cinque capitoli e pu\u00f2 essere divisa in relazione alle prove che questa ha affrontato e al modo in cui \u00e8 diventata per molti un modello di fede.\nMissione di Paolo.\nIl testo descrive quindi il ministero di Paolo a Tessalonica, evidenziando le difficolt\u00e0 della missione, la coerenza della sua condotta e la disponibilit\u00e0 a fare tutto per i membri di quella chiesa, come una madre o un padre (). L'interesse dell'apostolo per le vicende della comunit\u00e0 \u00e8 costante: per questo \u00e8 stato inviato Timoteo, che \u00e8 tornato con buone notizie sulla fede e sulla carit\u00e0 dei tessalonicesi, dalle quali Paolo \u00e8 confortato.\nNel passo , alcuni come gli esegeti del \"Nuovo Grande Commentario Biblico\" hanno ravvisato un \"forte tono antisemitico [...] Paolo enumera una serie di accuse contro i Giudei: l'uccisione di Ges\u00f9 e dei profeti, la persecuzione contro Paolo e i suoi collaboratori, la disubbidienza verso Dio, l'inimicizia nei confronti degli uomini, il porre impedimenti al vangelo perch\u00e9 non raggiunga i pagani laddove possa servire alla loro salvezza\" e, in merito, precisano come \"questo \u00e8 l'unico passo negli scritti di Paolo dove la responsabilit\u00e0 della morte di Ges\u00f9 \u00e8 addossata ai Giudei\", ma secondo altri \"Paolo sta parlando di opposizione storica, in particolare da parte dei giudei palestinesi e il tutto accade circa vent'anni dopo la morte di Ges\u00f9. Le sue annotazioni non danno origine ad atteggiamenti antigiudaici, considerata soprattutto la fierezza che dimostra nel parlare delle sue origini etniche e religiose (, , , )\"; altri tentativi di spiegazione da parte dell'esegesi storico-critica sono invece che si tratti di un'interpolazione successiva - ipotesi suffragata dalla mancanza in alcuni testimoni e dall'analisi dello stile di questo brano \"che molti studiosi giudicano inautentico\" - e \"per quanto riguarda le frasi cos\u00ec amare rivolte agli ebrei (vedi vv. 15-16), se \u00e8 vero che sono state scritte da Paolo e non inserite in un'epoca successiva, vanno lette insieme a Romani9-11\".\nCarit\u00e0 e vigilanza.\nDopo un invito alla santificazione e alla purezza dei costumi, Paolo esorta quindi i lettori a crescere nella carit\u00e0 (\"Riguardo all'amore fraterno, non avete bisogno che ve ne scriva; voi stessi infatti avete imparato da Dio ad amarvi gli uni gli altri\", ) e a vivere operosamente, cos\u00ec da condurre una vita decorosa di fronte agli estranei .\nIl tema centrale \u00e8 per\u00f2 quella della parusia: Paolo, dopo essersi occupato della sorte dei fedeli morti, invita ad essere vigili nell'attesa del Signore, confortandosi e aiutandosi vicendevolmente.\nRaccomandazioni e saluti finali.\nLa lettera si conclude quindi con una serie di raccomandazioni ed esortazioni che illustrano i temi centrali dell'impegno cristiano per una vita comunitaria fraterna (\"esaminate ogni cosa, tenete ci\u00f2 che \u00e8 buono\", ). Lo scritto termina quindi con le formule di saluto e benedizione.\nPossibili interpolazioni.\nLo studioso Burton Mack ha avanzato dubbi sull'autenticit\u00e0 del passo :\nSecondo Burton Mack si tratterebbe dell'interpolazione di qualcuno che intendeva dirigere sugli Ebrei l'apocalitticismo di Paolo e, nel fare ci\u00f2, li accusa di avere messo a morte Ges\u00f9, tanto da meritare la punizione divina. Questa interpolazione potrebbe essere successiva all'anno 70, quando, con la conquista romana di Gerusalemme, venne distrutto il Tempio di Gerusalemme (\u00abMa ormai l'ira \u00e8 arrivata al colmo sul loro capo\u00bb). Udo Schnelle considera invece il passo originale, mentre altri, come Raymond Edward Brown bilanciano le prove a favore e contro l'autenticit\u00e0.\nUn'altra possibile interpolazione potrebbe essere presente nei versetti , che riguardano la \"parousia\", la seconda venuta di Ges\u00f9 alla fine del mondo, che Paolo, in altre parti delle sue opere, afferma essere prossima: Ges\u00f9 sarebbe dovuto tornare prima della morte di tutte le persone vive in quell'epoca, quindi prima della fine della generazione corrente, e il cui ritardo impose successivamente una rielaborazione di tale tematica. Secondo Schnelle 5,1-11 potrebbe essere \u00abun'aggiunta post-paolina che ha molte caratteristiche del linguaggio e della teologia lucani e che serve come una correzione apologetica all'attesa paolina della \"parousia\" e quindi riflette gi\u00e0 il problema del ritardo della \"parousia\"\u00bb.\nUso liturgico.\nNel rito cattolico brani della lettera vengono letti in alcune domeniche del tempo ordinario e del tempo di avvento."}
{"id": "457119", "revid": "6923", "url": "https://it.wikipedia.org/wiki?curid=457119", "title": "Seconda lettera ai Tessalonicesi", "text": "La Seconda lettera ai Tessalonicesi \u00e8 uno dei testi che compongono il Nuovo Testamento. Appartiene al \"corpus\" delle lettere paoline, cio\u00e8 tradizionalmente attribuite a Paolo di Tarso, ed \u00e8 indirizzata alla Chiesa di Tessalonica. \u00c8 detta \u00abSeconda\u00bb per distinguerla dalla \"Prima lettera ai Tessalonicesi\", anch'essa inserita nel canone biblico.\nSecondo la tradizione, la lettera fu scritta dall'apostolo mentre si trovava a Corinto durante il suo primo viaggio in Europa, verso il 50; non potendo tornare a Tessalonica invi\u00f2 il suo discepolo Timoteo per confortare i credenti e portare loro sue notizie.\nLa paternit\u00e0 della lettera \u00e8 dibattuta in ambito accademico. I critici biblici sono equamente divisi fra quanti sostengono l'autenticit\u00e0 e quanti sostengono che sia pseudoepigrafa, cio\u00e8 scritta da qualcuno che non era Paolo. Questi ultimi datano la composizione della lettera tra la fine del I e l'inizio del II secolo.\nAutenticit\u00e0 e datazione.\nL'autenticit\u00e0 della lettera \u00e8 oggetto di dibattito tra gli studiosi. Ernest Best illustra il problema nel modo seguente: \nPer la datazione della lettera si spazia quindi dal 50, proposto da chi sostiene l'autenticit\u00e0 paolina dello scritto, a un periodo pi\u00f9 vasto, compreso tra gli ultimi due decenni del I secolo e il 130-135 (anni in cui fu inclusa nel canone di Marcione), sostenuto dai fautori della tesi pseudoepigrafica, che si orientano di preferenza al primo quarto del II secolo.\nIn generale tra gli studiosi, dopo un periodo in cui si propendeva per l'inautenticit\u00e0, sembra comunque ora prevalere l'orientamento a riconoscere l'effettiva paternit\u00e0 paolina della lettera, anche se recentemente \"la maggior parte degli studiosi ritiene [che le lettere \"Colossesi, Efesini e Seconda Tessalonicesi\"] siano state scritte da un \"secondo Paolo\", un autore o, meglio, tre autori posteriori a Paolo e profondamente influenzati dai suoi insegnamenti\".\nA favore dell'autenticit\u00e0.\nBench\u00e9 l'attribuzione a Paolo della \"Seconda ai Tessalonicesi\" sia stata messa in dubbio pi\u00f9 frequentemente dell'attribuzione della Prima lettera, negli antichi scrittori cristiani si trovano pi\u00f9 prove per l'attribuzione della \"Seconda ai Tessalonicesi\" che per la \"Prima ai Tessalonicesi\". L'epistola era compresa nel canone di Marcione e nel Canone muratoriano; \u00e8 menzionata da Ireneo di Lione e citata da Ignazio di Antiochia, Giustino e Policarpo.\nG. Milligan ha osservato che una Chiesa in possesso di un'autentica lettera di Paolo accetterebbe poco probabilmente di riceverne una falsa. Cos\u00ec anche Colin Nicholl che secondo Oakes avrebbe avanzato un argomento sostanziale per l'autenticit\u00e0 della \"Seconda ai Tessalonicesi\", mettendo in luce che \u00abla visione pseudoepigrafica \u00e8... pi\u00f9 vulnerabile di quanto ammettano i suoi sostenitori. ... La mancanza di consenso riguardo alla datazione e alla destinazione ... riflette un dilemma per questa posizione: da un lato, la datazione dev'essere antica abbastanza per essere stata considerata paolina ... dall'altro, la datazione e la destinazione debbono essere tali che l'autore [pseudoepigrafo] possa essere fiducioso che nessun contemporaneo della \"Prima ai Tessalonicesi\" ... possa aver riconosciuto la \"Seconda ai Tessalonicesi\" come un ... falso\u00bb.\nUn altro studioso che sostiene l'autenticit\u00e0 della lettera \u00e8 Jerome Murphy-O'Connor. Pur ammettendo che ci siano divergenze stilistiche fra la \"Seconda ai Tessalonicesi\" e la \"Prima ai Tessalonicesi\", addebita parte del problema alla natura composita della \"Seconda ai Tessalonicesi\" (Murphy-O'Connor \u00e8 uno dei molti studiosi che sostiene che il testo attuale della \"Seconda ai Tessalonicesi\" sia il prodotto dell'unione di due o pi\u00f9 lettere autentiche di Paolo). Dopo aver rimosso il testo della lettera interpolata e aver confrontato le due lettere, Murphy-O'Connor ritiene che l'obiezione stilistica sia \"drasticamente indebolita\", e conclude: \u00abGli argomenti contro l'autenticit\u00e0 della \"Seconda ai Tessalonicesi\" sono tanto deboli, che \u00e8 preferibile accettare l'attribuzione tradizionale della lettera a Paolo\u00bb.\nI sostenitori dell'autenticit\u00e0 notano anche come l'autore abbia richiamato l'attenzione sulla paternit\u00e0 della lettera firmandola esplicitamente (). Bruce Metzger scrive: \u00abPaolo richiama l'attenzione sulla sua firma, che fu aggiunta di mano sua come garanzia di autenticit\u00e0 di ogni sua lettera\u00bb.\"\nAltri studiosi che sostengono l'autenticit\u00e0 sono Beale, Green, Jones, Morris, e Witherington.\nContrari all'autenticit\u00e0.\nAlmeno dal 1798, quando J.E.C. Schmidt pubblic\u00f2 la sua opinione, l'attribuzione a Paolo \u00e8 stata messa in dubbio. Sfide pi\u00f9 recenti all'attribuzione tradizionale provennero all'inizio del XX secolo da studiosi quali William Wrede nel 1903 e Alfred Loisy nel 1933. Secondo Loisy si tratterebbe principalmente di \u00abuna dissertazione teologica sulle condizioni della seconda venuta. Non \u00e8 scritta per l'istruzione di una comunit\u00e0 particolare, piuttosto ha lo scopo di dissipare il disagio generale del pensiero cristiano riguardo alla parusia, attesa con impazienza e continuamente posposta. [...] L'impegno profuso dall'autore alla fine (iii, 17) nel dichiarare la propria firma genuina la rende ancor pi\u00f9 sospetta\u00bb.\nGli esegeti del cattolico \"Nuovo Grande Commentario Biblico\" sottolineano che \"entro i primi tre decenni del secondo secolo la lettera fu accettata come paolina. La critica letteraria (principalmente tedesca) ha, in tempi recenti, la tendenza a considerare la 2Ts come uno scritto pseudoepigrafico, vale a dire uno scritto il cui autore fa appello all'autorit\u00e0 di Paolo per sostenere, contro gli ingannatori, delle tradizioni paoline, o altre autentiche tradizioni, circa la seconda venuta di Cristo. L'evidenza letteraria intrinseca, presa non soltanto in termini cumulativi, ma anche con attenzione alla composizione completa dell'intera lettera, fa decisamente propendere in favore della pseudonimia. [...] Perfino l'enfasi teologica su Cristo come Signore (\"k\u00fdrios\") invece che sul Padre (\"ho the\u00f3s\") in quanto sorgente di una data azione o della benedizione e l'ordine della benedizione in 2Ts2,16 parlano in favore di una stesura della lettera avvenuta una o due generazioni dopo il tempo di Paolo. Per di pi\u00f9, sebbene l'escatologia emerga come un tema principale in entrambe le lettere, esso \u00e8 trattato in maniera diversa in ciascuna. [...] Infine, contrariamente alle lettere paoline (perfino 1Ts4,14; 5,10; cf. 1,6; 2,15), in 2Ts si registra una strana assenza della lucida consapevolezza della \u00abteologia della croce\u00bb. Perfino quando richiama gli insegnamenti pi\u00f9 basilari, il tono di 2Ts (2,5 ; cf. 1Ts1,5; 2,5) manca del vigore paolino\"; anche in merito al finale della lettera, \"i saluti piuttosto esuberanti, caratteristici delle lettere di Paolo (ad eccezione, comprensibilmente, di Galati), qui sono vistosamente assenti\".\nMolti studiosi del Nuovo Testamento ritengono che la \"Seconda lettera ai Tessalonicesi\" non sia autentica, che non sia, cio\u00e8, una lettera scritta da Paolo di Tarso, ma da uno dei suoi discepoli, che avrebbe inteso riportare quello che credeva potesse essere il messaggio paolino; tra gli studiosi che sostengono la pseudoepigrafia vi sono Ehrman, Gaventa, Smiles, Schnelle, Boring, e Kelly. In Italia, Penna \u00e8 orientato ad attribuire la lettera a discepoli posteriori, nell'ambito di una \"scuola paolina\" o comunque di una tradizione che si richiama all'apostolo.\nI sostenitori della pseudoepigrafia ritengono che la \"Prima lettera ai Tessalonicesi\" e la \"Seconda\" siano molto simili tra loro, ma al contempo molto differenti, in quanto contenenti due visioni teologiche divergenti, specie riguardo all'escatologia. Nella \"Prima lettera\", Paolo parla della \"parusia\", la seconda venuta apocalittica di Ges\u00f9 alla fine dei tempi, come di un evento imminente, che dovrebbe accadere prima della morte dell'apostolo (\"1 Tes\", : \u00abnoi che viviamo e saremo ancora in vita per la venuta del Signore, non avremo alcun vantaggio su quelli che sono morti\u00bb); al contrario nella \"Seconda lettera ai Tessalonicesi\" sono esposti tutta una serie di eventi che devono avvenire prima della parusia, rimandandola a tutti gli effetti in l\u00e0 nel tempo (\"2 Tes\", ).\nAltra differenza di tono \u00e8 quella relativa alla visione delle persecuzioni. Nella \"Seconda lettera\" viene esposta l'idea che alla fine dei tempi Dio premier\u00e0 coloro che hanno sofferto nel suo nome e perseguir\u00e0 i loro persecutori (\"2 Tes\", ); si tratta di una problematica non appartenente ai temi paolini, ma peculiare della generazione a lui successiva, con riferimenti nell\"'Apocalisse di Giovanni\" ( e ).\nI sostenitori della non autenticit\u00e0 della lettera ritengono inoltre che la cristologia della \"Seconda lettera\" sia pi\u00f9 avanzata di quella della \"Prima\", presentando in particolare un'evoluzione della figura di Cristo, che assume attributi e funzioni che in Paolo sono peculiari di Dio.\nQuesti studiosi sostengono dunque che la \"Seconda lettera ai Tessalonicesi\" non sia altro che un'imitazione della \"Prima\" scritta in epoca successiva per affrontare temi che erano sorti successivamente alla predicazione paolina, in particolare aggiornando la descrizione della \"parusia\" (attesa ormai da troppo tempo, ben oltre le previsioni), formulando una risposta al problema delle persecuzioni e presentando un'evoluzione della cristologia.\nCi sono altri indizi che indurrebbero a ritenere la lettera pseudoepigrafica. Il testo della \"Seconda lettera ai Tessalonicesi\" presenta diciassette espressioni che sono assenti dal resto del Nuovo Testamento; a differenza delle altre lettere paoline manca di formulazioni antitetiche e della struttura della diatriba; pare una composizione teologica dal tema ben definito e delimitato, invece di presentare lo stile vivace di Paolo. In generale, \u00able idee, le parole e le espressioni tipiche puntano ad una situazione maggiormente sviluppata della dottrina e delle forme della vita cristiana rispetto a quanto esposto in 1 Tessalonicesi e in tutte le altre lettere chiaramente paoline\u00bb.\nSinossi.\nCapitolo I.\nPaolo saluta i Tessalonicesi, li elogia per la loro fede esemplare (vv.3-5) e prefigura la \"rovina eterna\" (v.9) di quanti \"non obbediscono al vangelo del Signore nostro Ges\u00f9\", del quale (v.10) si auspica l'imminente \"parusia\" (seconda venuta nella gloria).\nCapitolo II.\nSi parla dell'apostasia futura (v.3) che preceder\u00e0 la \"parusia\". Allora si riveler\u00e0 l'Anticristo, l'\"uomo iniquo, figlio della perdizione\"... che sieder\u00e0 \"sul tempio di Dio additando se stesso come Dio\" (vv.3-4). Si introduce anche il difficile concetto del \"katechon\" (vv.6-12), ossia di ci\u00f2 che per il momento \"trattiene\" (v.7) la manifestazione del \"mistero di iniquit\u00e0\". Ma per Paolo i Tessalonicesi sono \"primizia di salvezza\" (v.13) attraverso l'opera dello Spirito e la fede nella verit\u00e0: egli formula una preghiera (vv.16-17) affinch\u00e9 Ges\u00f9 e il Padre confortino e confermino i loro cuori nel bene.\nCapitolo III.\nPaolo ammonisce infine a tenersi lontano da chi \"si comporta in maniera indisciplinata e non secondo la tradizione che ha ricevuto da noi\" (v.6),\nCostoro invece \"vivono disordinatamente, senza far nulla e in continua agitazione\" (v.11). L'apostolo invita dunque ad evitare chi fa cos\u00ec. \"Non trattatelo per\u00f2 come un nemico, ma ammonitelo come un fratello\" (v.15). Nell'insegnamento di Paolo la carit\u00e0 ha sempre il primo posto (si veda \"Prima lettera ai Corinzi\", capitolo ).\nL'apostolo conclude la sua lettera con il saluto passato anche nella liturgia della Messa:\nSomiglianze con i manoscritti non biblici di Qumran.\nNel \"Commentario ad Abacuc\" II 1-3, datato con il metodo del carbonio-14 tra il 104 a.C. ed il 43 a.C., troviamo:\nMentre nella Seconda lettera ai Tessalonicesi:"}
{"id": "457122", "revid": "6923", "url": "https://it.wikipedia.org/wiki?curid=457122", "title": "Prima lettera a Timoteo", "text": "La Prima lettera a Timoteo \u00e8 una delle tre epistole conosciute come lettere pastorali incluse nel Nuovo Testamento. Cristiani, teologi, Padri della Chiesa e scrittori dei primi secoli nonch\u00e9 la pi\u00f9 antica lista dei libri del Nuovo Testamento, ovvero il Canone muratoriano (anno 180), l'elenco di Cheltenhan (360) e il Concilio di Cartagine del 397 (che produsse il canone) attribuiscono a Paolo di Tarso lo scritto. Secondo la Bibbia CEI: \u00abFin dal II sec. la tradizione cristiana le ritiene di Paolo e l'attribuzione \u00e8 ancora valida, nonostante che la maggior parte degli studiosi preferisca, in base alla critica interna, addebitarle a un discepolo di Paolo o a un ignoto scrittore cristiano del II sec.\u00bb. La lettera indirizzata al suo giovane discepolo Timoteo mentre era ad Efeso, fu scritta da Paolo mentre era in Macedonia. Alcuni studiosi collocano la data della stesura dell'epistola fra il 63 o secondo altri nel 66-67. Secondo la maggioranza degli studiosi moderni si tratta invece di una lettera pseudepigrafica, scritta da un autore diverso da Paolo tra la fine del I e l'inizio del II secolo. Una minoranza di studiosi sostiene, invece, che l'autore sia stato Paolo di Tarso e gli accademici del \"The American Journal of Biblical Theology\" asseriscono che \"\u00e8 facile dimostrare\" che sia stato proprio l'apostolo Paolo lo scrittore della lettera, cos\u00ec come anche per il teologo e accademico britannico James Dunn, noto per le sue opere su Paolo di Tarso.\nTimoteo: \"genuino figlio della fede\".\nTimoteo giovane cristiano di Listra, citt\u00e0 della Licaonia una regione della Asia minore, era figlio di Eunice, devota cristiana ebrea (figlia della cristiana Loide) e di un innominato padre pagano greco (). Era cresciuto fin da bambino in un ambiente cristiano, nonostante il padre non credente, per l'educazione ricevuta dalla madre Eunice e da sua nonna Loide, che le Scritture lodano per aver dimostrato \"una fede senza ipocrisia\" ().\nMadre e nonna avevano esercitato un'importante influenza sulla formazione cristiana del giovane. Di lui infatti, l'apostolo Paolo asserisce che: \"\"dall'infanzia hai conosciuto gli scritti sacri\", che possono renderti saggio per la salvezza per mezzo della fede riguardo a Cristo Ges\u00f9\" (). Il racconto degli Atti degli Apostoli aggiunge altri particolari sulle qualit\u00e0 di Timoteo. Quando infatti l'apostolo Paolo giunge a Listra, i 'fratelli' delle chiese di Listra e Iconio \"rendevano buona testimonianza\" (Riveduta, Diodati e NWT) del \"certo discepolo\" chiamato Timoteo, essendo \"assai stimato\" (CEI) dai componenti di quelle chiese.\nTutto ci\u00f2 spinse l'apostolo Paolo a prenderlo con s\u00e9 come compagno d'opera nelle sue missioni di evangelizzazione (). Le opere di evangelizzazione di questo giovane credente furono molteplici, infatti troviamo Timoteo come cristiano attivo sia nel racconto di Atti, che in molte citazioni di lettere dell'apostolo Paolo oltre alle due indirizzate a lui personalmente. Timoteo si dimostra, nonostante la sua relativa giovane et\u00e0, un cristiano affidabile, per cui l'apostolo Paolo lo impiega in compiti importanti.\nInfatti oltre a volerlo come compagno in viaggi pastorali e di evangelizzazione come a Filippi, Tessalonica e Berea (), (), (), allorch\u00e9 sorgeva un problema di natura spirituale in una comunit\u00e0 cristiana, Paolo mandava lui, Timoteo, come garante della vera fede. In questa veste troviamo Timoteo a Corinto (), a Tessalonica () e in Macedonia ().\nInoltre troviamo il nome di Timoteo nella stesura di alcune lettere dell'apostolo Paolo indirizzate a comunit\u00e0 cristiane, come nella Lettera a Filemone, la Lettera ai Filippesi e la Lettera ai Colossesi. Il forte legame fra Paolo e Timoteo, spinge l'apostolo di Tarso, che sa che la sua esecuzione capitale \u00e8 molto prossima, ad esprimergli il grande desiderio di averlo vicino (confronta ).\nLa Lettera.\nLa prima lettera a Timoteo \u00e8 una delle tre lettere pastorali. Pastorale perch\u00e9 indirizzata a \"pastori\" di comunit\u00e0 cristiane quali erano Timoteo e Tito, uno pastore della comunit\u00e0 di Efeso, l'altro della comunit\u00e0 di Creta.\nAmbedue questi pastori dovevano svolgere compiti che includevano la cura del \"gregge\" loro affidato. Timoteo (come anche Tito per la chiesa in Creta) aveva avuto un incarico dettagliato da Paolo che consisteva nell'opera pastorale di correggere e risolvere problemi che stavano mettendo in serio pericolo la comunit\u00e0 cristiana di Efeso, () un ricco centro commerciale e culturale della Grecia antica nota per il paganesimo, la filosofia e il materialismo.\nScrittore, data e luogo.\nLa maggioranza degli studiosi considerano oggi la Prima lettera a Timoteo di origine pseudepigrafica, scritta non da Paolo, ma da un autore ignoto che us\u00f2 il nome di Paolo per conferire autorevolezza allo scritto.\nCristiani, teologi, Padri della Chiesa e scrittori dei primi secoli come Clemente di Roma (90), Ignazio di Antiochia (35 - 107), Policarpo di Smirne (135), Giustino (160), Teofilo di Antiochia (180), Clemente di Alessandria (200), Tertulliano (200), Ireneo di Lione (200), Origene di Alessandria (250), Eusebio di Cesarea (300), Cirillo di Gerusalemme (348), Atanasio di Alessandria (367), Epifanio di Salamina (368), Gregorio di Nazianzo (370), Anfilochio di Iconio (370), Filastrio (383), Sofronio Eusebio Girolamo (394), Agostino d'Ippona (397), nonch\u00e9 la pi\u00f9 antica lista dei libri del Nuovo Testamento ovvero il Canone muratoriano (180) e lo stesso Concilio di Cartagine del 397 (che produsse il canone), attribuiscono a Paolo di Tarso lo scritto. La lettera fu indirizzata al suo giovane discepolo Timoteo mentre era ad Efeso.\nUna minoranza di studiosi attuali \u00e8 a favore dell'attribuzione paolina e gli accademici del \"The American Journal of Biblical Theology \" asseriscono che \"\u00e8 facile dimostrare\" che sia stato proprio l'apostolo Paolo lo scrittore della lettera.\nInoltre il noto commentario biblico \"Werner Bible Commentary\", asserisce che l'evidenza che sia stato l'apostolo Paolo lo scrittore delle lettere a Timoteo \u00e8 \"inequivocabile\", contestando il punto di vista di diversi studiosi moderni che asseriscono si tratta invece di lettere pseudepigrafiche per cui anche \"la prima di Timoteo\" a loro avviso fu scritta da un autore \"diverso\" dall'apostolo Paolo, tra la fine del I e l'inizio del II secolo. Il \"Commentario Biblico di Werner\" inoltre afferma che: \"[...] coloro che sostengono che Paolo non avrebbe potuto scrivere queste lettere [...]\", non supportano le loro asserzioni con prove \"reali\" \"The Encyclopedia Americana\" nello stabilire la data in cui l'apostolo di Tarso scrisse la \"prima lettera a Timoteo\", parte dal presupposto che per tutte le tre lettere pastorali (le due a Timoteo e quella a Tito) Paolo, prima prigioniero a Roma, era stato poi liberato verso il 61, grazie al fatto che si era appellato a Cesare. Ad avviso dell'Encyclopedia, questa sembra essere la \"deduzione naturale\" degli eventi, quindi asserisce: \"Dopo il suo rilascio (61 E.V.) pare che Paolo intraprese un altro viaggio missionario, possibilmente in Spagna. (Rom. 15:24; anche la tradizione di Clemente Romano). In seguito egli rivisit\u00f2 l'Oriente e mentre era l\u00ec (secondo quella che sembra la teoria pi\u00f9 probabile) scrisse I Timoteo e Tito. Arrestato di nuovo, fu portato a Roma per un secondo processo. Prima che questo fosse tenuto scrisse una lettera a Timoteo (II Timoteo) sollecitandolo ad andare da lui il pi\u00f9 presto possibile. Fu probabilmente verso il 64 o il 65 che il grande Apostolo fu giustiziato per ordine di Nerone\".\nQuindi ad avviso di questa enciclopedia, la data di scrittura della prima lettera a Timoteo va calcolata fra il rilascio della prima prigionia di Paolo (61) e l'arresto e la nuova prigionia (64). Alcuni studiosi collocano quindi la data della lettera nel 63 altri invece fra il 66 e il 67.\nAlcuni concordano che il luogo da cui Paolo scrisse la lettera, sia stato la Macedonia. L'evidenza interna della prima lettera indica infatti (confronta 1Timoteo 1,3) che mentre Timoteo su disposizione di Paolo rimase ad Efeso per correggere alcuni problemi dei componenti di quella chiesa, Paolo stesso and\u00f2 in Macedonia, da cui poi scrisse la lettera. Anche Atanasio di Alessandria e lo storico e cardinale Cesare Baronio concordano che la Macedonia fu la regione da cui Paolo scrisse la sua prima lettera a Timoteo.\nScopo e destinatario della lettera.\nI sei capitoli in cui \u00e8 suddivisa la prima lettera di Paolo a Timoteo sono un insieme di norme organizzative sulla chiesa nascente e di consigli al \"genuino figlio della fede\" affinch\u00e9 \"sorvegli\" e alzi la guardia su \"falsi insegnamenti\" che si stavano infiltrando nella comunit\u00e0 di Efeso prodotti da quella che l'apostolo definiva \"falsa conoscenza\". D'altronde Paolo, secondo il racconto di Atti degli Apostoli aveva predetto gi\u00e0 anni prima (a Mileto) incontrando i presbiteri della chiesa di Efeso, la situazione che si sarebbe venuta a creare: \"So che dopo la mia partenza entreranno fra voi oppressivi lupi i quali non tratteranno il gregge con tenerezza, e che fra voi sorgeranno uomini che diranno cose storte per trarsi dietro i discepoli\" ().\nCome fa notare Tertulliano: \"Di qui proprio derivano quei racconti favolosi, quelle genealogie interminabili, quelle questioni lunghe ed oziose, quelle discussioni sottili, che s'insinuano negli animi come qualcosa di malefico che ti consuma e ti uccide. L'Apostolo, quando vuole preservarci da quello che \u00e8 male, ci avverte appunto di star bene in guardia contro l'opera della filosofia.\"\nLa lettera contiene inoltre disposizioni per le donne e la loro posizione nella chiesa, la cura delle vedove, la considerazione per uomini anziani per donne e giovani, i requisiti dei pastori nominati per prendere la direttiva nella chiesa, i consigli sul subdolo \"amore del denaro\" e presta particolare attenzione al \"giusto\" insegnamento. Lo scopo della lettera non \u00e8 quindi solo quello di stabilire precisi \"principi\" da adottare nella chiesa, ma anche quello di esortare Timoteo a non scoraggiarsi, \"custodendo il deposito che gli era stato affidato\" divenendo un esempio nell'applicazione di esso. \nIl destinatario \u00e8 Timoteo , il pastore della chiesa di Efeso. I consigli della lettera comunque, si applicano per estensione, ad avviso del teologo James Dunn a tutti i pastori delle chiese primitive e le norme organizzative sulle particolari disposizioni nella chiesa sono da considerarsi parte della Scrittura \"utile\" per ogni cristiano. \nAutenticit\u00e0 e canonicit\u00e0.\nAccettata nei primi secoli dopo Cristo come parte del canone biblico, la prima lettera a Timoteo \u00e8 inclusa in tutti i cataloghi dei primi secoli.\n\"The New Bible Dictionary\" (chiamato anche \"The Illustrated Bible Dictionary\") di J.D. Douglas, ammette: \"Ci sono pochi scritti del Nuovo Testamento che hanno un'attestazione pi\u00f9 vigorosa,[...]. L'obiezione all'autenticit\u00e0 deve perci\u00f2 considerarsi come innovazione moderna contraria alla forte evidenza della chiesa primitiva\".\nLa canonicit\u00e0 della lettera \u00e8 comprovata da elenchi e codici dei primi secoli. Il Canone muratoriano (180 dC) e il Concilio di Cartagine del 397 (che produsse il canone) lo includono nei libri certi e canonici della Bibbia\nLa lettera \u00e8 anche contenuta nel Codice Sinaitico o Codex Sinaiticus (Londra, Brit. Libr., Add. 43725; Gregory-Aland no. \u05d0 o 01), manoscritto in greco onciale (cio\u00e8 maiuscolo) datato tra il 330-350 dopo Cristo.\nContenuto.\nI. Il primo capitolo contiene i saluti di Paolo e le sue istruzioni circa le speculazioni insensate che si insinuano nella Chiesa: cfr. 1Ti .\nII. Il secondo capitolo inizia con una dichiarazione sul proposito di Dio per la salvezza \"il quale vuole che ogni sorta di uomini siano salvati e vengono all'accurata conoscenza\" () e il ruolo fondamentale relativo al tema principale del Nuovo Testamento, la Salvezza ottenuta dal \"mediatore\" (fra Dio e gli uomini) Ges\u00f9 Cristo, che diede se stesso come riscatto corrispondente per \"tutti\" gli uomini ().\nIII. Il terzo capitolo offre istruzioni sul culto pubblico e sulla condotta morale dei responsabili della Chiesa (le traduzioni bibliche traducono: \"Episcopi\", CEI - \"Vescovi\", NR e ND - \"Sorveglianti\", NWT).\nIV. Il capitolo quarto contiene una descrizione dello sviluppo dell'apostasia nella chiesa.\nV. In questa parte della lettera Paolo consiglia Timoteo sulla giusta maniera di trattare le persone in genere: gli anziani come padri, le donne anziane come madri, i giovani come fratelli e le giovani ragazze come sorelle.\nVI Nel sesto ed ultimo capitolo, Paolo esorta Timoteo a mantenersi fedele e ad evitare le ricchezze profane.\nDibattito sull'autenticit\u00e0 e polemica delle prove interne a 1 Timoteo e alle altre due lettere pastorali.\nAlcuni studiosi, sostengono che sulla base delle cosiddette \"prove interne alla stessa lettera\", che analizzano, contenuto, stile, grammatica e vocabolario, l'apostolo Paolo, non pu\u00f2 essere l'autore della \"prima lettera a Timoteo\" come anche delle altre due epistole pastorali.\nLa \"Prima lettera a Timoteo\", la \"Seconda lettera a Timoteo\" e la \"Lettera a Tito\" formano il gruppo delle cosiddette lettere pastorali. L'autenticit\u00e0 paolina delle lettere pastoriali \u00e8 oggetto di discussione nel moderno ambito accademico, a causa delle particolarit\u00e0 stilistiche e di contenuto che le contraddistinguono. Oggi alcuni studiosi attribuiscono questi scritti a una tradizione paolina successiva all'apostolo. Altre ipotesi spaziano dall'origine paolina all'eventuale rielaborazione di detti o scritti di Paolo: un recente dibattito \u00e8 ad esempio sorto intorno all'attribuzione di un papiro, il 7Q4, ritrovato a Qumran.\nAltri studiosi sostengono, invece, che l'autore sia stato Paolo di Tarso. Ad esempio, uno degli studiosi che ha ampiamente analizzato e spiegato il dibattito legato all'autenticit\u00e0 delle lettere pastorali \u00e8 stato il teologo e accademico britannico James Dunn noto per le sue opere su Paolo di Tarso, facendo rilevare che uno dei principali errori dei moderni critici \u00e8 stato quello di esaminare le tre lettere nell'insieme, anzich\u00e9 singolarmente.. Ad avviso di Dunn \u00e8 pi\u00f9 importante concentrare l'attenzione sulla \"coerenza interna di ogni singola lettera\" visto che \"poche persone leggeranno il \"corpus integrale\" delle tre lettere in una sola seduta\". Secondo lo studioso esiste un paradosso: Come mai le tre lettere pastorali, nonostante siano \"tra gli scritti pi\u00f9 apprezzati fra quelli neotestamentari\", allo stesso tempo negli ultimi 150, sono fra quelli pi\u00f9 screditati in ambito accademico?\nDunn prende in esame diversi aspetti che analizzano: le ragioni sollevate dai critici, \"la coerenza interna\" delle stesse singole lettere, l'importanza della teologia in esse contenuta, i temi fondamentali comuni alle tre lettere e la questione dell'ordine della scrittura delle lettere citando i critici accademici del \"recente dibattito\". Nella sua analisi infatti cita lo storico del cristianesimo primitivo Luke Timothy Johnson (secondo cui fu la \"seconda lettera di Timoteo\" ad essere scritta per prima), lo studioso del \"The Saint Paul Seminary School of Divinity\", Jerome D. Quinn (secondo cui, invece, fu la lettera a Tito la prima ad essere scritta) e dei teologi e docenti, Gordon Fee e George Knight (secondo i quali l'ordine di scrittura fu 1 Timoteo, Tito e quindi 2 Timoteo, anzich\u00e9 1 Timoteo, 2 Timoteo e Tito)\nIl suo dettagliato lavoro mette in evidenza fra gli altri, i seguenti punti:\nD'altronde anche gli accademici del \"The American Journal of Biblical Theology\" asseriscono che \"\u00e8 facile dimostrare\" che sia stato proprio l'apostolo Paolo lo scrittore della Prima lettera a Timoteo, una delle tre lettere appartenenti alle \"Pastorali\". Queste, le considerazioni della rivista di teologia biblica statunitense:\nContenuto teologico e utilit\u00e0 della lettera.\nCome tutte le altre lettere dell'\"apostolo delle nazioni\", il contenuto della Prima lettera a Timoteo ha un ampio contenuto teologico e come fa notare il teologo James Dunn, il loro valore oltrepassa e sopravvive alle condizioni e allo scopo dei personaggi implicati duemila anni fa."}
{"id": "457123", "revid": "92723", "url": "https://it.wikipedia.org/wiki?curid=457123", "title": "Seconda lettera a Timoteo", "text": "La Seconda lettera a Timoteo \u00e8 una delle tre lettere pastorali incluse nel Nuovo Testamento, in cui l'autore si identifica con Paolo di Tarso ma che la maggioranza degli studiosi accademici contemporanei ritiene pseudoepigrafa, cio\u00e8 scritta da un altro autore, in un'epoca successiva all'apostolo.\nDal XVIII secolo si usa accomunare, sotto il nome di lettere pastorali, la \"Prima lettera a Timoteo\", la \"Seconda lettera a Timoteo\" e la \"Lettera a Tito\": in esse Paolo si rivolgerebbe ai suoi pi\u00f9 stretti collaboratori Timoteo e Tito ai quali ha affidato il compito di seguire varie chiese da lui fondate.\nComposizione.\nAutore.\nNel testo della lettera, l'autore si presenta come Paolo di Tarso (\"Seconda lettera a Timoteo\", ) e la paternit\u00e0 di Paolo \u00e8 sostenuta dalle fonti cristiane a partire dal 180.\nCon la nascita della moderna critica biblica, a partire dal XIX secolo tale paternit\u00e0 \u00e8 stata messa in discussione e oggi la maggioranza degli studiosi, anche appartenenti a istituzioni universitarie cristiane, considera questa lettera pseudoepigrafica, ovvero non attribuibile a Paolo, datandola tra la fine del I secolo e l'inizio del II secolo; altri, come il domenicano francese Ceslas Spicq, la considerano invece opera diretta dell'apostolo.\nLingua e stile.\nLa lettera \u00e8 scritta in greco. Il periodare \u00e8 spesso antitetico e affianca la critica agli avversari con le esortazioni a Timoteo.\nIl genere letterario della lettera \u00e8 molto diverso rispetto a quello delle altre due lettere pastorali e presenta maggiori punti di contatto con altri scritti neotestamentari. L'influenza culturale giudaica \u00e8 pi\u00f9 evidente e anche la struttura dello scritto \u00e8 pi\u00f9 vicina a quella del resto dell'epistolario paolino.\nDestinatari.\nLa lettera \u00e8 indirizzata a Timoteo, un collaboratore di Paolo convertito alla fede cristiana dall'apostolo a Listra, probabilmente durante il suo primo viaggio.\nLa lettera si presenta comunque non tanto come una lettera privata, ma come un testo diretto alla comunit\u00e0 in cui opera Timoteo. Come le altre lettere pastorali, anche questa si rivolge quindi probabilmente ai membri delle comunit\u00e0 cristiane della diaspora giudeo-ellenistica in Asia Minore.\nTemi.\nL'autore nella lettera ribadisce i temi paolini della professione di fede: la morte e risurrezione di Ges\u00f9 come fonte di salvezza, la presenza dello Spirito Santo, la fiducia nel compimento dei tempi.\nStruttura e contenuto.\nIl primo capitolo contiene i saluti di Paolo e un invito a custodire e ravvivare il carisma ricevuto da Dio (\"Dio infatti non ci ha dato uno spirito di timidezza, ma di forza, di carit\u00e0 e di prudenza\", ).\nNel capitolo successivo Paolo discute il senso delle sofferenze dell'apostolo cristiano (\"Se moriamo con lui, con lui anche vivremo\", ) ed esorta a guardarsi dai falsi maestri.\nIl terzo capitolo presenta un riferimento ai tempi futuri e all'arrivo di momenti difficili: Paolo scrive a Timoteo di guardarsi anche dalla gente che ha una religiosit\u00e0 solo apparente, ma ne disprezza la forza interiore. Il discepolo \u00e8 invece invitato a seguire l'insegnamento e il modo di vivere di Paolo (\"Tu per\u00f2 rimani saldo in quello che hai imparato e che credi fermamente\", ).\nNell'ultimo capitolo Paolo informa Timoteo dell'imminenza della sua morte (\"...\u00e8 giunto il momento che io lasci questa vita\", ) e lo esorta a continuare nel suo ministero di annuncio del Vangelo. La lettera si chiude con alcune raccomandazioni, un breve accenno alla difesa di Paolo in tribunale (che Paolo chiama \"bocca del leone\": ) e i saluti finali."}
{"id": "457124", "revid": "2167459", "url": "https://it.wikipedia.org/wiki?curid=457124", "title": "Lettera a Tito", "text": "La lettera a Tito \u00e8 uno dei testi del Nuovo Testamento, attribuita a Paolo di Tarso e rivolta al suo discepolo Tito. Oggi la maggioranza degli studiosi ritiene comunque che questa lettera non sia opera diretta di Paolo, ma sia piuttosto riconducibile a una tradizione a lui successiva. \nTito era un greco, compagno e collaboratore di Paolo (Galati , Seconda lettera ai Corinzi ); forse fu battezzato dallo stesso Paolo, che perci\u00f2 lo chiama \"figliolo verace secondo la fede comune\" (1,4). Dovette ben presto segnalarsi tra i cristiani pi\u00f9 zelanti e aperti, se l'Apostolo lo port\u00f2, insieme a Barnaba, al Concilio di Gerusalemme (49\u00f750 d.C.), dove prevalse la linea di libert\u00e0 dalla legge mosaica sostenuta da Paolo. \nTito appare nella lettera come il responsabile della comunit\u00e0 cristiana di Creta. Non sappiamo con precisione quando Paolo abbia evangelizzato l'isola di Creta. In At 27,8-9 si parla di una sosta dell'apostolo a Creta per un tempo notevole, nell'occasione del suo viaggio a Roma dopo l'appello a Cesare; potrebbe darsi che gi\u00e0 allora egli abbia predicato il Vangelo. Certamente, per\u00f2, S. Paolo \u00e8 stato a Creta anche un'altra volta, e precisamente quando vi lasci\u00f2 Tito affinch\u00e9 completasse l'opera avviata: questo dovrebbe essere avvenuto dopo la liberazione dalla prima prigionia romana (64 d.C.). \nStando al versetto 3,12, potrebbe esser stata scritta da Nicopoli in Epiro; quasi sicuramente, in ogni caso, dalla Macedonia. A seconda dell'ipotesi adottata - opera diretta di Paolo o pseudoepigrafia - cambia sensibilmente la datazione della composizione. \nL'oggetto dell'epistola sono la sana dottrina e le buone opere che ne conseguono. \nStruttura della lettera.\nL'epistola pu\u00f2 essere cos\u00ec sommariamente divisa:\n- un indirizzo (1,1-1,4); da notare come qui Paolo si definisca \"servo di Dio\" (\u00e8 l'unica volta che Paolo si presenta in questi termini). Il termine \u00e8 da interpretare secondo il linguaggio dell'AT, che l'applica ai personaggi pi\u00f9 ragguardevoli della storia della salvezza: Abramo, Mos\u00e8. Soprattutto, il Messia \u00e8 il \"servo di Dio.\" Tale locuzione designa l'uomo interamente consacrato a Dio. \n- una prima parte (1,5-16) che tratta delle qualit\u00e0 richieste ai sacri ministri (1,5-9) e dei falsi dottori (1,10-16);\n- una seconda parte (2,1-3,11) che contiene un richiamo ai doveri particolari delle varie categorie di persone (anziani, giovani, donne e schiavi) e ai doveri generali di tutti i cristiani (3,1-7);\n- una conclusione (3,12-15) con alcune raccomandazioni pratiche e saluti finali.\nSintesi del contenuto.\nNella lettera Paolo si rivolge a Tito, con cui aveva precedentemente collaborato a Corinto, per fornire indicazioni sull'organizzazione delle prime comunit\u00e0 cristiane e per esortarlo a portare avanti l'istruzione religiosa dei cristiani da poco convertiti. In particolare, l'apostolo si sofferma sui criteri per la scelta dei presbiteri, criteri peraltro gi\u00e0 da Paolo indicati - \u2026 \"e per stabilire dei presbiteri in ogni citt\u00e0 secondo le istruzioni da me ricevute\" (Tt 1,5)\"-\" ; il presbitero deve essere irreprensibile, marito di una sola moglie, deve avere figli credenti che non siano accusati di vita dissoluta n\u00e9 che siano insubordinati. La solidit\u00e0 della vita precedente, dei legami familiari, la capacit\u00e0 di essere fedele ai rapporti liberamente scelti sono pertanto discriminanti nella scelta dei presbiteri. Segue un elenco di cinque vizi da evitare e sei virt\u00f9 da seguire, disposte due a due. Il presbitero-vescovo non deve essere arrogante, n\u00e9 collerico, non dedito al vino, non violento, non avido di vile guadagno (un elenco simile anche in I Tm 3,3); al contrario, sia ospitale, amante del bene, saggio, giusto, pio, padrone di s\u00e9, \"attaccato alla parola sicura secondo la dottrina, per essere capace sia di esortare nella sana dottrina, sia di confutare quelli che vi si oppongono\" (Tt 1,9). \nIl termine presbitero viene qui utilizzato come sinonimo di vescovo, come si evince dal confronto tra i versetti 1,5 e 1,7; si passa infatti, indifferentemente, dall'uno all'altro, a meno che non si voglia interpretare 1,7 nel senso che il vescovo debba esser scelto tra la categoria dei presbiteri, con funzioni di sorveglianza e di amministrazione della chiesa locale. In ogni caso, siamo ancora lontani da una chiara e precisa organizzazione gerarchica, quale la Chiesa adotter\u00e0 solo nel II secolo d.C. L'episcopato monarchico, infatti, apparir\u00e0 chiaramente con S. Ignazio di Antiochia; qui potremmo avere gli inizi di tale evoluzione centralizzata, sottolineata dal nome al singolare \"episcopo\". \nSegue una riflessione sui falsi maestri - \"insubordinati, parolai ed ingannatori, soprattutto quelli che provengono dalla circoncisione\" (Tt 1,10) - sulla necessit\u00e0 di controbattere le loro affermazioni e una descrizione dei doveri di diverse categorie di cristiani: anziani, giovani, donne, schiavi. &lt;br&gt;In merito alle esortazioni alle donne contenute in questa lettera, notano gli esegeti del cattolico \"Nuovo Grande Commentario Biblico\" che \"l'autore delle pastorali non voleva per\u00f2 che le donne insegnassero agli uomini o che insegnassero in un contesto cultuale (1Tm2,11-12) [...] L'antica moralit\u00e0 sociale assumeva come atto dovuto la sottomissione delle mogli ai loro mariti\". La lettera esorta, inoltre, gli schiavi a \"esser sottomessi in tutto ai loro padroni; li accontentino e non li contraddicano, non rubino, ma dimostrino fedelt\u00e0 assoluta, per fare onore in tutto alla dottrina di Dio, nostro salvatore\".\nL'autore propone quindi un brano dedicato all'incarnazione di Ges\u00f9 come strumento di salvezza, nel quale si manifesta la misericordia di Dio e si realizza la vita eterna. In 2,13 abbiamo un'esplicita affermazione della divinit\u00e0 di Cristo, \"grande Dio e Salvatore nostro,\" come sta a provare l'unico articolo che in greco regge i due sostantivi; perci\u00f2 tale verso fu molto usato dai Padri contro gli Ariani; per tale affermazione in , come osservano gli esegeti del cattolico \"Nuovo Grande Commentario Biblico\", \"le pastorali considerano Cristo subordinato a Dio, tuttavia accordano a lui gli stessi titoli di Dio, in quanto manifestazione del passato ed epifania futura di Dio. Qui gli viene dato il vero e proprio nome di Dio\".\nIn 3,10 compare, unica volta in tutto il NT, il termine \"airetik\u00f2s\" (eretico)\",\" che far\u00e0 tanta fortuna nella storia della teologia.\nLa lettera si conclude con un breve saluto e alcune notizie e raccomandazioni finali per Tito. \nAl pari delle lettere a Timoteo, emerge qui lo stretto rapporto che lega Paolo al destinatario della missiva, segnatamente Tito, definito - v. 1,4 - \"figliuolo verace secondo la fede comune\". Tito appare legato di Paolo, chiamato a completare l'opera gi\u00e0 avviata dall'apostolo, seguendo le direttive dallo stesso ricevute; la lettera insiste ripetutamente sull'attaccamento alla sana dottrina, da preservare e difendere contro gli errori dei falsi maestri. Anche qui, possiamo rilevare una chiara linea di trasmissione Paolo-Tito, seguendo la quale Tito \u00e8 depositario e custode fedele dell'insegnamento apostolico. \nDibattito sull'autenticit\u00e0.\nDalla fine del XVIII secolo si \u00e8 soliti raggruppare questo scritto, insieme alle due lettere a Timoteo, nelle cosiddette lettere pastorali. Queste presentano diversit\u00e0 di stile e vocabolario rispetto alle altre opere paoline, per cui in ambito accademico \u00e8 da tempo aperto un dibattito sulla loro autenticit\u00e0. La maggioranza degli studiosi tende oggi ad attribuire questi scritti a una tradizione paolina successiva (pseudoepigrafia), mentre altri sono comunque propensi a considerarle opera diretta dell'apostolo."}
{"id": "457125", "revid": "1632387", "url": "https://it.wikipedia.org/wiki?curid=457125", "title": "Sterculo", "text": "Sterculo, Stercolino, Stercuzio, o Sterquilino, secondo la mitologia romana, \u00e8 il dio inventore della concimazione dei campi e degli escrementi.\n\u00c8 citato negli \"Indigitamenta\".\nFu detto padre di Pico, che secondo la leggenda gli avrebbe consacrato un altare a Roma, e identificato con Saturno, Pilumno o Picumno"}
{"id": "457126", "revid": "709565", "url": "https://it.wikipedia.org/wiki?curid=457126", "title": "Lettera a Filemone", "text": "La Lettera a Filemone \u00e8 uno dei testi del Nuovo Testamento, la pi\u00f9 breve delle lettere di Paolo, in quanto composta solamente di 25 versetti. La lettera \u00e8 indirizzata a Filemone, ad Affia, probabile moglie di Filemone, ad Archippo, che alcuni studiosi identificano come figlio del destinatario, e alla chiesa che era nella stessa casa di Filemone. L'attribuzione dello scritto a Paolo di Tarso, oltre che dalla tradizione cristiana e da Origene e Tertulliano, \u00e8 largamente riconosciuta anche dai critici. Il destinatario principale \u00e8 Filemone, un cristiano invitato da Paolo ad accogliere Onesimo, un suo servitore fuggito.\nLa lettera.\nI tre personaggi principali della lettera a Filemone sono: l'apostolo Paolo, autore della missiva; Filemone, destinatario principale e Onesimo, schiavo di Filemone, soggetto principale della lettera. Filemone era un cristiano benestante residente a Colosse, citt\u00e0 della Frigia nel centro dell'Asia minore. Onesimo era invece uno dei suoi schiavi, fuggito dal suo padrone probabilmente rubando anche del denaro per pagarsi il viaggio e le spese necessarie per la fuga (Filemone 18).\nA Roma Onesimo entr\u00f2 in contatto con Paolo, l\u00ec prigioniero in una sorta di arresto domiciliare. Questo incontro cambi\u00f2 la sua vita: Onesimo si convert\u00ec e divenne cristiano. Collabor\u00f2 quindi con Paolo fino al tempo del suo viaggio di ritorno da Filemone, consapevole che, come cristiano, il suo precedente comportamento nei confronti del suo padrone non era stato esemplare.\nNella lettera l'apostolo Paolo, amico personale di Filemone, gli chiede di riaccettare e perdonare la fuga di Onesimo, ora fratello nella stessa fede. \nPaolo in questa lettera prefer\u00ec far leva non sulla sua indiscussa autorit\u00e0 apostolica, quanto piuttosto sull'amicizia intensa e personale che lo legava al cristiano colossese, con il risultato che le espressioni di questa breve missiva toccano sentimenti profondi a dimostrazione di come l'amore fraterno pu\u00f2 superare ogni incomprensione, litigio e torto.\nData e luogo.\nSecondo la maggior parte degli studiosi, questa breve lettera sembra formare un gruppo omogeneo con la \"Lettera agli Efesini\" e la \"Lettera ai Colossesi\": Paolo l'avrebbe quindi scritta durante la sua prigionia (\"Filemone\" ) a Roma negli anni 61-63.\nAltri l'avvicinano invece alla \"Lettera ai Galati\" e alla \"Lettera ai Filippesi\", deducendo che Paolo l'avrebbe scritta ad Efeso negli anni 54-55.\nScopo e destinatari.\nLa lettera non spiega perch\u00e9 Onesimo si trovasse con Paolo a Roma a pi\u00f9 di mille chilometri da Colosse. Paolo scrivendo a Filemone chiar\u00ec: \"Se [Onesimo] ti ha fatto qualche torto o ti deve qualcosa, mettilo sul mio conto\" (Filemone 18). Queste parole dimostrano che Onesimo aveva dei problemi irrisolti con il suo padrone Filemone, per cui la lettera dell'apostolo di Tarso fu scritta con lo scopo di fare riconciliare i due uomini, ambedue ora, non solo appartenenti alla stessa fede, perch\u00e9 cristiani, ma anche intimi amici suoi. Infatti mentre la stima e l'amicizia di Paolo per Filemone traspare in ogni parte della lettera, l'affetto per Onesimo oltre che nella lettera stessa \u00e8 anche descritto nella Lettera ai Colossesi (capitolo 4, versetto 9) dove Paolo scrive: \u00ab[...] Onesimo, mio \"fedele\" e \"diletto\" fratello, che \u00e8 dei vostri [...]\u00bb\nIl destinatario principale \u00e8 il cristiano di Colosse, Filemone, destinatari secondari come si legge nella intestazione sono la possibile consorte di Filemone, Affia, il probabile suo figlio, Acchippo, e altri congregati nella casa del destinatario.\nScrittore, autenticit\u00e0 e canone.\nTradizione, studiosi e testimonianze dei primi secoli sono tutti concordi nell'asserire che lo scrittore fu Paolo.\nUna prima prova \u00e8 intrinseca alla stessa lettera, visto che chi scrive si chiama \"Paolo prigioniero per amore di Ges\u00f9 Cristo\" (versetto 1).\nRiconobbero che fu Paolo lo scrittore sia Origene sia Tertulliano del II secolo. Anche Eusebio di Cesarea del III secolo, riconobbe Paolo come scrittore della missiva a Filemone cos\u00ec come fa rilevare la Cyclop\u00e6dia of Biblical, Theological, and Ecclesiastical Literature di John M'Clintock e James Strong.\nChe la lettera fosse inclusa nel canone biblico dei primi secoli \u00e8 provato dalla presenza di una parte della stessa nell'antico papiro formula_187 del II secolo, che contiene infatti i versetti 1:13-15 e 24-25 di Filemone. Inoltre in quello che lo storico Ambrogio Donini definisce come \"[ogni sua riga] sembra sia stata scritta appositamente per stimolare la curiosit\u00e0 di chi porta qualche interesse alla primitiva storia cristiana\", ovvero il Canone muratoriano considera la lettera autentica, come quelle altre lettere di Paolo cui fa riferimento il rinomato canone. La lettera a Filemone trova inoltre riscontro anche nel Codex Vaticanus del IV secolo.\nComposizione.\nStruttura e contenuto.\nQuesta breve epistola di Paolo \u00e8 una delle pi\u00f9 brevi di tutta la Bibbia, con soli 25 versetti: solo la seconda e la terza lettera di Giovanni sono pi\u00f9 brevi. La lettera si distingue da tutte le altre di Paolo perch\u00e9 \u00e8 da considerarsi una lettera \"privata\", ovvero scritta non principalmente e ufficialmente a una chiesa primitiva o a un responsabile di una comunit\u00e0 cristiana, bens\u00ec a un singolo cristiano, con cui \"privatamente\" affronta uno specifico problema.\nNel contenuto della missiva, Paolo annuncia al cristiano di Colossi il ritorno del suo schiavo fuggiasco Onesimo. Paolo, che conosceva sia Filemone che Onesimo, avrebbe desiderato tenere al proprio servizio Onesimo () per essere aiutato nella sua opera di evangelizzazione, ma non lo fa, rimandandolo al legittimo padrone chiedendogli per\u00f2 di accoglierlo non pi\u00f9 come uno schiavo, bens\u00ec come fratello, per quanto non mutando la sua condizione di schiavit\u00f9 e la relativa situazione sociale in cui vivevano anche i cristiani del tempo. \nPer Paolo \u00e8 importante l'approvazione di Filemone, sia come libera manifestazione di solidariet\u00e0 (\"non ho voluto fare nulla senza il tuo parere, perch\u00e9 il bene che fai non sia forzato, ma volontario\", ), sia per rispetto alla legislazione del tempo.\n\u00c8 molto probabile che Paolo abbia raggiunto il suo scopo, perch\u00e9 nel suo ambiente pi\u00f9 tardi si trover\u00e0 un certo Onesimo.\nOnesimo secondo gli studiosi.\nLa legislazione del tempo in cui si svolsero gli avvenimenti narrati nella lettera di Paolo considerava molto grave la fuga di uno schiavo dal suo padrone, il reato veniva sanzionato con condanne molto dure. Secondo lo studioso Gerhard Friedrich, infatti. \u00absi usava imprimere un marchio a fuoco sulla fronte degli schiavi catturati dopo la fuga. Spesso poi venivano torturati, [. . .] gettati alle fiere nel circo oppure erano crocifissi, per dissuadere cos\u00ec gli altri schiavi dall'imitarne l'esempio\u00bb. Nella stessa opera, lo studioso ipotizza che dopo aver speso il denaro rubato a Filemone, e dopo aver cercato invano un lavoro, Onesimo chiese la protezione di Paolo. Ad Onesimo, secondo lo studioso, era ben nota la grande amicizia che legava il suo padrone all\"'apostolo delle nazioni\".\nAltri studiosi, come l'accademico Brian Mark Rapske, pensano invece che Onesimo aveva compromesso la propria reputazione, nei confronti di Filemone, per un motivo non conosciuto, e che sia corso deliberatamente dall'apostolo Paolo, conoscendo la stretta amicizia esistente fra il suo padrone e l'apostolo di Tarso, con la speranza di tornare poi a servire Filemone con un rinnovato rapporto. Le fonti storiche, ad avviso del prof. Rapake, dimostrano che questo era \u00abun espediente comune e diffuso fra gli schiavi in difficolt\u00e0\u00bb. Secondo l'accademico infatti, Onesimo aveva commesso quel furto solo \u00abper facilitare il suo arrivo davanti al mediatore Paolo anzich\u00e9 essere parte di un piano per fuggire\u00bb.\nLa condizione degli schiavi.\nMentre una famiglia normale poteva avere fino a due o tre schiavi, una persona ricca del I secolo ne poteva avere fino a diverse decine. Lo studioso John Barclay osserva che \u00abi lavori svolti dagli schiavi nelle case erano molto vari\u00bb facendo rilevare che \u00abc'erano schiavi che lavoravano come custodi, cuochi, camerieri, addetti alle pulizie, corrieri, bambinaie, balie, oltre ad altri che rendevano servizi personali di ogni genere, per non parlare di quelli che esercitavano professioni dotte nelle case pi\u00f9 grandi e pi\u00f9 ricche [. . .] In pratica, la qualit\u00e0 della vita di uno schiavo impiegato in una casa dipendeva moltissimo dalla disposizione del padrone, con conseguenti effetti sia buoni che cattivi: chi aveva un padrone crudele poteva subire una serie infinita di cattiverie, ma un padrone buono e generoso poteva rendere la vita sia tollerabile che promettente. La letteratura classica cita casi famosi di crudelt\u00e0, ma contiene anche numerose testimonianze dei sentimenti affettuosi che nascevano fra alcuni padroni e i loro schiavi\u00bb.\nSecondo la legislazione romana del I secolo, lo schiavo era completamente in bal\u00eca degli umori del suo padrone. Gerhard Friedrich asserisce \u00abfondamentalmente e giuridicamente lo schiavo non era una persona ma un oggetto del quale il padrone poteva disporre liberamente [. . .] [Essendo] collocato sullo stesso piano degli animali domestici e degli arnesi da lavoro non era preso in considerazione dal diritto civile\u00bb Era impossibile per lo schiavo ottenere per vie legali una riparazione alle possibile ingiustizie su lui perpetuate. Non esisteva nessun limite alle punizioni che un padrone capriccioso o volubile poteva infliggere al suo schiavo, avendo potere di vita o di morte anche per reati insignificanti.\nContenuti ed etica cristiana.\nNel breve libro biblico di Filemone espresso sotto forma di lettera ci sono diversi insegnamenti:\nInoltre rivolgendosi a Filemone nei versetti si legge: \nLo scritto \u00e8 occasionale: Paolo regola un caso singolo e non mette in discussione l'istituzione della schiavit\u00f9, anche se il suo atteggiamento va chiaramente oltre la mentalit\u00e0 schiavistica del tempo perch\u00e9 questa stride con la legge della carit\u00e0 cristiana. Paolo mette quindi le basi per il superamento di questo sistema: il padrone e lo schiavo, anche se conservano le relazioni sociali di prima, diventando cristiani devono infatti ormai vivere come due fratelli al servizio dello stesso Signore. Ecco come Paolo scrive ancora: \nQuanto espresso da Paolo non preludeva, comunque, a una qualche trasformazione della societ\u00e0 e lo storico del Cristianesimo Remo Cacitti osserva che \"quando lo schiavo Onesimo si rifugia presso di lui, l'apostolo non esita a rimandarlo al suo padrone Filemone, limitandosi a raccomandargli un atteggiamento di mitezza e clemenza. Questo di Paolo non \u00e8 certo un atteggiamento nuovo, gli stoici avevano gi\u00e0 teorizzato esattamente le stesse cose\" e gli esegeti del \"Nuovo Grande Commentario Biblico\" concordemente rilevano come \"rimandandolo indietro a Filemone, Paolo non si propone di cambiare la struttura sociale esistente\"; allo stesso modo il biblista Bart Ehrman sottolinea come \"Paolo non solo non condanna la schiavit\u00f9 in generale, ma non denuncia neanche la sua diffusione tra gli stessi credenti in Ges\u00f9. Non dice a Filemone di liberare suo fratello in Cristo Onesimo, e meno che mai di liberare gli altri suoi schiavi\"."}
{"id": "457137", "revid": "1573940", "url": "https://it.wikipedia.org/wiki?curid=457137", "title": "Scutelleridae", "text": "Gli Scutelleridi (Scutelleridae ) sono una famiglia di insetti dell'ordine dei Rincoti Heteroptera, superfamiglia Pentatomoidea, comprendente circa 500 specie.\nPrendono il nome dal caratteristico scutello che, per il notevole sviluppo, copre quasi tutto l'addome e gran parte delle ali.\nDescrizione.\nPresentano corpo di medie o grandi dimensioni, di 0,6-2,2 cm, dal profilo convesso e di forma ellittica, compatta o pi\u00f9 o meno allungata. La livrea ha colori spesso vivaci o iridescenti.\nIl capo \u00e8 relativamente piccolo, di forma triangolare e carenato lateralmente, provvisto di antenne composte da 3-5 articoli, con occhi disposti lateralmente e in prossimit\u00e0 del margine posteriore.\nIl torace ha il pronoto di forma trapezoidale, allargato posteriormente. Il mesoscutello, come si \u00e8 detto in precedenza, \u00e8 molto sviluppato in larghezza e lunghezza e ricopre gran parte dell'addome e delle ali. A differenza della maggior parte degli Eterotteri, gli Scutelleridi hanno le ali anteriori non differenziate in emielitre in quanto sia il corio sia il clavo sono membranosi. Le zampe hanno tarsi composti da tre segmenti.\nBiologia e diffusione.\nGli Scutelleridi sono insetti fitofagi. Diverse specie sono di particolare interesse agrario in quanto responsabili di danni, talvolta anche gravi, a specie agrarie nel Vecchio continente (Europa, Asia, Nordafrica). Fra le coltivazioni maggiormente interessate vi sono i cereali, il cotone, diverse Leguminose foraggere e da granella, ecc. In Europa le specie agrarie di maggior interesse fanno capo al genere \"Eurygaster\": \"E. austriaca\" e \"E. maura\", comuni anche in Italia, possono risultare occasionalmente dannose al frumento. Nella penisola Balcanica e in Asia minore, invece, \u00e8 particolarmente dannosa \"E. integriceps\"; questa specie \u00e8 stata segnalata anche in Calabria nel 1985.\nCome la maggior parte degli Eterotteri, se minacciati possono produrre odori sgradevoli come strategia difensiva, emettendo il secreto delle ghiandole odorifere metatoraciche.\nSistematica.\nCome per altri raggruppamenti all'interno dei Pentatomoidea, l'inquadramento sistematico degli Scutelleridi ha subito diversi rimaneggiamenti. Secondo l'Autore, il raggruppamento \u00e8 stato inquadrato al rango di famiglia oppure di sottofamiglia dei Pentatomidae (Scutellerinae \"sensu lato\"). Anche in questo caso, perci\u00f2, la letteratura riporta schemi tassonomici differenti secondo l'epoca e secondo l'orientamento dell'Autore. La tendenza pi\u00f9 diffusa \u00e8 quella di considerare il raggruppamento come una famiglia a s\u00e9. Ancora pi\u00f9 incerta \u00e8 la suddivisione interna: fin dal Secolo XIX furono descritti dei taxa intermedi fra il rango di genere e quello di famiglia, ma ancora oggi non si \u00e8 definito un quadro tassonomico ben delineato e condiviso e alcuni generi non hanno ancora una collocazione sistematica (\"Incertae sedis\") secondo alcuni schemi.\nFra gli orientamenti pi\u00f9 recenti (2007) propone la suddivisione in sei sottofamiglie:\nQuesta suddivisione riprende quella proposta da (1984), ma si discosta dallo schema di (1995) che contempla solo quattro sottofamiglie. Nel complesso la famiglia comprende circa 80 generi."}
{"id": "457141", "revid": "12582", "url": "https://it.wikipedia.org/wiki?curid=457141", "title": "RedBull", "text": ""}
{"id": "457151", "revid": "3763", "url": "https://it.wikipedia.org/wiki?curid=457151", "title": "Neuromancer", "text": ""}
{"id": "457154", "revid": "729019", "url": "https://it.wikipedia.org/wiki?curid=457154", "title": "Paolo (fratello di Oreste)", "text": "Biografia.\nPaolo era fratello di Flavio Oreste e dunque figlio di Tatulo e zio di Romolo Augusto.\nNell'agosto 476 il generale barbarico Odoacre si mise a capo degli Eruli, degli Sciri e dei Torcilingi e attacc\u00f2 l'imperatore. Oreste, vero detentore del potere, fu catturato e ucciso in uno scontro nei pressi di Piacenza, poi Odoacre si diresse verso Ravenna, dove era la corte imperiale di Romolo e dove si trovava Paolo, che fu ucciso nella pineta di Classe, appena fuori dalla citt\u00e0, il 4 settembre. Odoacre entr\u00f2 nella capitale e depose Romolo, ponendo fine all'Impero romano d'Occidente.\nL'Anonimo Valesiano afferma laconicamente che Paolo fu ucciso nel bosco di pini di Classe,\nsenza dire per quale motivo Paolo fosse fuori dalla citt\u00e0, ben fortificata. Gli storici hanno speculato che fosse uscito a difendere la capitale, o che stesse tentando di abbandonare Ravenna, dato che Classe era il porto della citt\u00e0. \u00c8 anche possibile che intendesse sorprendere Odoacre alle spalle con parte delle truppe di stanza a Ravenna ma fosse stato a sua volta sorpreso."}
{"id": "457170", "revid": "787565", "url": "https://it.wikipedia.org/wiki?curid=457170", "title": "Jean Moulin", "text": "Biografia.\nPrima della guerra.\nArruolato nel 1918, partecipa agli ultimi mesi della Prima guerra mondiale. Nel 1921 si laurea in legge. Entra nell'amministrazione prefetturale, come capo di gabinetto del Prefetto della Savoia, nel 1922, poi come Vice Prefetto d'Albertville, dal 1925 al 1930. \u00c8 all'epoca il pi\u00f9 giovane Vice Prefetto della Francia.\nNel settembre del 1926 si sposa con Marguerite Cerruti, per poi divorziare il 1928. Nel 1930 diviene Vice Prefetto di Ch\u00e2teaulin. Pierre Cot lo nomina Capo Aggiunto del suo dicastero agli Affari Esteri nel dicembre 1932. Intanto frequenta circoli artistici, inizia a collezionare quadri e pubblica delle caricature e dei disegni umoristici nella rivista \"Le Rire\" sotto lo pseudonimo di \"Romanin\". Vice Prefetto di Thonon-les-Bains nel 1933, occupa contemporaneamente la funzione di Capo di Gabinetto di Cot al ministero dell'Aviazione.\nNel 1934 assume le funzioni di segretario generale della prefettura della Somme a Amiens; nel 1936 \u00e8 nuovamente nominato Capo di Gabinetto al ministero dell'Aviazione, dove aiuta i repubblicani spagnoli nella guerra civile inviando aerei e piloti. Diventa il pi\u00f9 giovane prefetto di Francia, nell'Aveyron, a Rodez, nel gennaio 1937.\nLa Resistenza.\nNominato prefetto d'Eure-et-Loir a Chartres, viene arrestato nel giugno del 1940 dai tedeschi, perch\u00e9 si rifiuta di arrestare dei soldati africani della guardia di finanza francese. Tenta il suicidio, tagliandosi la gola con dei frammenti di vetro, conservando una cicatrice che nasconde sotto una sciarpa.\nPoliticamente schierato a sinistra, \u00e8 revocato dal suo incarico dal Regime di Vichy il 2 novembre 1940 e messo in disponibilit\u00e0. Si installa nella sua casa familiare di Saint-Andiol (Bouches-du-Rh\u00f4ne) ed entra nella Resistenza francese. Nel settembre 1941 raggiunge Londra sotto il nome di Joseph Jean Mercier e vi incontra Charles de Gaulle, che lo incarica di unificare i movimenti della resistenza. Viene paracadutato nelle Alpi nella notte del 1\u00ba gennaio 1942, e inizia a usare gli pseudonimi di \"Rex\" e di \"Max\".\nNel febbraio 1943 ritorna a Londra in compagnia del generale Delestraint, capo dell\"'Arm\u00e9e Secr\u00e8te\". Riparte il 21 marzo 1943, incaricato di creare il Consiglio Nazionale della Resistenza (CNR), l'equivalente francese del Comitato di Liberazione Nazionale italiano, la cui prima riunione si terr\u00e0 a Parigi il 27 maggio 1943.\nLa cattura e la morte.\nViene arrestato il 21 giugno 1943 a Caluire-et-Cuire (Rodano-Alpi), nell'abitazione del dottor Dugoujon, dove stava tenendo una riunione con i principali capi della Resistenza francese. Rinchiuso all'H\u00f4tel Terminus di Lione, interrogato e torturato da Klaus Barbie, capo della Gestapo, muore nei pressi di Metz, sul treno Parigi-Berlino che lo stava conducendo verso la deportazione in campo di concentramento.\nMemoria.\nL'essere stato il rappresentante dello Stato francese pi\u00f9 alto in grado ad opporsi al governo di Vichy, dandosi alla macchia e guidando i partigiani dall'interno del territorio metropolitano, gli diede un'aura d'alternativa al Governo in esilio di Londra, rendendolo parte della mitologia radicalsocialista in opposizione al nazionalismo conservatore del generale De Gaulle.\n\u00c8 comunque sepolto al Pantheon di Parigi, dove le sue spoglie furono traslate nel 1964, proprio su decisione del generale De Gaulle e con commemorazione funebre letta da Andr\u00e9 Malraux.\nMassone, Jean Moulin fu membro della \"Fraternit\u00e9 des hauts fonctionnaires\"."}
{"id": "457190", "revid": "14002", "url": "https://it.wikipedia.org/wiki?curid=457190", "title": "San Giuda Taddeo", "text": ""}
{"id": "457200", "revid": "124795901", "url": "https://it.wikipedia.org/wiki?curid=457200", "title": "Mercury Rev", "text": "I Mercury Rev sono un gruppo musicale statunitense, attivo dalla fine degli anni ottanta. Sono generalmente considerati uno dei gruppi di rock psichedelico di maggior importanza degli anni novanta, soprattutto per quanto riguarda lo sviluppo del dream pop, stile che hanno approfondito dopo gli esordi dissonanti. I Mercury Rev sono stati inseriti dal critico Piero Scaruffi nella lista dei pi\u00f9 grandi complessi rock della storia. \nStoria.\nPrime produzioni e affermazione (1989-1995).\nSi formarono verso la fine degli anni ottanta a Buffalo (New York), su iniziativa dei chitarristi Jonathan Donahue e Grasshopper e del bassista Dave Fridmann, ai quali si aggiunsero il cantante David Baker, la flautista Suzanne Thorpe e il batterista Jimy Chambers.\nLa formazione si stabilizza nel 1989.\nDonahue e Fridmann lavorono anche con i The Flaming Lips, collaborando rispettivamente come chitarrista e produttore agli album \"In a Priest Driven Ambulance\" del 1990, e \"Hit to Death in the Future Head\" del 1992.\nI primi lavori furono le colonne sonore per film sperimentali, quindi, incoraggiati dal compositore sperimentale Tony Conrad, pubblicarono, nel 1991, il primo LP, \"Yerself Is Steam\", ristampato l'anno successivo dalla Columbia Records, con allegato un secondo disco, \"Lego My Ego\", contenente anche le registrazioni dell'esibizione dal vivo al programma radiofonico del dj inglese John Peel.\nNel 1992 pubblicano l'EP \"Lego My Ego\", contenente versioni alternative e dal vivo dei brani d'esordio, oltre al singolo \"Car Wash Hair\" e a un altro inedito.\nNel 1993 viene pubblicato \"Boces\", un album meno duro del precedente, il cui sound viene ammorbidito. Dopo un'apparizione al Lollapalooza, David Baker abbandona la band. Pubblicher\u00e0 un album solista a nome Shady e sar\u00e0 sostituito da Adam Snyder (tastiere).\nCon la nuova formazione pubblicano nel 1995 \"See You on the Other Side\", album generalmente considerato di passaggio fra la fase psichedelica dei primi dischi a quella prettamente dream pop degli album successivi.\nParallelamente all'attivit\u00e0 nei Mercury Rev, Donahue e Grasshopper, insieme al cantante degli Hopewell Jason Russo, collaborarono al progetto di musica sperimentale Harmony Rocket, pubblicando con questo nome, sempre nel 1995, l'album \"Paralyzed Mind of the Archangel Void\".\nSempre nel 1995, il gruppo pubblica un esperimento di ambient music con lo pseudonimo Harmony Rockets, intitolato \"Paralyzed Mind of the Archangel Void\".\nSvolta stilistica (1998-oggi).\nDefinito il loro orientamento stilistico, i Mercury Rev, nel 1998, pubblicarono \"Deserter's Songs\", il loro disco di maggior successo commerciale, nonch\u00e9 uno dei pi\u00f9 apprezzati dalla critica. \"Deserter's Songs\" \u00e8 stato ripubblicato, insieme a un CD di demo e inediti, nel 2011.\nNel 2001, dopo la defezione di Chambers, sostituito da Jeff Marcel, e della Thorpe, usc\u00ec \"All Is Dream\". Il \"padre spirituale\" del disco Jack Nitzsche, che doveva registrare il disco, muore una settimana prima dell'inizio delle registrazioni. Tuttavia la sua impronta rimane impressa nel gruppo e porta ad arrangiamenti lussuosi e all'utilizzo degli archi.\nNel 2005 \u00e8 la volta di \"The Secret Migration\". Questo disco viene accolto in modo freddo. Nel 2006, inoltre, scrissero la colonna sonora per il film del regista Robinson Savary \"Bye Bye Blackbird\", pubblicata su CD col titolo \"Hello Blackbird\".\nSegue \"Snowflake Midnight\" (2008), con cui i Mercury Rev provano a rimettersi in gioco, ridando vigore alle atmosfere oniriche evocate da \"Deserter's Songs\" e dai precedenti dischi. Questo lavoro si caratterizza di un dream pop in cui a farla da padrone sono tastiere e orchestrazioni, oltre che alla puerile voce di Donahue. Contemporaneamente a \"Snowflake Midnight\" venne pubblicato un disco strumentale, \"Strange Attractor\", solo scaricabile in formato MP3 da internet."}
{"id": "457208", "revid": "339392", "url": "https://it.wikipedia.org/wiki?curid=457208", "title": "San Matteo apostolo ed evangelista", "text": ""}
{"id": "457210", "revid": "74801", "url": "https://it.wikipedia.org/wiki?curid=457210", "title": "Gualtieri III di Brienne", "text": "Biografia.\nEra il figlio primogenito di Erardo II di Brienne e di Agnese di Montfaucon; alla morte del padre, nel 1191, eredit\u00f2 la contea di Brienne.\nNel 1200 spos\u00f2 Maria (o Albina, Elvira, Albiria, Bianca, m. post 1216), figlia del defunto re Tancredi di Sicilia e sorella ed erede di Guglielmo III, ultimo re spodestato della casa d'Altavilla di Sicilia. All'epoca del matrimonio con Gualtieri, Maria e la famiglia erano relegati in esilio in Alsazia, dove tentavano di tessere opportune alleanze per rivendicare il Regno di Sicilia, usurpato dal re di Germania Enrico VI e ora nelle mani del suo giovanissimo figlio, Federico II di Svevia. Gualtieri aveva ricevuto dal defunto imperatore Enrico VI, la promessa dei feudi di Taranto e Lecce e nel 1201 si rec\u00f2 a Roma per ottenere da papa Innocenzo III il riconoscimento dei titoli. Il pontefice lo nomin\u00f2 Principe di Taranto, Duca di Apulia e Conte di Lecce e inoltre lo scelse come proprio paladino per riportare il controllo nel Regno di Sicilia, messo in pericolo da quando Marcovaldo di Annweiler e Diopoldo di Acerra, col sostegno dell'arcivescovo di Palermo Gualtieri di Palearia, pretendevano il tutoraggio sul piccolo Federico II, affidato invece dalla madre Costanza d'Altavilla proprio al Pontefice.\nGualtieri, sostenuto dalle lettere del papa e dalle truppe del conte Pietro di Celano, ottenne subito dei parziali successi a Teano, Capua e Venafro, ricacciando Diopoldo nel suo feudo di Sarno.\nNello stesso anno Gualtieri si trov\u00f2 impegnato a recuperare le citt\u00e0 pugliesi ribelli del Principato di Taranto (Melfi, Lecce, Monopoli e la stessa Taranto).\nIl 6 ottobre 1201, nei pressi di Canne, Gualtieri dovette respingere un assalto delle truppe di Diopoldo; l'anno dopo Marcovaldo mor\u00ec a Messina.\nNel 1204 Diopoldo attacc\u00f2 nuovamente Gualtieri e lo assedi\u00f2 nel Castel Terracena di Salerno, dove il conte di Brienne perse un occhio a causa di una freccia. Nonostante la menomazione, Gualtieri ruppe l'assedio e costrinse alla fuga Diopoldo, il quale si ritir\u00f2 nella sua fortezza di Sarno. Gualtieri lo raggiunse e pose d'assedio il castello del rivale. Ma l'11 giugno 1205, cadde in un agguato, fu ferito e trascinato all'interno della fortezza, dove rifiut\u00f2 le cure offertegli da Diopoldo in cambio della resa. Gualtieri III mor\u00ec il 14 giugno. I soldati del suo seguito reclamarono il suo corpo e gli diedero sepoltura nell'antica chiesa di Santa Maria della Foce a Sarno. Il sepolcro \u00e8 tornato alla luce nel corso del \u2018600, durante i lavori di edificazione dell'attuale Santuario.\nNel 1205, anno della sua morte, la vedova Albinia diede alla luce un figlio postumo, Gualtieri IV di Brienne, che eredit\u00f2 dal padre solo la contea di Brienne. I feudi del sud Italia erano stati infatti confiscati. La figlia, Anais, spos\u00f2 invece Baliano I de Grenier, Signore di Sidone, e fu anche amante di Federico II. La vedova spos\u00f2 in seconde nozze Giacomo Sanseverino, conte di Tricarico, e in terze nozze Tigrini Guidi, conte di Modigliana (o forse conte palatino in Toscana).\nAlcuni documenti riferiscono che verso il 1200 fu arruolato fra le truppe di Gualtieri anche Francesco di Bernardone da Assisi, il quale avrebbe abbandonato l'esercito a Spoleto per ritirarsi nel paese natale. Da altre fonti si sarebbe inoltre scoperto che san Francesco, colpito dalla notizia della disfatta e della morte di Gualtieri, si sarebbe recato a Sarno per rendere omaggio alla sua tomba."}
{"id": "457216", "revid": "486946", "url": "https://it.wikipedia.org/wiki?curid=457216", "title": "San Filippo apostolo", "text": ""}
{"id": "457221", "revid": "54193", "url": "https://it.wikipedia.org/wiki?curid=457221", "title": "WinTel", "text": ""}
{"id": "457224", "revid": "287204", "url": "https://it.wikipedia.org/wiki?curid=457224", "title": "Hygrophorus", "text": "Hygrophorus Fr., Floram Scanicam(22): 339 (1836), \u00e8 un genere di funghi\nAl genere Hygrophorus appartengono funghi terricoli di dimensioni piccole o medie, quasi tutti commestibili. Sono da escludere dal consumo quelle specie con odore o sapore sgradevole (es. \"rapa\") e mediocri qualit\u00e0 organolettiche.\nAnnovera tra le tante specie (pi\u00f9 di 100) il celebre \"Hygrophorus marzuolus\", anche detto \"dormiente\": di sapore dolce ed odore molto gradevole, un fungo molto apprezzato e ricercato, che cresce in quota alla fine dell'inverno, spesso sotto una coltre di neve.\nSpecie di Hygrophorus.\nLa specie tipo per il genere \u00e8 l\"Hygrophorus eburneus\" (Bull.) Fr. (1838)\nAltre specie che appartengono al genere sono:"}
{"id": "457237", "revid": "122192157", "url": "https://it.wikipedia.org/wiki?curid=457237", "title": "Stocavo", "text": "Lo stocavo o stocavico (\"\u0161tokavski/\u0448\u0442\u043e\u043a\u0430\u0432\u0441\u043a\u0438\" o \"\u0161tokavsko nare\u010dje/\u0448\u0442\u043e\u043a\u0430\u0432\u0441\u043a\u043e \u043d\u0430\u0440\u0435\u0447j\u0435\") \u00e8 il dialetto di prestigio della lingua serbo-croata: rappresenta le fondamenta su cui si basa lo standard della lingua serbo-croata, cos\u00ec come lo \u00e8 il fiorentino trecentesco nel caso della lingua toscana, nota dal Cinquento come lingua italiana. \u00c8 diffuso come dialetto maggioritario e lingua letteraria, ed \u00e8 quindi alla base delle varie standardizzazioni che costituiscono la lingua ufficiale in Croazia, Bosnia ed Erzegovina, Serbia e Montenegro (lingua standard croata, lingua standard bosniaca, lingua standard serba, e lingua standard montenegrina).\nLe tre denominazioni (stocavo, ciacavo, caicavo) sono dovute alla forma che assume nei vari dialetti la domanda \"Che cosa?\": \"\u0161to?\" (o \"\u0161ta?\" in Bosnia ed Erzegovina e Serbia), \"\u010da?\", \"kaj?\".\nSottoclassificazione.\nLe varianti di questi dialetti vengono generalmente sottoclassificate rispetto alla pronuncia dell'antico slavo ecclesiastico vocale \"jat\" (\u0463 nell'alfabeto cirillico o \u011b nell'alfabeto latino), che a seconda dei casi si \u00e8 trasformata in \"i\" (icavo), \"e\" (ecavo), \"ije\" o \"je\" (iecavo): ad esempio, la parola \"bello\" pu\u00f2 essere scritta e pronunciata come \"lipo\", \"lepo\", \"lijepo\"; la parola \"uomo\" pu\u00f2 essere scritta e pronunciata come \"\u010dovik\", \"\u010dovek\", \"\u010dovjek\".\nNell'alfabeto croato del croato standard \"\u011b\" \u00e8 sempre scritto e pronunciato come \"ije\" o \"je\" (\"ije\" - sillabe lunghe, pronunciato come \"ie\" o \"je\", nel passato anche scritto come \"ie\"; \"je\" - sillabe brevi, pronunciato e scritto sempre come \"je\").\nNell'alfabeto cirillico serbo del serbo standard \u0463 (\u011b) \u00e8 scritto e pronunciato come \"e\" ecavo (serbo nella Serbia con Vojvodina e Kosovo) o \"\u0438je\" -\n\"je\" iecavo (serbo nella Bosnia ed Erzegovina, Montenegro e Croazia).\nNel dialetto stocavo della lingua bosniaca e montenegrina, si usa solamente lo iecavo. Nel dialetto stocavo della lingua croata, il pi\u00f9 diffuso \u00e8 lo icavo, seguono iecavo e ecavo. La lingua letteraria ufficiale croata (croato standard) si usa solamente lo iecavo e \"\u011b\" \u00e8 considerato come dittongo vocale scritto come \"ije\"/\"je\". Nello stocavo della lingua serba, la variante pi\u00f9 diffusa \u00e8 lo ecavo, oltre allo iecavo.\n\u00c8 la base della lingua letteraria ufficiale del croato, serbo e bosniaco, nonch\u00e9 costituisce \"de facto\" anche la cosiddetta lingua montenegrina, denominazione di recente introduzione.\nPer la lingua croata, \u00e8 la base della lingua letteraria ufficiale, con poche caratteristiche di dialetto ciacavo e caicavo.\nIn termini linguistici si afferma che il dialetto stocavo \u00e8 un diasistema munito di tre variet\u00e0 standard costituite appunto dalle tre lingue ufficiali citate (contando la lingua montenegrina, quattro).\n\u00c8 da sottolineare il fatto che le tre varianti standard croata, montenegrina, serba e bosniaca sono fra loro simili (differiscono nella grafia, sintassi, uso di tempi, modi, uso di internazionalismi e altre parole storiche)."}
{"id": "457240", "revid": "767487", "url": "https://it.wikipedia.org/wiki?curid=457240", "title": "Materia oscura fredda", "text": "In cosmologia, la materia oscura fredda (nota come CDM \u2013 \"Cold Dark Matter\") \u00e8 l'ipotetica forma di materia oscura formata da particelle \"lente\" e quindi \"fredde\". \nMolti cosmologi sostengono la teoria della CDM come una possibile spiegazione di come l'universo sia passato da una notevole omogeneit\u00e0 iniziale successiva al big bang, evidenziata dalla radiazione cosmica di fondo, all'attuale grande disomogeneit\u00e0 data da galassie, ammassi di galassie e superammassi, che ne caratterizzano la struttura a grande scala.\nCaratteristiche.\nNella CDM la struttura cresce gerarchicamente con piccoli oggetti che collassano per primi accumulandosi progressivamente per comporre via via oggetti sempre pi\u00f9 massicci. Al contrario nel paradigma della materia oscura calda, molto sostenuta nei primi anni ottanta, la struttura non si forma gerarchicamente, ma piuttosto dalla frammentazione di superammassi, formatisi per primi e successivamente spezzati in strutture pi\u00f9 piccole come la nostra galassia, la Via Lattea. Le osservazioni astronomiche su larga scala non concordarono comunque con le previsioni della teoria, mentre le previsioni della CDM sono generalmente aderenti alle osservazioni.\nCi sono per\u00f2 due importanti discrepanze che potrebbero compromettere la validit\u00e0 del paradigma della CDM:\nEntrambi questi problemi presentano diverse soluzioni proposte, alcune pi\u00f9 promettenti. Se queste difficolt\u00e0 siano o meno risolvibili, rappresentando semplicemente un ostacolo temporaneo, o viceversa una crisi della teoria, \u00e8 argomento di discussione nella comunit\u00e0 scientifica.\nLa CDM non prevede esattamente quali siano le particelle che la compongono. Le candidate sono tre tipologie di particelle chiamate (con una nota umoristica):"}
{"id": "457248", "revid": "729019", "url": "https://it.wikipedia.org/wiki?curid=457248", "title": "Strana guerra", "text": "L'espressione \"strana guerra\" indica un periodo storico, durante la seconda guerra mondiale, che va dalla fine della campagna di Polonia all'avvio delle operazioni in Francia (maggio 1940). L'espressione si riferisce al fatto che il periodo segn\u00f2 una sostanziale stasi nelle operazioni militari del conflitto.\nTale periodo viene indicato in modo diverso nelle storiografie dei vari paesi coinvolti nel conflitto: i tedeschi usarono i termini \"Sitzkrieg\" (\"guerra seduta\", un gioco di parole in contrapposizione con Blitzkrieg) e \"komischer Krieg\" (\"guerra comica\" o \"guerra strana\", dal doppio significato della parola), i francesi \"dr\u00f4le de guerre\" (\"guerra farsa\"), come i polacchi che la definirono \"dziwna wojna\" (\"strana guerra\"). Nel Regno Unito il periodo venne indicato perfino come \"bore war\" (\"guerra noiosa\", un gioco di parole con \"Boer war\", guerra boera) o \"phoney war\" (\"guerra finta\" o \"la guerra per finta\") e \"twilight war\" (\"guerra del crepuscolo\" come disse Neville Chamberlain). In Italia Mussolini lo defin\u00ec \"guerra fittizia\" e sempre nella penisola venne chiamata anche \"guerra dei coriandoli\".\nContesto storico.\nMalgrado le dichiarazioni di guerra del settembre 1939, il fronte occidentale non fu teatro di scontri significativi, in netto contrasto con la grande guerra nel corso della quale era stato sin da subito interessato da violenti attacchi e controattacchi. Tale \"impasse\" termin\u00f2 bruscamente nel maggio 1940, con l'inizio della campagna di Francia.\nMentre gran parte dell'esercito tedesco stava combattendo contro la Polonia, un pi\u00f9 piccolo contingente tedesco si schier\u00f2 davanti alle linee difensive fortificate lungo il confine francese (Linea Sigfrido). Sulla Linea Maginot, dall'altra parte del confine, le truppe francesi e britanniche li fronteggiavano, ma ci furono solo schermaglie locali. La Royal Air Force britannica sganci\u00f2 volantini propagandistici sulla Germania e le prime truppe canadesi sbarcarono in Gran Bretagna, mentre l'Europa Occidentale rimase in una strana calma per sette mesi. Nel frattempo, le nazioni avversarie si scontrarono nella campagna di Norvegia.\nNella loro corsa al riarmo, Regno Unito e Francia avevano entrambe cominciato ad acquistare armi da produttori statunitensi allo scoppio delle ostilit\u00e0, integrando la propria produzione. Gli Stati Uniti, tecnicamente neutrali, aiutarono gli Alleati occidentali con vendite scontate, e successivamente con prestiti di equipaggiamento militare e scorte. Gli sforzi tedeschi di interdire il commercio transatlantico degli Alleati diedero il via alla Seconda battaglia dell'Atlantico.\nEstensione cronologica.\nLe date indicate per l'inizio e la fine di questa fase della seconda guerra mondiale variano. In Francia il periodo che va dalla dichiarazione ufficiale di guerra alla Germania, il 3 settembre 1939, fino all'invasione tedesca del Benelux e della Francia, \u00e8 noto come \"dr\u00f4le de guerre\" (\"guerra buffa\"), termine coniato dal giornalista francese Roland Dorgel\u00e8s che riportava dell'inattivit\u00e0 militare sul fronte franco-tedesco. In Polonia, che si sentiva tradita dai suoi alleati occidentali, il termine \"dziwna wojna\" (\"strana guerra\") viene usato per il periodo successivo all'arresto di tutte le operazioni offensive sul fronte occidentale, il 12 settembre 1939.\nNelle opere inglesi viene indicato il 6 ottobre, poich\u00e9 da quel giorno cess\u00f2 la resistenza organizzata polacca, e fin\u00ec la campagna di settembre. Solitamente la \"strana guerra\" si considera finita con l'assalto della Germania nazista a Paesi Bassi, Belgio e Lussemburgo, il 10 maggio 1940.\nGuerra d'inverno.\nUn evento importante durante la \"strana guerra\" fu la guerra d'inverno, che cominci\u00f2 con l'assalto sovietico alla Finlandia, il 30 novembre 1939. L'opinione pubblica, in particolare in Francia e Regno Unito, trov\u00f2 facile schierarsi emotivamente con la democratica Finlandia, e richiese ai propri governi azioni concrete in sostegno dei \"prodi finlandesi\", contro l'aggressore incomparabilmente pi\u00f9 grande, l'Unione Sovietica, in particolare perch\u00e9 la difesa dei finlandesi sembrava avere pi\u00f9 successo di quella dei polacchi nei confronti dei tedeschi. Paradossalmente, in questo contesto la Germania era favorevole a quello che in quel momento era il suo alleato russo, contro la Finlandia, ed imped\u00ec ogni aiuto alla Finlandia, compreso quello che l'Italia avrebbe voluto dare. Essendo il Baltico quindi bloccato, gli aiuti avrebbero potuto essere inviati solamente attraverso il porto di Narvik e la linea ferroviaria che lo congiungeva al Baltico in Svezia.\nDi conseguenza l'Unione Sovietica venne esclusa dalla Societ\u00e0 delle Nazioni e la proposta per una spedizione franco-britannica nella Scandinavia Settentrionale fu a lungo dibattuta. Le forze britanniche destinate al soccorso della Finlandia non poterono essere inviate prima della fine della guerra d'inverno, e vennero quindi mandate in aiuto della Norvegia nella \"battaglia di Norvegia\". Il 20 marzo, dopo la fine della guerra d'inverno, \u00c9douard Daladier si dimise da primo ministro di Francia, a causa della sua incapacit\u00e0 nell'aiutare la difesa della Finlandia.\nInvasione tedesca di Danimarca e Norvegia.\nLe discussioni aperte su una spedizione Alleata nella Scandinavia Settentrionale, anche senza il consenso delle nazioni Scandinave neutrali, e l'Incidente dell'Altmark del 16 febbraio, quando (dal punto di vista tedesco) la Royal Navy britannica dimostr\u00f2 una grave mancanza di rispetto della neutralit\u00e0 della Norvegia, allarmarono la Kriegsmarine e confermarono la bont\u00e0 della decisione di occupare militarmente la Norvegia con l'operazione denominata \"Weser\u00fcbung\".\nL'occupazione tedesca della Danimarca e della Norvegia cominci\u00f2 il 9 aprile. Forze della Royal Navy erano nelle vicinanze di Narvik e il 10 aprile la prima battaglia di Narvik caus\u00f2 l'affondamento di due cacciatorpediniere tedesche e due britanniche. Il 15-16 aprile le truppe Alleate vennero sbarcate nella Norvegia meridionale, ma nel giro di due settimane gran parte della Norvegia era gi\u00e0 in mano tedesca e le truppe alleate dovettero essere evacuate.\nCaduta del governo britannico.\nLa \"d\u00e9bacle\" della campagna alleata in Norvegia, che nacque dal piano mai realizzato per aiutare la Finlandia, port\u00f2 a un famoso dibattito nella Camera dei Comuni, durante il quale il primo ministro britannico Neville Chamberlain fu sotto costante attacco. Un voto di fiducia nominale venne vinto per 281 a 200, ma molti dei sostenitori di Chamberlain gli avevano votato contro e altri si erano astenuti. L'umiliato Chamberlain trov\u00f2 impossibile continuare a guidare il governo o formarne attorno a s\u00e9 uno di unit\u00e0 nazionale.\nIl 10 maggio Chamberlain rassegn\u00f2 le dimissioni da primo ministro, ma mantenne la guida del Partito Conservatore. Re Giorgio VI nomin\u00f2 Winston Churchill, che era stato sempre un oppositore della politica di \"appeasement\" di Chamberlain, come suo successore. Churchill form\u00f2 un nuovo governo di coalizione che includeva membri del Partito Conservatore, del Partito Laburista e del Partito Liberale, oltre a diversi ministri tecnici. Pi\u00f9 tardi quello stesso giorno le truppe tedesche marciarono in Belgio, Paesi Bassi e Lussemburgo, ponendo definitivamente fine alla \"Finta guerra\".\nEventi militari collegati.\nGran parte delle altre azioni principali durante la \"strana guerra\" si svolsero in mare, compresa la seconda battaglia dell'Atlantico, svoltasi per tutto il corso della Finta guerra. Altri eventi importanti furono i seguenti:\nLe aviazioni in guerra mostrarono anch'esse qualche attivit\u00e0 in quel periodo, conducendo voli di ricognizione e diverse piccole incursioni di bombardamento. La Royal Air Force condusse anche un grosso numero di voli combinati di ricognizione e sgancio di volantini propagandistici sulla Germania. Questi lanci di volantini venivano scherzosamente definiti \"Bomphlet raids\" o \"Confetti War\" dalla stampa britannica (\"Bomphlet\" \u00e8 un gioco di parole tra \"Bomblet\", piccola bomba, e \"pamphlet\"; \"confetti\" in inglese significa coriandoli). Vi furono per\u00f2 anche alcune schermaglie particolarmente sanguinose e istruttive per il prosieguo del conflitto, come la battaglia della baia di Helgoland, del 18 dicembre 1939, in cui una formazione di 22 bombardieri della RAF fu decimata prima di riuscire a colpire la flotta tedesca nei porti, portando la RAF a rivedere tutte le proprie tattiche di bombardamento."}
{"id": "457252", "revid": "287204", "url": "https://it.wikipedia.org/wiki?curid=457252", "title": "Hygrocybe", "text": "Genere Hygrocybe (Fr.) P. Kumm., Der F\u00fchrer in die Pilzkunde 26 (1871).\nAl genere Hygrocybe appartengono funghi di piccola taglia con carne acquosa e colorati molto vivacemente (es. H. coccinea) che si trovano specialmente nei prati, nei pascoli e nei luoghi erbosi, di frequente nei boschi lungo il bordo di sentieri.\nHanno il cappello poco carnoso, vischioso, con lamelle aderenti, decorrenti o quasi libere con trama regolare; il gambo sottile e cavo.\nI funghi appartenenti al genere \"Hygrocybe\" sono tutti saprofiti a differenza di quelli appartenenti al genere Hygrophorus, che invece sono micorrizici.\nCommestibilit\u00e0.\nSenza valore nella maggior parte delle specie, ad eccezione di H. punicea.\nSpecie di Hygrocybe.\nAlcune specie di Hygrocybe:\nEtimologia.\nDal greco \"hugr\u00f3s\" = umido e \"k\u00fabe\" = testa, cio\u00e8 'testa umida' per la vischiosit\u00e0 del cappello."}
{"id": "457258", "revid": "661526", "url": "https://it.wikipedia.org/wiki?curid=457258", "title": "Antonio Beltramelli", "text": "Biografia.\nFamiglia di possidenti decaduta, padre impiegato della civica esattoria e consigliere comunale (e poi provinciale) tra le file dei monarchici, lasci\u00f2 il ginnasio per entrare all'Accademia militare di Modena da dove dovette allontanarsi per la precoce miopia. Si diplom\u00f2 all'Istituto tecnico di Forl\u00ec, quindi si laure\u00f2 alla Scuola superiore di Scienze sociali di Firenze con l'idea di dedicarsi alla carriera diplomatica. Trasferitosi a Roma, pur senza mai lasciare del tutto n\u00e9 Forl\u00ec n\u00e9 la Romagna, divenne un apprezzato giornalista, prima alla \"Tribuna\" e poi nell'appena fondato \"Giornale d'Italia\" dove reicontr\u00f2 Sem Benelli, gi\u00e0 suo compagno di studi universitari. Corrispondente del \"Corriere della Sera\" dal 1907 al 1910, viaggi\u00f2 in varie nazioni.\nA Forl\u00ec collabor\u00f2 a un giornale monarchico-costituzionale, \"La Difesa\", fondato nel 1910 da Ezio Maria Gray e voluto proprio dai liberali monarchici per contrastare due agguerriti giornali locali, \"Il Pensiero Romagnolo\", repubblicano diretto dal parlamentare Giuseppe Gaudenzi, (vi collaborer\u00e0 da l\u00ec a poco Pietro Nenni, nominato segretario della Camera del Lavoro repubblicana nata dalla scissione dalla Camera del lavoro socialista) e \"La Lotta di Classe\", il giornale fondato proprio nel 1910 da Benito Mussolini, capo dei socialisti forlivesi che nell'intera Romagna erano in stragrande maggioranza massimalisti. In quel periodo Beltramelli dar\u00e0 questo ritratto del suo quasi coetaneo Mussolini: \"Lo vedo sempre o quasi sempre solo, attraversare la grande piazza di Forl\u00ec evitando i portici, per non incontrare forse quella gente che lo infastidiva: il bavero rialzato, il cappello sugli occhi, la testa bassa. Una fitta barba nera, il volto pallido\". \nNel 1912 cominci\u00f2 a pubblicare a Forl\u00ec, con Francesco Nonni, il periodico \"Il romanzo dei piccoli\", stampato per lo pi\u00f9 dalla tipografia Luigi Bordandini. Elabor\u00f2 con Aldo Spallicci la rivista \"Il Plaustro\" e anni dopo, nel 1920, con l'aiuto anche di Francesco Balilla Pratella, la rivista \"La Pi\u00e8\" destinata ad incidere nel patrimonio culturale romagnolo. \nNel 1913 fu testimone alle nozze di Arnoldo Mondadori con Andreina Monicelli.\nArdente nazionalista, sostenne l'ingresso dell'Italia nella prima guerra mondiale, aderendo poi al fascismo.\nNel 1921 fond\u00f2 e poi diresse il mensile (in seguito quindicinale) \"Giro Giro Tondo\", della Mondadori, nel quale pubblic\u00f2 sotto diverse abbreviazioni e sigle (ad esempio, Belt); con lui collaborava l'illustratore Bruno Angoletta. L'idea ebbe inizialmente molto successo, anche all'estero, tanto che Beltramelli pensava di farne una rivista di respiro internazionale, che potesse unire tutti i bambini d'Europa. Purtroppo nel prosieguo dell'esperienza le vendite non furono all'altezza delle aspettative. La rivista conflu\u00ec quindi nel \"Giornalino della domenica\" (1925), comparendovi come inserto autonomo.\nNel 1923 ottenne un grande successo con la sua biografia di Mussolini, intitolata \"L'uomo nuovo\".\nNel 1925 fu tra i firmatari del Manifesto degli intellettuali fascisti, redatto da Giovanni Gentile.\nNello stesso anno Antonio Beltramelli port\u00f2 nella sua \"Villa Sisa\", pochi chilometri a nord di Forl\u00ec, la cantante lirica giapponese Yoshiko Fausta, detta anche Cichita, per poi sposarla. \nNel 1929 fu nel primo gruppo di nominati nell'Accademia d'Italia.\nMor\u00ec nel 1930 a 51 anni.\nLa villa di Borgo Sisa.\nLa sua villa di Borgo Sisa, tra Forl\u00ec e Ravenna, ereditata da una cugina del padre senza eredi, e abitata quasi stabilmente dal 1912 con la sorella Maria, divent\u00f2 una specie di Vittoriale romagnolo. Fece scrivere sugli architravi sopra le porte motti e distici in dialetto romagnolo, quello sullo studio intercomunicante con la camera da letto diceva: \"N'importa t'entra, ca so cativ!\" (non entrare che sono cattivo). Nella villa trovarono rifugio, durante la seconda guerra mondiale, gli artisti Gianna Nardi Spada e Maceo Casadei. Sempre qui, fu nascosta, opportunamente murata, la Ebe di Antonio Canova posseduta dalla pinacoteca civica di Forl\u00ec.\nCarriera letteraria.\nBeltramelli \u00e8 stato un autore molto prolifico e di grande successo nella prima met\u00e0 del Novecento. E tenacemente legato al filone di ispirazione romagnola. Noti sono anche i suoi resoconti di viaggio, come ad esempio quello sul Gargano.\nHa scritto numerose raccolte di novelle, a partire dal 1904 con \"Anna Perenna\", in seguito racchiuse in un unico volume (\"Le novelle\", Mondadori, 1941), e vari romanzi, come \"Gli uomini rossi\" (1904), \"L'ombra del mandorlo\" (1920) e \"Il cavalier Mostardo\" (1921). Non mancano, poi, raccolte di poesie, come \"Solecchio\" (1916) e apprezzati libri per l'infanzia, come \"Le gaia farandole\" (1909) e \"Le confidenze della piccola Supplizio\" (1923).\nBeltramelli ha composto anche dei suggestivi libri di viaggio, che sono stati riproposti alla fine del XX secolo, per la loro capacit\u00e0 di unire realismo e lirismo in una perfetta sintesi. \u00c8 il caso di \"Da Comacchio ad Argenta. Le lagune e le bocche del Po\" (1905 e 1994) e \"Il Gargano\" (1907 e 2006), inclusi originariamente nella collana \"Italia Artistica\" dell'Istituto italiano d'Arti grafiche di Bergamo, diretta da Corrado Ricci. Dello stesso 1907 \u00e8 \"Ravenna la taciturna\", mentre del 1911 \u00e8 \"Il diario di un viandante\", in cui si spazia dall'Africa settentrionale alle terre nordiche.\nSensibile alla lezione di D'Annunzio, Beltramelli non fu tenero con i suoi conterranei romagnoli, descrivendo, in romanzi e racconti, un mondo popolato da personaggi primitivi, chiusi, ancora estranei alla modernit\u00e0, dove la forza prende il posto della legge. Era una Romagna per molti aspetti mitica, che rest\u00f2 sempre nel suo cuore di scrittore. Parler\u00e0 dei forlivesi come di una \"borghesia rimminchionita\", capace solo \"di impiegare il tempo fra i tavoli di un caff\u00e8 e le chiuse stanze di un circolo\". \nNel 1929 pubblic\u00f2 con Filippo Tommaso Marinetti ed altri collaboratori il romanzo a pi\u00f9 mani \"Lo zar non \u00e8 morto\", firmandolo come I Dieci.\nFrancesco Balilla Pratella music\u00f2 per canto e pianoforte una raccolta di dieci poesie di Beltramelli intitolata \"Le canzoni del Niente\" per l'editore Bongiovanni di Bologna. Il copyright \u00e8 del 1954, ma la data di composizione, sia dei testi che della musica, \u00e8 controversa."}
{"id": "457272", "revid": "124320051", "url": "https://it.wikipedia.org/wiki?curid=457272", "title": "Teorema di Pohlke", "text": "Il teorema di Pohlke o teorema fondamentale dell'assonometria \u00e8 un teorema di geometria enunciato dal pittore e matematico tedesco Karl Wilhelm Pohlke nel 1860.\nEnunciato.\nIl teorema di Pohlke asserisce che \"ogni tripla di vettori complanari, non allineati e di cui al pi\u00f9 uno nullo, pu\u00f2 essere ottenuta come proiezione di una tripla di vettori ortonormali nello spazio euclideo\".\nQuesto risultato pu\u00f2 venire interpretato in geometria descrittiva come: \"tre segmenti non allineati sul piano, aventi un estremo in comune, rappresentano sempre una proiezione di un sistema di riferimento, con le relative riduzioni assonometriche\". In altri termini, i tre segmenti possono essere utilizzati per rappresentare un cubo in modo assonometricamente corretto.\nStoria.\nL'enunciato del teorema di Pohlke compare per la prima volta nel primo volume del libro di testo \"Descriptive Geometry\" di Pohlke, edito nel 1860, in cui l'autore spiega di non avere trovato una dimostrazione elementare del teorema e di avere scelto di rimandare al secondo volume (che uscir\u00e0 nel 1876) la dimostrazione completa.\nLa \"sfida\" a trovare una dimostrazione elementare venne subito accolta da vari matematici, che iniziarono ad utilizzare il termine \"Teorema di Pohlke\" per riferirsi all'enunciato.\nLa prima dimostrazione elementare del teorema di Pohlke \u00e8 del 1864 ed \u00e8 dovuta al matematico tedesco Hermann Schwarz; questa dimostrazione piacque tanto a Pohlke che decise di inserirla al posto della propria nel secondo volume di \"Descriptive Geometry\".\nNel corso degli anni sono state pubblicate diverse dimostrazioni alternative, sia sintetiche che analitiche, e generalizzazioni, anche in pi\u00f9 dimensioni, del teorema di Pohlke."}
{"id": "457278", "revid": "224230", "url": "https://it.wikipedia.org/wiki?curid=457278", "title": "Tertius e caelo cecidit Cato", "text": "Tertius e caelo cecidit Cato: celeberrima sentenza di Giovenale (Sat. 2.40) la cui traduzione: \"Ci \u00e8 caduto dal cielo un terzo Catone\" si commenta quasi da sola. \nCatone il Censore per la sua rigidezza dei costumi divenne a buona ragione l'epitome della figura del censore della Repubblica romana e il custode del mos maiorum (i costumi degli Antichi). \nIl nipote Catone l'Uticense cercava, senza peraltro possederne le stesse caratteristiche morali e intellettuali, di copiare il celebre nonno nel (ri)condurre la societ\u00e0 romana del I secolo a.C. a costumi pi\u00f9 morigerati.\nIn special modo i tentativi del secondo Catone, che viveva all'interno di forze sociali e politiche sempre pi\u00f9 tese alla conquista del potere e al godimento dei sensi, suonavano inutili e perfino ridicoli. Lo stillicidio di consigli, ammonimenti, esempi di portamento e costumi moralisti, fecero di Catone Uticense una specie di macchietta dell'epoca cesariana.\nGiovenale nelle sue Satire utilizza questo modo di intendere il personaggio per corrodere il prestigio di coloro i quali continuamente si atteggiavano a moralizzatori o consiglieri non richiesti: \"Non bastavano due Catoni, nonno e nipote, il cielo ce ne ha inviato un terzo!"}
{"id": "457305", "revid": "287204", "url": "https://it.wikipedia.org/wiki?curid=457305", "title": "Copepoda", "text": "I Copepodi (Copepoda, dal greco \"kope\" = remo e \"podos\" = piede) sono un raggruppamento di molti piccoli crostacei (raramente pi\u00f9 lunghi di 1-2 mm), presenti sia nella acque marine che in quasi tutti gli habitat dulciacquicoli. Essi rappresentano la pi\u00f9 grande fonte di proteine presente negli oceani. Sono i crostacei pi\u00f9 numerosi come numero di specie dopo i decapodi e di gran lunga i pi\u00f9 numerosi come individui.\nMorfologia.\nI copepodi di solito hanno corpo cilindrico od ovale, con un unico occhio centrale (non sempre presente). Le antenne sono grandi, quelle del primo paio sono molto lunghe e vengono usate per il nuoto. Il torace possiede arti biramificati, l'addome spesso \u00e8 sottile e non ha appendici. Il corpo termina con alcune appendici o setole terminali.\nIn molte specie le femmine trasportano le uova fecondate in sacche ovigere (una o due a seconda degli ordini) molto vistose\nLe specie parassite spesso sono talmente modificate in seguito al loro stile di vita da non avere pi\u00f9 alcuna somiglianza con i copepodi a vita libera e, spesso, nemmeno a dei crostacei o a degli animali.\nEcologia.\nI Copepodi sono esclusivamente acquatici. Questa \u00e8 per\u00f2 l'unica limitazione: in mare popolano tutti gli habitat, dalle pozze di scogliera alle fosse abissali, e dalle acque polari a quelle equatoriali; popolano poi ambienti dulciacquicoli di diversi tipi, compresi laghi, paludi, sorgenti, acque termali, fiumi e laghi delle grotte, tappeti di muschio, strati di foglie autunnali del sottobosco, acque di fusione dei ghiacciai, pozze piovane formate nelle cavit\u00e0 di piante come le Bromeliacee (fitotelmi).\nLa maggioranza delle specie sono planctoniche, ma molte sono bentoniche. Costituiscono un anello importantissimo della catena trofica di mari ed oceani.\nIn maggioranza i Copepodi si nutrono di fitoplancton, soprattutto diatomee. Esistono per\u00f2 numerosissime eccezioni, ad esempio alcuni ordini e famiglie di copepodi (per un totale di circa il 25% delle specie esistenti) sono parassiti di altri animali acquatici.\nI popolamenti di questi organismi vengono spesso usati come bioindicatori.\nImportanza per l'uomo.\nLa loro importanza consiste principalmente nel ruolo essenziale che essi hanno come prede in numerosi ecosistemi sia marini che dulcacquicoli consentendo lo sviluppo ed il mantenimento di stock di pesci di importanza commerciale.\nA livello sperimentale, \u00e8 stato avviato dal comune di Bologna un progetto per l'utilizzo dei copepodi nell'eliminazione delle larve di zanzara da alcuni bacini idrici. Secondo Marco Farina, curatore del progetto stesso, l'impiego di questi crostacei ha consentito un abbattimento di dette larve superiore al 90%.\nSistematica.\nI Copepodi costituiscono una sottoclasse (per alcuni studiosi una classe) del subphylum dei Crostacei.\nComprendono oltre 2000 generi e almeno 14000 specie, ripartiti in 10 ordini:"}
{"id": "457312", "revid": "1314750", "url": "https://it.wikipedia.org/wiki?curid=457312", "title": "Foo fighter", "text": "Il termine foo fighter venne coniato da piloti dell'USAAF e RAF durante la seconda guerra mondiale per descrivere vari fenomeni di \"oggetti volanti non identificati\" (UFO), oppure altri misteriosi fenomeni aerei avvistati nei cieli dell'Europa e dell'Oceano Pacifico.\nI testimoni di allora spesso pensavano che i cosiddetti \"foo fighters\" fossero armi segrete impiegate dal nemico. Nonostante questo assunto, dei \"foo fighters\" (o di qualsiasi cosa si trattasse), attraverso i rapporti, si pu\u00f2 concludere che apparentemente non hanno mai cercato di provocare danno n\u00e9 a persone n\u00e9 a cose.\nAnche se spesso erano soltanto fenomeni ottici generati da aloni di luce o di fuoco (riflessi, per mezzo di vari meccanismi, da nuvole, nebbia o carlinghe degli aerei), molti tipi diversi di fenomeni aerei vennero riportati e classificati come \"foo fighters\".\nEtimologia.\nVi erano vari altri termini per descrivere questi oggetti (che alcuni chiamavano le \"palle di fuoco dei crauti\", \"Kraut Fireballs\"), ma sembra che il termine \"foo fighter\" fosse il pi\u00f9 comunemente usato.\nSi pensa in genere che il termine \"foo\" sia stato preso dalla striscia comica \"Smokey Stover\", che spesso aveva un tono surrealista. A Smokey, un vigile del fuoco, piaceva dire \"Where there's foo there's fire.\"; il termine \"foo\" potrebbe essere inteso sia come storpiatura della parola inglese \"fuel\" (benzina) o ancora come \"feu\" che in francese significa \"fuoco\". L'espressione di Smokey pu\u00f2 quindi essere tradotta in \"Dove c'\u00e8 benzina c'\u00e8 fuoco\". In tal caso, foo fighters significherebbe \"caccia infuocati\". Alcuni pensano invece che la parola \"foo\" possa derivare dalla parola francese \"fou\" ovvero \"pazzo\". Un libriccino comico dell'editore Big Little Book pubblicato nel 1938 si intitolava \"Smokey Stover the Foo Fighter\".\n\"Foo fighter\" era forse usato anche come un appellativo denigratorio contro i piloti dei caccia giapponesi Mitsubishi A6M \"Zero\", noti per il loro volo non lineare e per l'impiego di manovre estreme. Alcuni affermano che l'uso di questa parola venne esteso ad ogni tipo di luce o di oggetto volante non identificato, visto di sfuggita, in genere molto veloci, che si muovevano erraticamente, senza essere identificati: gli UFO.\nUn'altra origine potrebbe essere nel termine Kung fu (\"kong foo\"), un'arte marziale caratterizzata da movimenti imprevedibili e spiazzanti simili a quelli di questi oggetti aerei. Il termine \"Kung fu\", tuttavia, era a quel tempo misconosciuto nella lingua inglese, almeno fino all'arrivo del filone cinematografico dedicato a quest'arte negli anni sessanta, ed era precedentemente chiamato \"pugilato cinese\".\nStoria degli avvistamenti di foo fighter.\nI \"foo fighters\" sono stati avvistati in molte occasioni in tutto il mondo:\nI rapporti sui Foo fighter arrivarono anche ai mass media. Nel 1945 nel \"Time\" comparve una storia in cui si affermava: \"se non erano bufale o illusioni ottiche, erano certamente la pi\u00f9 intrigante arma segreta che i caccia alleati abbiano mai incontrato. La scorsa settimana piloti americani di stanza in Francia hanno raccontato una strana storia di palle di fuoco che da pi\u00f9 di un mese sono solite seguire i loro aeroplani nei voli notturni sulla Germania. Nessuno sa cosa siano o a cosa servano queste palle di fuoco. I piloti, pensando ad una nuova arma psicologica, li chiamano 'foo-fighter'... Le loro descrizioni e apparizioni variano, ma sono d'accordo che queste luci misteriose si piazzano vicine agli aerei e sembrano seguirli ad alta velocit\u00e0 per miglia. Un pilota ha detto che un foo fighter, in forma di palla di fuoco rossa alle estremit\u00e0 delle ali, \u00e8 rimasto con lui in una picchiata a 360 miglia l'ora. Poi la palla \u00e8 svanita nel cielo.\"\nLa Commissione Robertson menziona i rapporti di avvistamento foo fighter, notando che dal loro comportamento non sembravano essere minacciosi. Si pu\u00f2 segnalare che la commissione Robertson mise a rapporto che molti dei \"foo fighters\" erano descritti come aventi superficie metallica e forma di disco, e sugger\u00ec che \"se il termine \"dischi volanti\" fosse stato in uso popolare negli anni 1943-1945, questi oggetti sarebbero stati etichettati in quella categoria.\""}
{"id": "457313", "revid": "125363436", "url": "https://it.wikipedia.org/wiki?curid=457313", "title": "Galassia nana", "text": "Per galassia nana si intende una galassia di piccole dimensioni composta da un numero di stelle variabile da poche migliaia ad alcuni miliardi, poche se confrontate con i 200/400 miliardi circa di stelle che popolano la Via Lattea, la nostra galassia. La Grande Nube di Magellano, con oltre 30 miliardi di stelle, \u00e8 a volte classificata come galassia nana. \nNella Sequenza di Hubble sono classificate con il prefisso d (da \"Dwarf\", in lingua inglese \"nano\") che precede la categoria morfologica attribuita alla galassia.\nCaratteristiche.\nLe galassie nane orbitano normalmente intorno a galassie molto pi\u00f9 grandi. Essendo oggetti non molto luminosi, sono note in particolare le galassie nane del Gruppo Locale, ovvero dell'ammasso di galassie di cui fanno parte la Via Lattea, la Galassia di Andromeda e la Galassia del Triangolo. Tuttavia l'avvento dei telescopi spaziali come Hubble e dei moderni telescopi terrestri, come Subaru e Keck, hanno permesso di spingersi con le osservazioni ben oltre il Gruppo Locale, identificando galassie nane estremamente remote che risalgono addirittura alle prime fasi della formazione dell'Universo, come ad esempio la galassia Abell 1835 IR1916.\nFino ad oggi sono state identificate oltre 40 galassie nane, tra confermate e candidate, satelliti della Via Lattea, oltre alla scoperta di numerose correnti stellari che rappresentano quanto resta di galassie nane ormai completamente disgregate dalle forze mareali della nostra galassia. \nLe galassie nane si differenziano in base alla morfologia e/o in base ad altre caratteristiche peculiari:\nAlcune galassie nane note sono quelle ellittiche del Sagittario e del Cane Maggiore. \u00c8 stata scoperta recentemente una nuova tipologia: le galassie nane ultra-compatte, caratterizzate da dimensioni molto piccole: 100 - 200 anni luce di diametro."}
{"id": "457315", "revid": "537927", "url": "https://it.wikipedia.org/wiki?curid=457315", "title": "Fitofarmaco citotropico", "text": "Un fitofarmaco si definisce citotropico quando \u00e8 in grado di penetrare nei tessuti vegetali, rimanendo attivo nei tessuti adiacenti al punto di applicazione. Invece i citotropici translaminari riescono a spostarsi dalla pagina superiore a quella inferiore della foglia.\nL'efficacia di un fitofarmaco \"citotropico\" \u00e8 strettamente legata sia alla durata della sua persistenza sulla vegetazione (foglia e frutti) che al grado di bagnatura di questa. Inoltre ha non poca importanza la natura della superficie sulla quale il fitofarmaco viene irrorato: la pagina inferiore della foglia, tomentosa, \u00e8 pi\u00f9 recettiva di quella superiore, glabra; una susina con buccia pruinosa \u00e8 meno recettiva di una pesca; una fragola, per la sua conformazione rugosa, trattiene maggiormente di una mela, ecc.\nNon si pu\u00f2 escludere che una buona parte dei principi attivi contenuti nei fitofarmaci a lunga persistenza formulati in veicolo sub-oleoso possano esplicare una certa azione \"citotropica\" anche sulla buccia di molti frutti e quindi che la loro persistenza, proprio perch\u00e9 parzialmente assorbiti, vada oltre al periodo di carenza stabilito dalla legge per ogni fitofarmaco. \nUna precisa risposta a questa eventualit\u00e0 si pu\u00f2 avere soltanto conoscendo i tempi ed i modi della metabolizzazione completa dei singoli principi attivi sui diversi frutti, cosa che solo i laboratori d'analisi possono determinare. \nEsistono fitofarmaci che agiscono per contatto superficiale definiti \"di copertura\", creando una barriera protettiva contro le avversit\u00e0 biologiche e usati per la prevenzione, ed altri che vengono assorbiti dai tessuti difendendo la pianta \"dall'interno\". Questi ultimi sono definiti \"sistemici\" e riescono ad essere traslocati dalle radici alla parte epigea e viceversa. Anche per i sistemici utilizzati su piante da frutto valgono le considerazioni fatte per i \"citotropici\"."}
{"id": "457316", "revid": "767487", "url": "https://it.wikipedia.org/wiki?curid=457316", "title": "Danza macabra (film 1964)", "text": "Danza macabra \u00e8 un film del 1964 diretto da Antonio Margheriti con lo pseudonimo di Anthony M. Dawson.\nNel 1971 lo stesso regista ne ha girato un rifacimento a colori, \"Nella stretta morsa del ragno\".\nTrama.\nPeriferia di Londra: un giornalista, Alan Foster, viene inviato ad intervistare Edgar Allan Poe sui suoi racconti del terrore, e si dimostra scettico quando Poe gli confessa che le sue storie sono realmente accadute, e lui non pu\u00f2 essere considerato un vero romanziere, ma un cronista esattamente come lui. Per scommessa, Alan accetta di passare la notte dei morti, il due novembre, da solo nel castello abbandonato di Lord Blackwood. Se passer\u00e0 la notte senza fuggire, all'alba ricever\u00e0 dallo stesso Lord una ricompensa di cento sterline. Alan si reca nel castello, dove incontra una bellissima donna, Elizabeth Blackwood, ma non si rende conto che si tratta di uno spettro.\nDurante quella lunga notte che sembra non avere fine, lei gli far\u00e0 rivivere le vicende che la portarono alla morte insieme agli altri fantasmi che affollano il castello in quella notte d'orrore. Alan si lascia coinvolgere dalla sua bellissima ospite, e finir\u00e0 per innamorarsene, senza rendersi conto di essere lui la prossima vittima sacrificale di cui gli spettri hanno bisogno per poter tornare in vita, almeno per una sola notte. Poco prima dell'alba, quando tutti i fantasmi/vampiri risorgono e lo inseguono per ucciderlo, Elizabeth lo difende, aiutandolo a fuggire e sacrificando cos\u00ec la sua stessa esistenza. L'alba arriva ed il fantasma della donna si dissolve, lasciando Alan in salvo vicino al cancello. Ma il destino decide di tenerli uniti: il cancello si chiude con un colpo di vento, innaturale e misterioso, colpendo l'uomo alla nuca con uno dei suoi ferri uncinati. Alan muore cos\u00ec, in piedi, mentre sente la voce di Elizabeth risuonargli nella testa.\nPoe corre al castello per tirare le somme della scommessa e, vedendo Alan in piedi, gioisce perch\u00e9 pensa che abbia vinto la scommessa. Avvicinandosi, si accorge per\u00f2 che il suo corpo \u00e8 privo di vita.\nProduzione.\nL'idea per \"Danza macabra\" venne a Sergio Corbucci quando il produttore Giovanni Addessi gli commission\u00f2 un film che avrebbe riutilizzato i set medievali della sua precedente commedia, \"Il monaco di Monza\". Il regista fece scrivere la sceneggiatura al fratello Bruno Corbucci e allo sceneggiatore Gianni Grimaldi. Il soggetto \u00e8 attribuito a un racconto di Edgar Allan Poe, ma il film non si basa su alcun lavoro specifico di Poe. Ruggero Deodato, che fece da aiuto regista sul set, ha ammesso di essere stato lui a convincere Barbara Steele a recitare nel film, nonostante l'attrice avesse appena fatto \"8\u00bd\" con Federico Fellini e volesse prendere le distanze dai film dell'orrore. Mentre stava per iniziare la produzione, Sergio Corbucci scopr\u00ec che il suo programma era in conflitto con le riprese e invit\u00f2 il suo amico Antonio Margheriti a dirigere la pellicola.\nMargheriti aveva un programma serrato per le riprese e gir\u00f2 il film usando lo stesso metodo di una produzione televisiva, impostando quattro telecamere in una volta. Per finire il lavoro in tempo, Margheriti chiam\u00f2 Sergio Corbucci a dirigere la scena in cui Giovanni Cianfriglia uccide la protagonista interpretata da Barbara Steele.\nDistribuzione.\nIl film \u00e8 stato distribuito nei cinema italiani il 27 febbraio 1964, incassando poco pi\u00f9 di 100 milioni di lire a livello nazionale. Il deludente risultato al botteghino \u00e8 stato uno dei motivi che ha spinto Margheriti a realizzare un rifacimento a colori nel 1971, intitolato \"Nella stretta morsa del ragno\". Curiosamente, i doppiatori Maria Pia Di Meo e Giuseppe Rinaldi, voci rispettivamente di Elizabeth e Alan, sarebbero ritornati a doppiare gli stessi personaggi nel remake, mentre l'attore Silvano Tranquilli venne richiamato per interpretare stavolta William. Il regista avrebbe poi commentato che \u00e8 stato \"stupido rifare il film\" e che \"la fotografia a colori ha distrutto tutto: l'atmosfera, la tensione.\"\nIn Francia \"Danza macabra\" \u00e8 stato distribuito il 14 aprile 1965. La versione francese includeva una scena di nudo dell'attrice Margarete Robsahm.\nMargheriti avrebbe in seguito definito il film \"ancora pi\u00f9 noioso\" molti anni dopo la sua distribuzione iniziale."}
{"id": "457317", "revid": "767487", "url": "https://it.wikipedia.org/wiki?curid=457317", "title": "5 tombe per un medium", "text": "5 tombe per un medium \u00e8 un film horror del 1965, diretto dal regista Massimo Pupillo.\nTrama.\nIl notaio Kovacs riceve una lettera dal dottor Hauff con l'invito di riceverlo nel suo castello per redigere il proprio testamento. Giunto sul posto, il giovane legale scopre che l'uomo \u00e8 morto da quasi un anno. La moglie del defunto crede si tratti di un banale scherzo ma la figlia Corinne pensa, invece, che si tratti di un avvertimento.\nProduzione.\nRegia.\nInizialmente, il nome di Ralph Zucker \u00e8 stato considerato come uno pseudonimo di Massimo Pupillo, poich\u00e9 era tipico dei cineasti italiani usare alias anglicizzati per il mercato estero. In seguito, si \u00e8 scoperto che Ralph Zucker \u00e8 veramente esistito e che ha ricoperto, per molti anni, il ruolo di produttore cinematografico.\nIn un numero di \"Video Watchdog\" del 1991, il giornalista Alan Upchurch ha accreditato la regia del film esclusivamente a Zucker, sulla base di un'intervista con l'attore Walter Bigari. Qualche anno dopo, il critico Lucas Balbo ha incontrato Pupillo, il quale invece ha affermato di aver lasciato che Zucker fosse accreditato come regista poich\u00e9 \"non gli importava del film\". Lo sceneggiatore Roberto Natale ha confermato tale tesi.\nRiprese.\nPupillo ha dichiarato di non essere andato d'accordo, inizialmente, con l'attrice Barbara Steele, descrivendo il suo comportamento come \"davvero disgustoso\". Il quarto giorno di riprese, il regista disse di averla affrontata di fronte a tutta la troupe e che i due cominciarono a collaborare meglio dopo questo confronto.\nLe scene esterne del lungometraggio sono state girate a Castel Fusano.\nDistribuzione.\nData di uscita e divieti.\n\"5 tombe per un medium\" venne distribuito nei cinema italiani il 23 giugno 1965. Fu vietata ai minori di 18 anni. Il film incass\u00f2 complessivamente 89 milioni di lire a livello nazionale. Negli Stati Uniti \u00e8 uscito due anni dopo, col titolo \"Terror Creatures from the Grave\".\n\u00c8 stato edito, in seguito, in formato home video ed \u00e8 presente nelle principali piattaforme streaming.\nPer il mercato estero sono presenti alcune scene extra (si ricorda, in particolare, una sequenza di nudo dell'attrice Mirella Maravidi).\nAccoglienza.\nCritica.\nSecondo lo storico di cinema Roberto Curti, \"5 tombe per un medium\" \u00e8 stato forse \u00abuno dei film horror italiani pi\u00f9 popolari del decennio all'estero\u00bb.\n\u00c9 stato accolto tiepidamente dalla critica. Paolo Mereghetti sostiene: \u00abnoia e comicit\u00e0 involontaria sono a livello del peggior Ed Wood\u00bb."}
{"id": "457318", "revid": "1632387", "url": "https://it.wikipedia.org/wiki?curid=457318", "title": "Ministero della salute", "text": "Il Ministero della salute \u00e8 un dicastero del governo italiano. Ha compiti in materia sanitaria, di profilassi e raccordo con le istituzioni internazionali ed europee nel campo della salute.\nL'attuale ministro \u00e8 Roberto Speranza, in carica dal 5 settembre 2019.\nStoria.\nLe origini del Ministero sono da ricercare nel regio decreto n. 255 del 9 ottobre 1861 che abolendo il Segretariato generale del Ministero dell'interno, istituiva quattro direzioni generali, tra cui la Direzione generale per le opere pie e carit\u00e0. Tuttavia il R.D. n. 482 del 10 marzo 1862 ricostitu\u00ec il segretariato generale sopprimendo nuovamente le direzioni generali. Successivamente, con il regio decreto n. 4707 del 3 luglio 1887 nasce la \"Direzione Generale della Sanit\u00e0 pubblica\", sempre inquadrata presso il Ministero dell'interno.\n1945 - ACIS.\nLa situazione rimane immutata fino nell'immediato secondo dopoguerra, quando con decreto legislativo luogotenenziale n. 417 del 12 luglio 1945, si giunge alla soppressione della direzione generale ed alla istituzione dell\u2019\"ACIS - Alto Commissariato per l'Igiene e la Sanit\u00e0 pubblica\" presso la Presidenza del Consiglio dei ministri.\n1958 - Ministero della sanit\u00e0.\nFormalmente infine il dicastero della salute nacque come \"Ministero della sanit\u00e0\", con la legge 13 marzo 1958, n. 296 per scorporo dal Ministero dell'interno, sotto il governo Fanfani II, e con l'accorpamento delle funzioni dell'Alto commissario per l'igiene e la sanit\u00e0. La proposta del medico Raffaele Caporali nel 1957, anno della sua morte, fu accolta con la proposta di legge R. Caporali \u2013 Francesco De Bosio)\n1978 - SSN.\nDa semplice raccordo delle strutture sanitarie con la riforma di cui alla legge n. 833/1978 il Ministero divenne il capofila del Servizio sanitario nazionale. Le sue funzioni variarono molto con il progressivo aumento delle competenze delle Regioni: l'art. 117 Cost. che poneva la sanit\u00e0 tra le materie riservate alla competenza regionale.Con la riforma Bindi e la riforma Bassanini durante gli anni novanta le competenze del dicastero a livello centrale rimasero veramente poche, anche per la ulteriore modifica dell'art. 117 Cost., che demand\u00f2 completamente le competenze di organizzazione sanitaria alle Regioni (riforma del Titolo V della Costituzione, costituzionalizzando quanto gi\u00e0 fatto anni addietro con legge ordinaria ad opera dei governi dell'Ulivo).\nPer tali ragioni la riforma Bassanini sulla organizzazione di Governo, il D. Lgs. n. 300/1999, lo abol\u00ec (ma solo a far data dal 2001) allorch\u00e9 le sue residue competenze sarebbero dovute passare all'istituendo Ministero del lavoro, della salute e delle politiche sociali. In realt\u00e0, prima della reale attuazione della riforma Bassanini, tali competenze passarono al Ministero della salute, istituito con la legge n. 317 del 3 agosto 2001, dall'allora governo Berlusconi II, scorporandole dal predetto Ministero, il cui nome venne modificato in Ministero del lavoro e delle politiche sociali.\nLa legge finanziaria per l'anno 2008, (legge n. 244 del 24 dicembre 2007) dispose la ricostituzione dei 12 ministeri previsti dalla riforma Bassanini del D. Lgs n. 300/1999, con il conseguente accorpamento del Ministero della salute nel predetto Ministero del lavoro, della salute e delle politiche sociali. Dopo solo circa un anno si ritenne comunque necessario lo scorporo delle competenze sanitarie dal nuovo dicastero ed il Governo present\u00f2 un disegno di legge per la reistituzione del Ministero della salute.\nCon la legge 13 novembre 2009 n. 172, entrata in vigore il 13 dicembre 2009, si realizz\u00f2 infine lo scorporo del Ministero della salute dal predetto Ministero del lavoro, della salute e delle politiche sociali e la contestuale reistituzione del Ministero del lavoro e delle politiche sociali.\nFunzioni.\nIl Ministero della salute \u00e8 l'organo centrale del Servizio sanitario nazionale, cui sono attribuite le funzioni spettanti allo Stato in materia di tutela della salute umana, di coordinamento del Sistema sanitario nazionale, di sanit\u00e0 veterinaria, di tutela della salute nei luoghi di lavoro, di igiene e sicurezza degli alimenti, ferme restando le competenze esclusive delle Regioni che le esercitano tramite le aziende sanitarie locali. Predispone il Piano sanitario nazionale, rappresenta l'elemento di raccordo con l'Organizzazione mondiale della sanit\u00e0 - OMS e con l'Agenzia europea per i medicinali - EMA.\nOrganizzazione.\nIl dicastero \u00e8 organizzato con uffici a diretto riporto del vertice politico e con uffici amministrativi.\nA diretto riporto del ministro e dei sottosegretari di Stato:\nL'organizzazione propria del dicastero \u00e8 strutturata in quattro dipartimenti che a loro volta sono divisi in direzioni generali:\nDal ministro della salute dipendono funzionalmente il Comando carabinieri per la tutela della salute (gi\u00e0 NAS) con un comando centrale, tre comandi di gruppo tutela salute (gruppi TS) e 35 nuclei anti-sofisticazioni (NAS) presenti su tutto il territorio nazionale.\nStrutture periferiche.\nDal ministero dipendono i seguenti uffici territoriali:\nEnti vigilati.\nSotto la supervisione del ministro della salute sono posti, altres\u00ec, vari enti che compongono il Servizio sanitario nazionale, che trovavano nel ministero il proprio referente nazionale. Essi sono:\nCommissioni ed organi consultivi.\nPresso il dicastero hanno sede diverse commissioni e comitati consultivi:"}
{"id": "457320", "revid": "21079", "url": "https://it.wikipedia.org/wiki?curid=457320", "title": "Quadriche", "text": ""}
{"id": "457325", "revid": "1345932", "url": "https://it.wikipedia.org/wiki?curid=457325", "title": "Problema delle galassie nane", "text": "Il problema della mancanza di galassie nane deriva dalla previsione della teoria della CDM (Cold Dark Matter - materia oscura fredda) secondo la quale ci dovrebbero essere una quantit\u00e0 enormemente maggiore di queste galassie rispetto alle osservazioni fatte, differentemente dalla quantit\u00e0 osservata di galassie di dimensioni normali, che invece generalmente concorda con le previsioni della teoria.\nLa materia oscura sembra agglomerarsi gerarchicamente ed in numero sempre crescente negli aloni galattici, al diminuire della grandezza dell'alone.\nIl problema ha due soluzioni possibili. La prima sta nel fatto che una galassia nana pu\u00f2 esistere e non avere attratto abbastanza materiale barionico per produrre luce, quindi solo alcune sono visibili. L'altra soluzione \u00e8 che le galassie nane tendono ad essere inghiottite o stirate dai moti gravitazionali delle galassie a cui sono legate. Questo \"stiramento\" ha portato a una grande difficolt\u00e0 nel distinguere alcune galassie nane perfino nel nostro gruppo locale a causa del fatto che sono cos\u00ec stirate da essere appena visibili."}
{"id": "457328", "revid": "1534511", "url": "https://it.wikipedia.org/wiki?curid=457328", "title": "Giungla", "text": "Il termine giungla ha un'accezione propria ed una estesa.\nIn senso proprio, il termine \u00e8 sinonimo di foresta tropicale decidua e spesso anche di foresta monsonica; indica un bioma caratterizzato da una foresta impenetrabile e ricca di alberi caducifogli, tipico dei climi tropicali in cui a un lungo periodo piovoso si alterna una stagione secca.\nNella lista Global 200 del WWF questo bioma non \u00e8 considerato in quanto tale, ma \u00e8 inserito tra le foreste aride di latifoglie tropicali e subtropicali; la presenza preponderante di piante caducifoglie distingue la giungla dalle altre foreste di questo bioma, in cui sono inserite anche quelle semi-decidue e quelle sempreverdi.\nInteso in senso proprio, il bioma della giungla \u00e8 diffuso soprattutto in Asia, nel subcontinente indiano e nelle aree interne dell'Indocina, come attesta la derivazione etimologica dal sanscrito (pronuncia: \"ja\u1e45gala\"), che significa \"area naturale selvaggia\". Per analogia, il termine \"giungla\" pu\u00f2 indicare anche le foreste con caratteristiche simili presenti in altri continenti.\nAlcuni autori parlano di giungla anche per la vegetazione secondaria che si sviluppa quando la foresta pluviale viene abbattuta; il motivo di questa definizione \u00e8 la forte somiglianza tra questa vegetazione secondaria e la vegetazione primaria della giungla vera e propria; la somiglianza \u00e8 dovuta all'impenetrabilit\u00e0, e non alla caducit\u00e0 delle foglie.\nAnche la giungla primaria, una volta distrutta, si trasforma in giungla secondaria, che si differenzia per la minore altezza degli alberi.\nIn senso esteso, invece, il termine \"giungla\" \u00e8 sinonimo di foresta pluviale; tale estensione di significato \u00e8 oggi molto raro in ambito scientifico; non era cos\u00ec nel passato: sino agli anni cinquanta del Novecento, il termine \"foresta pluviale\" non era usato e per riferirsi a questo ambiente si usavano le espressioni \"giungla\" o \"foresta vergine\".\nCon l'affermarsi, a livello accademico e scientifico, dell'espressione \"foresta pluviale\", il termine \"giungla\" \u00e8 tornato alla sua accezione ristretta, quella originaria. A livello non prettamente scientifico, il termine \"giungla\" \u00e8 invece ancor oggi usato come sinonimo di \"foresta pluviale\".\nVariazioni del significato del termine.\nI romanzi di Walter Scott, dei primi decenni dell\u2019Ottocento, furono i primi a diffondere l'uso del termine \"giungla\" nel linguaggio corrente, come sinonimo di \"foresta vergine\"\nIl successo dei libri di Rudyard Kipling, \"Il libro della giungla\" e \"Il secondo libro della giungla\", ed anche di quello di Edgar Rice Burroughs, \"Tarzan delle Scimmie\" (in cui si parla della giungla africana), hanno reso oltremodo popolare il termine, sia in senso proprio, sia in senso esteso. Le avventure a fumetti dell'Uomo mascherato, che si svolgono in una giungla localizzata in un paese di fantasia, hanno contribuito alla diffusione del termine a livello popolare, come anche i romanzi di Emilio Salgari, specie \"I misteri della jungla nera\", ambientato nella foresta di mangrovie delle Sundarbans.\nI libri di Salgari hanno dato al termine \"giungla\", nel linguaggio italiano corrente, una sfumatura particolare, ossia quella di foresta intricatissima ricca di aree paludose e popolata da animali pericolosi per l'uomo, come tigri e serpenti\nDai libri di Kipling, di Burroughs e di Salgari vennero tratti decine e decine di film, fumetti, cartoni animati e serie televisive di grande successo popolare e tutti ambientati nella giungla, con celebri protagonisti: Mowgli, l'Uomo mascherato, Tarzan, Sandokan, Tremal-Naik. Pi\u00f9 il termine si diffondeva, pi\u00f9 assumeva significati generici, fino ad arrivare ad indicare qualsiasi foresta equatoriale o tropicale. Nell'immaginario collettivo, la giungla divenne cos\u00ec definitivamente l'ambiente della natura rigogliosa ed incontaminata, affascinante, ma piena di insidie per l'uomo, che mette alla prova s\u00e9 stesso lottando contro ostacoli e difficolt\u00e0 di ogni tipo, vivendo mille avventure.\nIl 1898 vide la pubblicazione del volume \"Geografia su base fisiologica\", in cui il botanico ed ecologo tedesco Andreas Schimper classific\u00f2 per primo tutti i biomi terrestri del pianeta; per indicare le foreste che erano state sino ad allora chiamate genericamente \"giungla\" o \"foresta vergine\", egli coni\u00f2 l'espressione \"foresta pluviale\", che nel giro di qualche decennio si impose a livello scientifico, e parzialmente anche popolare. Il termine \"giungla\", che era diventato troppo generico, cominci\u00f2 allora a tornare al suo significato originario di foresta tipica delle regioni monsoniche, anche se a livello popolare questa accezione convive ancora con quella pi\u00f9 generica di foresta pluviale.\nNell'ambito dello Scautismo, inoltre, la giungla \u00e8 l'ambiente fantastico in cui vive il \"branco\" dei Lupetti, seguendo il libro \"Le storie di Mowgli\", realizzato dallo stesso Kipling su richiesta di Robert Baden-Powell.\nSignificato traslato.\nIn senso traslato, il termine \"giungla\" \u00e8 usato nella letteratura occidentale per indicare uno spazio naturale al di fuori del controllo della civilt\u00e0, ma \u00e8 anche usato come metafora di luoghi o situazioni dove la sola legge percepita \u00e8 la \"sopravvivenza del pi\u00f9 adatto\": la cosiddetta \"legge della giungla\" che domina i rapporti umani nelle megalopoli odierne. In tal senso il termine \u00e8 usato, a titolo di esempio, nel film di John Huston \"Giungla d'asfalto\", in quello di Joseph Losey \"Giungla di cemento\" e nell'opera teatrale di Bertolt Brecht \"Nella giungla delle citt\u00e0\".\nLa giungla in senso proprio.\nLa parola \"giungla\", in senso proprio, indica il bioma delle zone tropicali caratterizzate dal soffiare dei monsoni, che portano all'alternarsi di una stagione secca, durante il periodo in cui spira il monsone invernale, che proviene dal centro dei continenti, e di una stagione piovosa, data dal monsone estivo, che proviene dall'oceano.\nSi deve notare che alcune tra le pi\u00f9 diffuse classificazioni climatiche, come quella di K\u00f6ppen, limitano il concetto di clima monsonico alle sole regioni costiere in cui soffiano questi venti. Quando si dice che la giungla \u00e8 tipica delle regioni a clima monsonico, si deve invece intendere questo clima nella sua accezione pi\u00f9 vasta, comprendendo quindi anche l'entroterra.\nDifferenze con altri biomi.\nGiungla e foresta pluviale.\nL'alternanza di una stagione secca e di una piovosa si riflette sul tipo di vegetazione: il periodo invernale di siccit\u00e0 spinta fa s\u00ec che, per superare la scarsit\u00e0 d'acqua, la maggior parte delle piante della giungla siano a foglie caduche durante l'inverno. Ci\u00f2 marca la differenza tra la giungla e la foresta pluviale vera e propria, nella quale invece le piogge sono presenti in tutti i mesi e quindi tutte le piante sono sempreverdi.\nInoltre, mentre nella foresta pluviale la zona vicino al terreno \u00e8 tipicamente scarsa di vegetazione, che non pu\u00f2 svilupparsi a causa della mancanza di luce dovuta al fittissimo strato superiore delle chiome, nella giungla, invece, essendo gli alberi pi\u00f9 radi, lo strato inferiore della vegetazione \u00e8 molto sviluppato, creando un intrico di rami e liane tipicamente impenetrabile alla percorrenza da parte dell'uomo. Nella giungla, infatti, lo strato arboreo pi\u00f9 alto \u00e8 meno compatto e non scherma completamente la luce, che quindi arriva sino al suolo in quantit\u00e0 sufficiente per lo sviluppo di un intricatissimo insieme di piante.\nGiungla e foresta arida tropicale.\nLa giungla, sempre per la presenza di una massiccia percentuale di specie caducifoglie, si distingue dalle altre foreste appartenenti al bioma delle foreste aride di latifoglie tropicali e subtropicali, alcune delle quali sono sempreverdi o semidecidue. La stagione siccitosa, infatti, in certi climi non riesce ad esaurire completamente le riserve d'acqua del suolo e gli alberi in questo caso possono rimanere sempreverdi.\nGiungla e savana.\nLa giungla, per la sua copertura arborea completa, si distingue dalla savana, che pure \u00e8 il risultato di un clima con alternanza di una stagione secca e di una piovosa; la copertura totale del terreno da parte degli alberi \u00e8 conseguenza di una stagione piovosa particolarmente lunga, che ne favorisce lo sviluppo.\nPiante e animali della giungla.\nAlberi tipici della giungla sono il kapok, il teak, il sandalo, vari ficus, tra cui il fico delle pagode, diverse specie del genere \"Diospyros\" da cui si ricava l'ebano e diverse specie del genere \"Dalbergia\", da cui si ricava il palissandro. Tipica della giungla \u00e8 inoltre la presenza di varie specie di bamb\u00f9.\nTra gli animali che vivono nella giungla asiatica, si ricordano le tigri, gli elefanti indiani, i rari leoni indiani, le volpi del bengala, gli avvoltoi del Bengala, i cobra reali, i pitoni. Nella giungla delle Piccole Isole della Sonda vivono i draghi di Komodo.\nDiffusione della giungla nei vari continenti.\nLe zone di maggiore estensione di giungla, intesa come foresta tropicale decidua, si trovano in India centrale e in Indocina; zone di estensione pi\u00f9 limitata, ma sempre notevole, si trovano nello Yucat\u00e1n e nel Madagascar occidentale.\nLe pi\u00f9 vaste ecoregioni della lista Global 200 caratterizzate dalla giungla sono dunque:\nLe altre zone hanno un'estensione molto minore.\nEcoregioni.\nSi riporta l'elenco completo delle ecoregioni definite dalla lista Global 200 caratterizzate dalla presenza della giungla, intesa nel senso proprio, ossia di foresta tropicale decidua.\nAltre aree a giungla.\nSecondo fonti diverse dalla lista Global 200, esistono altre aree caratterizzate dalla giungla, nei vari continenti."}
{"id": "457332", "revid": "879070", "url": "https://it.wikipedia.org/wiki?curid=457332", "title": "Neogale vison", "text": "Il visone americano (Neogale vison ()) \u00e8 un mammifero carnivoro della famiglia dei Mustelidi. Precedentemente classificato nel genere \"Mustela\", \u00e8 stato inserito nel 2021, assieme ad altre quattro specie, nel genere \"Neogale\".\nDistribuzione.\nLa specie \u00e8 originaria del Nord America, dove con una quindicina di sottospecie vive in un vasto areale che comprende tutti gli Stati Uniti (fatta eccezione per l'Arizona) e gran parte del Canada a sud del Circolo Polare Artico: sono stati inoltre introdotti a Terranova.\nSi tratta di animali semiacquatici, pertanto essi colonizzano qualsiasi ambiente a contatto con l'acqua (corsi d'acqua, laghi, paludi etc.), prediligendo le aree costiere con fitta vegetazione rivierasca ma dimostrandosi estremamente adattabile.\nL'introduzione in nuovi ambienti.\nNella seconda met\u00e0 del XIX secolo la specie cominci\u00f2 a venire allevata intensivamente in cattivit\u00e0, ai fini di sfruttarla per la sua pregiata pelliccia: nel 1866 venne selezionata la sottospecie \"domestica\", ottenuta a partire dall'incrocio mirato delle tre sottospecie \"ingens\", \"melampeplus\" e \"vison\", scelte per caratteristiche di dimensioni e qualit\u00e0 del pelo. I visoni americani cos\u00ec ottenuti vennero importati in grandi quantit\u00e0 in allevamenti intensivi sorti in varie parti dell'Asia, del Sud America e dell'Europa.\nCol tempo, vennero a crearsi delle popolazioni rinselvatichite di questi animali, dovute alla fuga accidentale di animali dagli allevamenti od incentivate dal governo stesso (ad esempio nell'allora Unione Sovietica). Tali popolazioni sono spesso entrate in conflitto col visone europeo (\"Mustela lutreola\"), spesso a discapito di quest'ultimo, per questo \u00e8 considerato una specie invasiva.\nIn Italia, la specie (importata a partire dagli anni cinquanta) \u00e8 diffusa nelle aree circostanti ai grandi allevamenti del Nord, oltre che in Sardegna (Flumendosa, Lago Omodeo): tali popolazioni generalmente si dimostrano non autonome dal punto di vista riproduttivo, fatta eccezione per la popolazione dei Monti Sibillini e Simbruini.\nDescrizione.\nDimensioni.\nRaggiunge la lunghezza di 60 centimetri, di cui 15 spettano alla coda. Il peso si attesta in media attorno al chilogrammo, coi maschi che pesano in media il 25% in pi\u00f9 rispetto alle femmine.\nAspetto.\nIl corpo ha una forma allungata e slanciata ed \u00e8 ricoperto da pelo folto e dall'aspetto sericeo (dovuto alle sostanze oleose che lo rendono impermeabile), di colore generalmente uniforme bruno o nerastro (anche se le variet\u00e0 domestiche presentano una gamma di colori), con una caratteristica macchia bianca sul mento. Sotto lo strato di pelo superficiale \u00e8 presente un ulteriore strato di sottopelo soffice ed isolante.\nLe zampe sono corte e presentano delle membrane interdigitali parziali che aiutano la propulsione in acqua.\nBiologia.\nIl visone americano ha abitudini prevalentemente notturne: durante il giorno dorme in tane agli argini dei fiumi che non scava mai da solo, ma ottiene occupando i rifugi di altre specie acquatiche (specialmente il topo muschiato), scacciandone od uccidendone il legittimo proprietario. All'interno della propria tana, qualora non gi\u00e0 presenti, essi accumulano erba secca o peli di animali, spesso utilizzando il pelo o le piume delle proprie prede.\nSi tratta di animali solitari, in particolare i maschi si rivelano particolarmente intolleranti nei confronti di conspecifici dello stesso sesso: i territori di maschi e femmine possono invece sovrapporsi nelle aree periferiche. Per evitare episodi di aggressivit\u00e0 intraspecifica, questi animali sono soliti marcare il proprio territorio con delle ghiandole sottocaudali che emettono un secreto dall'odore muschiato. L'estensione del territorio varia a seconda della disponibilit\u00e0 di cibo e del numero di tane in cui insediarsi presenti nella zona.\nI visoni americani sono ottimi nuotatori e possono percorrere sott'acqua fino a 30\u00a0m, giungendo sino a 5\u00a0m di profondit\u00e0: la loro scarsa capacit\u00e0 di immagazzinare l'ossigeno e la loro scarsa capacit\u00e0 visiva sott'acqua li rendono tuttavia relativamente poco efficienti alla caccia subacquea se comparati, ad esempio, con la lontra.\nAlimentazione.\nIl visone americano \u00e8 una specie carnivora: pu\u00f2 cacciare indifferentemente sulla terra ferma ed in acqua, oltre a poter saltuariamente arrampicarsi sugli alberi per raggiungere una preda. Si dimostra una specie generalista ed opportunista, si nutre cio\u00e8 di ci\u00f2 che \u00e8 maggiormente disponibile nella zona in cui vive (pesci, crostacei, rane, molluschi, uccelli acquatici, uova, roditori etc.). La dieta tende a variare in modo considerevole a seconda della stagione: in particolare, il visone tende a nutrirsi maggiormente di pesci d'inverno e a concentrarsi invece su uccelli e piccoli roditori in altre stagioni.\nA causa della sua dieta, nelle zone in cui \u00e8 stato introdotto il visone entra in competizione con altre specie, in primis con l'affine visone europeo, ma anche con la lontra e la puzzola. Esso esercita inoltre una forte pressione predatoria su alcune specie autoctone, come la folaga e l'arvicola d'acqua, causandone una drastica riduzione numerica in zone dove le popolazioni di questa specie presentano alte densit\u00e0.\nRiproduzione.\nSi riproduce una volta all'anno. Gli accoppiamenti nell'emisfero nord avvengono di solito in febbraio-marzo e i piccoli nascono in maggio. Le cucciolate sono in di circa 6-7 piccoli. I visoni si disperdono quando raggiungono i quattro-cinque mesi di et\u00e0 e raggiungono la maturit\u00e0 sessuale a 10 mesi.\nLa speranza di vita di questi animali in natura \u00e8 di circa 3-4 anni, mentre in cattivit\u00e0 vivono fino ad oltre 10 anni.\nIl visone americano in cattivit\u00e0.\nL'allevamento.\nSi calcola che pi\u00f9 del 30% degli animali in cattivit\u00e0 riesca ad evadere dalle gabbie, tanto autonomamente che a seguito di \"raid\" animalisti. \nNumerosi esemplari nel corso degli anni sono stati cos\u00ec liberati in un ambiente alloctono, spesso gi\u00e0 colonizzato da altri conspecifici fuggiti dagli allevamenti.\nLa chiusura di alcuni allevamenti, inoltre, ha causato la liberazione di grandi quantit\u00e0 di questi animali in alcune aree (similmente a quanto avvenuto con la nutria), rendendo quindi la tanto auspicata cessazione dell'attivit\u00e0 conciaria un possibile disastro ecologico.\nL'introduzione deliberata di questi animali ha esiti disastrosi anche sulla specie nel complesso: i visoni americani della sottospecie \"domestica\", che sono poi quelli allevati in cattivit\u00e0, hanno minori dimensioni cerebrali (-20%), cardiache (-8%) e renali (-28%) rispetto alle sottospecie selvatiche, inoltre avendo sempre vissuto in cattivit\u00e0 non sempre sono abituati a procacciarsi il cibo e difendere un proprio territorio: ci\u00f2 vuol dire che la maggior parte degli animali \"liberati\" muore entro due mesi dalla liberazione, generalmente per fame o per ferite riportate da combattimenti con altri esemplari (dovuti all'alta densit\u00e0 di animali che si viene improvvisamente a trovare in uno spazio ristretto), avendo per\u00f2 nel frattempo il tempo di accoppiarsi con esemplari puri o con femmine di visone europeo (che raggiungono l'estro con qualche mese di ritardo rispetto al visone americano, ma comunque non si accoppiano nuovamente per quell'anno e non producono prole dopo l'accoppiamento con visoni americani).\nVerso la met\u00e0 degli anni ottanta venne scoperta una malattia, l'encefalopatia trasmissibile dei visoni (TME), un prione comparabile a quello che causa l'encefalopatia spongiforme bovina (BSE) e che pu\u00f2 causare altissimi tassi di mortalit\u00e0 negli allevamenti di questi animali: tale agente patogeno pare inoltre trasmissibile reversibilmente a bovini ed ovini, dalle cui carni infette i visoni potrebbero essere stati contagiati.\nIl visone come animale domestico.\nNonostante vengano allevati in cattivit\u00e0 da circa un secolo e mezzo, i visoni non sono mai stati del tutto addomesticati: la selezione della razza, infatti, piuttosto che sulla docilit\u00e0, si \u00e8 sempre basata sulla taglia e sulla qualit\u00e0 ed uniformit\u00e0 del colore del pelo. Perci\u00f2, se tenuti come animali domestici, i visoni si possono dimostrare piuttosto aggressivi e mordaci: tuttavia, essi sono assai curiosi ed intelligenti, sempre pronti al gioco. Sfruttando tali qualit\u00e0, dopo un processo lungo e piuttosto difficoltoso, il visone americano pu\u00f2 essere addomesticato con successo."}
{"id": "457335", "revid": "161273", "url": "https://it.wikipedia.org/wiki?curid=457335", "title": "Problema della cuspide degli aloni galattici", "text": "Il problema della cuspide degli aloni galattici deriva dalla previsione della CDM (Cold Dark Matter - materia oscura fredda) secondo la quale la curva di densit\u00e0 di materia oscura nelle regioni pi\u00f9 dense dell'universo aumenta rapidamente fino ad arrivare a un picco l\u00e0 dov'\u00e8 concentrata la maggior parte della materia in un punto centrale della curva, per poi diminuire di nuovo rapidamente. Questo implicherebbe che il centro della galassia dovrebbe essere il punto di maggior picco di concentrazione di materia oscura, mentre dalle osservazioni fatte questo picco non \u00e8 affatto presente.\nIl problema non sembra insolvibile poich\u00e9 non sono ancora state studiate a fondo le relazioni tra concentrazione di materiale barionico e di materia oscura in aree a grande concentrazione barionica. In particolare un'area ad alta densit\u00e0 di materiale barionico avrebbe una distribuzione differente a causa di interazioni di forze diverse dalla gravit\u00e0. La distribuzione del materiale barionico pu\u00f2 dunque influenzare la curva a cuspide della distribuzione di materia oscura.\nUltimamente \u00e8 stato messo in discussione quanto si conosceva sulla materia oscura e sulla formazione delle galassie. Come pubblicato su Nature 461 un gruppo di astrofisici tra i quali l'italiano Gianfranco Gentile, pensano che il componente della materia oscura possa essere una particella non ancora scoperta; ci\u00f2 \u00e8 avvalorato dal fatto che si \u00e8 notato che le galassie a disco ruotano ad una velocit\u00e0 maggiore di quella che dovrebbero se fossero formate interamente dalla materia visibile.\nIl concetto dell'esistenza della materia oscura \u00e8 stato introdotto per giustificare la coesione della struttura galattica che invece degenererebbe se come componente avesse solo il materiale visibile. Viene inoltre teorizzato che le galassie siano immerse in una specie di nuvola, chiamata, appunto, alone di materia oscura, ed abbiano un campo di forza di gravit\u00e0 nella parte esterna della galassia pi\u00f9 forte di quello ipotizzato dalla legge di Newton ed Einstein.\nQuesta idea viene chiamata MOND ( Modified Newtonian Dynamics ). Si \u00e8 arrivati a questo risultato controllando le misure fatte sulla velocit\u00e0 di rotazione delle galassie e si \u00e8 tracciata la distribuzione della materia su un vasto numero di esse.\nLo studio \u00e8 stato intrapreso da Gianfranco Gentile, Benoit Famaey, HongSheng Zhao e Paolo Salucci. Si \u00e8 trovato che il campo gravitazionale della materia oscura all'interno di un alone \u00e8 lo stesso per tutte le galassie e che il campo gravitazionale della materia visibile misurato sempre nello stesso punto risulta essere uguale per tutte le galassie considerate. Quindi si pu\u00f2 dedurre che:"}
{"id": "457337", "revid": "122260655", "url": "https://it.wikipedia.org/wiki?curid=457337", "title": "Tubo", "text": "Un tubo, dal punto di vista geometrico, \u00e8 un solido cavo chiuso a sezione costante in forma e area. Un tubo pu\u00f2 essere di origine naturale (ad esempio un tubo neurale) o artificiale. Dato che nella maggioranza dei casi ci si riferisce al tubo come manufatto, si descriveranno qui i tubi di fabbricazione umana.\nUn tubo il cui asse descriva una spirale \u00e8 detto serpentino.\nStoria.\nDifficile definire l'origine del tubo. Non \u00e8 escluso che in epoca preistorica si usassero tronchi cavi per convogliare fluidi, ma questi non sembrano classificabili come tubi.\nNell'antico Egitto si usavano tubi di rame per il trasporto dell'acqua potabile: un esemplare, rinvenuto nel tempio del re Sa-Hu-Re ad Abusir e risalente al 2750 a.C. circa, \u00e8 conservato nel Museo Statale di Berlino. Il tubo era ottenuto aggraffando una sottile lastra di rame, fino ad ottenere un diametro di 75\u00a0mm; l'impianto (circa 100 metri di lunghezza) era costituito da una serie di questi tubi, ciascuno dei quali misurava 75\u00a0cm.\nIn epoca romana esistevano tubi, in genere metallici (in piombo), per convogliare acqua alle citt\u00e0 e all'interno delle stesse.\nIn epoca storica pi\u00f9 recente, il sistema di produzione dei tubi, avveniva mediante l'uso di una \"spina\", (una sorta di punta ovoidale) che produceva la cavit\u00e0 interna del tubo spingendo per laminazione rotatoria la massa da formare, col Laminatoio a \"Passo di pellegrino\", appunto contro ed attorno alla spina.\nUtilizzo.\nL'uso principale dei tubi \u00e8 evidentemente quello di convogliare fluidi. Le caratteristiche geometriche del tubo, per\u00f2, lo caratterizzano come struttura leggera (in quanto cava) e ad alto momento di inerzia, e quindi particolarmente adatta ad applicazioni strutturali, specie a colonne sottoposte a carico di punta. I pali della luce, le gambe delle sedie metalliche, le aste delle bandiere sono tubi anche se, a rigore, non hanno necessariamente sezione costante. Come struttura, esistono applicazioni della forma tubolare ben note: la fusoliera di un aereo, ad esempio.\n\u00c8 bene quindi fare una prima distinzione tra:\nTipologie.\nTubi idraulici.\nSi definiscono come tubi idraulici quelli adatti al convogliamento, senza dispersione, di fluidi e costituiscono, come detto, la grande maggioranza dei tubi prodotti. Tra questi, la quasi totalit\u00e0 ha sezione circolare.\nTubi a diametro nominale interno.\nIn origine, la denominazione del tubo in pollici combaciava con il suo diametro interno. Dato il diametro interno del tubo, in base alla tecnologia di produzione originaria, che risultava in un determinato spessore delle pareti del tubo, si otteneva un corrispondente diametro esterno, calcolabile dalla somma del diametro interno pi\u00f9 due volte lo spessore. Sempre in base a queste dimensioni \u00e8 stato abbinato, per ogni diametro interno, un corrispondente valore della norma di filettatura Whitworth per la raccorderia e la preparazione delle estremit\u00e0 delle tubazioni alla giunzione (filettatura), che ovviamente \u00e8 legato al diametro esterno. Con il passare del tempo, i miglioramenti produttivi e di qualit\u00e0 e resistenza dei materiali utilizzati, hanno permesso di ridurre lo spessore della parete del tubo, risparmiando materiale ed in peso del tubo, a parit\u00e0 di portata. Questo ha creato il problema che, qualora si fosse mantenuto costante il diametro interno, si sarebbe ridotto il diametro esterno dei nuovi tubi, creando la necessit\u00e0 di definire nuove filettature leggermente diverse da quella definita dalla norma Whitworth e quindi tutta una nuova serie di raccorderie. La scelta \u00e8 invece caduta sul mantenere fermo il diametro esterno, mantenendo cos\u00ec la compatibilit\u00e0 con la raccorderia esistente, ma cos\u00ec rinunciando alla rispondenza tra denominazione del tubo ed il suo diametro interno reale. Di conseguenza il diametro interno \u00e8 aumentato e la denominazione del tubo non risulta pi\u00f9 rispondente al suo effettivo diametro interno.\nIn genere, i tubi per applicazioni idrauliche seguono degli standard dimensionali precisi; la normalizzazione originariamente usata \u00e8 la ANSI B36, la norma \u00e8 stata ripresa dal sistema europeo ISO 6708-1995.\nNell'uso statunitense (e in genere nell'industria del petrolio) i diametri nominali (abbreviati con la sigla NB, ossia \"Nominal Bore\", foro nominale) sono espressi in pollici \"nominali\", mentre nell'uso europeo ISO 6708-1995 sono espressi in egual maniera con designazioni nominali. I valori dimensionali dei tubi sono assolutamente corrispondenti nei due sistemi.\nOltre 500 il DN aumenta di 100 in 100\u00a0mm (e il NB di 4 in 4 pollici). Nei collegamenti esterni sono indicate tabelle pi\u00f9 ampie di questa.\nOltre a definire i diametri, la norma ANSI B36.10 stabilisce anche una serie di spessori normalizzati, dipendenti dal diametro del tubo. Questa serie di spessori \u00e8 conosciuta con il nome di schedula, (spesso abbreviata con Sch.), per assonanza con il termine inglese \"Schedule\", programma, serie. Vengono stabiliti dei numeri di schedula, multipli di 10, che determinano grosso modo una resistenza costante alla pressione di tubi con differente diametro ma stessa schedula. Ad esempio, il tubo DN 50 (NB 2\") \u00e8 commercialmente reperibile con spessori secondo Schedula 40 (3.91\u00a0mm) Schedula 80 (5,54\u00a0mm) e Schedula 160 (8,74\u00a0mm).\nNel caso dei tubi in acciaio inossidabile le schedule sono multipli di 5 e con suffisso S; il tubo DN 50 schedula 5S ha spessore 1,65\u00a0mm, la schedula 10S 2,77\u00a0mm, la schedula 40S e la 80S uguali rispettivamente alla 40 e 80 (ma non \u00e8 sempre cos\u00ec).\nNella pratica delle raffinerie \u00e8 molto usata la norma \"parallela\" API 5L, che definisce gli spessori come schedula \"standard\" (STD), \"extra strong\" (XS - rinforzata), \"double extra strong\" (XXS - doppiamente rinforzata).\nLe serie ANSI ed API sono in parte corrispondenti, pur essendo la API ristretta solo tre serie di spessori.\nIl tubo 2\" STD equivale alla schedula 40 (3,91\u00a0mm di spessore); il 2\" XS alla schedula 80 (5,54\u00a0mm), mentre il 2\" XXS (spessore 11,07\u00a0mm) non corrisponde ad alcuna schedula ANSI.\nTubi a diametro nominale esterno.\nCon lo sviluppo della produzione dei tubi mediante trafilatura ed estrusione, ma anche per tubi ottenuti da lamiera elettrosaldata, lavorazioni che permettono caratteristiche dimensionali molto pi\u00f9 precise, o pi\u00f9 elevate produttivit\u00e0, si sono consolidati, soprattutto nella produzione di tubi in acciaio al carbonio, o legato (esempio: inossidabili) a pareti sottili, calibrati, o in materiali diversi dall'acciaio (rame, polivinile, polietilene, ecc.), uno standard produttivo a diametro nominale esterno, tale standard, che \u00e8 utilizzato sia per tubi a misure anglosassoni (tubi a pollici), sia per tubi metrici, si adotta la designazione del diametro (esterno) del tubo, seguita dallo spessore di parete.\nMentre per la designazione tradizionale inglese per i designare genericamente tubi a diametro \"nominale interno\" \u00e8 preferito il termine \"Pipe\", per i tubi a diametro \"nominale esterno\" \u00e8 usato il termine \"Tubing\".\nClassificazione per comportamento sotto carico.\nIn base al comportamento sotto i carichi esterni agenti le tubazioni interrate si suddividono in due categorie:\nClassificazione per materiale.\nI tubi sono profilati di forma cilindrica che possono assumere diverse dimensioni e presentare caratteristiche differenti a seconda delle funzioni che sono chiamati a svolgere. La scelta di un tubo da impiegare in una tubazione tiene conto del:\nUna volta selezionati questi due parametri la scelta del tubo prevede l'individuazione del diametro (in relazione alla portata di fluido che deve essere trasportata) e la scelta dello spessore. Per quanto riguarda quest'ultimo vengono adottate delle relazioni che ne consentono il calcolo sia in fase operativa che in caso di prova idraulica. Si riporta nel seguito un elenco delle tipologie di tubi, distinti in base al materiale, che sono impiegati frequentemente nella pratica industriale e civile.\nTubi di acciaio.\nEsistono diversi modelli di tubi in acciaio che possono essere distinti in base alle caratteristiche del fluido da trasportare, alla sua temperatura e pressione ed alle caratteristiche dell'ambiente nel quale il tubo verr\u00e0 posto.\nTubi filettabili.\nSono tubi in acciaio non legato (Fe 330) facilmente lavorabili. Possono presentare estremit\u00e0 lisce o filettate con filettatura conica o cilindrica. Le dimensioni vanno da DN 10 a 150 e le pressioni fino a PN 25.\nTubi zincati.\nParticolari tubi che sono impiegati in quei casi nei quali si voglia evitare l'ossidazione del materiale che porterebbe ad un inquinamento del fluido trasportato. I tubi in questioni sono posti in degli appositi bagni di zinco ed il materiale in eccesso viene eliminato con una lavorazione successiva.\nTubi per impieghi a pressione (Classificazione PED).\nI tubi metallici per impieghi in pressione \"PED\" non costituiscono una tipologia particolare di tubi per materiali o dimensioni, ma discriminano, in funzione del tipo di fluido convogliato (pericolosit\u00e0), di dimensione del tubo (massa di fluido contenuta) e pressione di esercizio, l'applicazione o meno di regole di certificazioni particolari aggiuntive della qualit\u00e0 del materiale usato per la tubazione, certificazione documentale con identit\u00e0 e qualifica degli operatori che hanno eseguito le lavorazioni significative (ad esempio le saldature) della tubazione e, per l'utilizzo, ulteriori eventuali ispezioni periodiche certificate del manufatto nel tempo (ad esempio: rilevamento di eventuali corrosioni) secondo i regolamenti applicativi.\nIn tali termini la tubazione \u00e8 completamente assimilata ad un \"impianto in pressione\", come una caldaia o un serbatoio pressurizzato.\nLa applicazione della normativa \u00e8 soprattutto dedicata al controllo di tubazioni di diametro consistente, a pressioni elevate, e con fluidi pericolosi; prevede diversi livelli (Categorie, o classi) di certificazione in funzione del fluido, del diametro, e della pressione che ricorre.\nLa normativa inoltre determina le condizioni che non sono soggette alla propria applicazione (tubazione non classificata).\nTubi per applicazioni meccaniche.\nSono tubi in acciaio non legato o basso legato di qualit\u00e0 in genere utilizzati per costruire particolari e componenti di impianti e macchinari (boccole, supporti, distanziali, ghiere ecc.)\nTubi per condotte.\nRientrano in questa categoria i tubi in acciaio al carbonio che sono impiegati in genere nel trasporto di acqua, prodotti petroliferi o gas naturale.\nI pi\u00f9 utilizzati sono quelli saldati:\nIl processo di frabbricazione del tubo in acciaio saldato \u00e8 stato inventato negli anni venti del XIX secolo dagli inglesi 'James Russell e Cornelius Whitehouse durante il pieno sviluppo della prima rivoluzione industriale anglosassone.\nle successive tappe dello sviluppo della tecnica di fabbricazione del tubo in acciaio saldato sono state:\nNel 1864 il tubo saldato venne utilizzato da Samuel van Syckel per la realizzazione in Pennsylvania del primo oleodotto del diametro di 2\" e lunghezza pari a 8\u00a0km.\nDa allora i tubi in acciaio continuano a mantenere la leadership per la costruzione degli impianti per il convogliamento dei fluidi ad uso civile ed industriale.\nTubi commerciali.\nTubi in acciaio non legato (Fe 320) adatti a trasportare fluidi per i quali venga richiesta la tenuta stagna e dimensioni fino a DN 600.\nTubi speciali.\nSono tubi in acciaio legato inossidabile adatti a lavorare in condizioni critiche e quindi con fluidi che presentano un'elevata temperatura o un'alta aggressivit\u00e0 chimica, vengono prodotti anche senza saldatura.\nTubi in rame.\nSono tubi fatti appunto in rame e possiedono elevate caratteristiche di conducibilit\u00e0 termica ed una certa lavorabilit\u00e0 (stato fisico ricotto). Sono di dimensioni medio-piccole e per le loro caratteristiche sono impiegati di frequente negli impianti domestici per il trasporto dell'acqua (potabile, riscaldamento tradizionale e radiante), del gas combustibile, del gasolio e dei fluidi per impianti solari. I tubi di rame sono impiegati anche nel campo del condizionamento e refrigerazione, nonch\u00e9 per il trasporto dei gas medicali.\nVengono utilizzati anche tubi in leghe di rame, in ottone e in cupronickel, soprattutto in ambito marino.\nTubi in ghisa sferoidale.\nTubi ottenuti dalla centrifugazione del magnesio in ghisa grigia. Essi presentano una buona resistenza alla corrosione ma di contro hanno un elevato peso per unit\u00e0 di lunghezza. Questo parametro va tenuto in conto ad esempio quando si vanno a dimensionare i supporti che dovranno sorreggere i tubi. Possono sopportare pressioni fino a PN 10 e per le loro caratteristiche sono impiegati nel trasporto di acqua, prodotti petroliferi o gas naturale in particolare nelle tubazioni interrate.\nTubi in materie plastiche.\nSono tubi che sono sempre pi\u00f9 usati grazie alle caratteristiche di leggerezza, flessibilit\u00e0, resistenza alla corrosione, propriet\u00e0 dielettriche, inerzia nei confronti dei fluidi pi\u00f9 comuni come il gas a bassa pressione, o l'acqua. Il limite di questi tubi sta nei bassi valori di pressione e temperatura che gli stessi possono sopportare, un altro limite \u00e8 quello di avere elevati coefficienti di dilatazione lineare, quindi se sottoposti ad ampie variazioni di temperatura subiscono allungamenti o accorciamenti. I materiali pi\u00f9 utilizzati nella realizzazione di questi particolari tubi sono:\nBisogna tenere presente che questi tubi subiscono invecchiamento se esposti alla luce solare. Per le loro propriet\u00e0 essi vengono impiegati nel trasporto di acque potabili o di scarico, liquidi alimentari, prodotti chimici.\nQuesti tubi, quando sono in gomma e utilizzati sui mezzi di trasporto, possono essere del tipo telato o con un rivestimento di treccia metallica, per poter aumentare la pressione massima d'esercizio.\nTubi in vetro.\nI tubi in vetro vengono utilizzati in applicazioni speciali, ad esempio per la movimentazione di sostanze fortemente acide.\nClassificazione in base al fluido trasportato.\nI tubi possono essere distinti anche in base al fluido trasportato. In questo caso ci si riferisce ai colori distintivi di base ed alle indicazioni di codice.\nLe indicazioni di codice sono costituite da:\nI colori distintivi di base si trovano sul tubo in bande di un opportuno spessore ed i principali sono riportati nella tabella seguente:\nDimensionamento dei tubi.\nCalcolo del peso dei tubi in acciaio.\n\u00c8 possibile calcolare il peso di un tubo in acciaio per metro lineare; questa operazione \u00e8 necessaria per preventivi di lavoro, non tanto per misure standard (\u00e8 presente un'ampia disponibilit\u00e0 di tabelle soprattutto su \"d\u00e9pliant\" commerciali), bens\u00ec su dimensioni speciali o su prodotti ottenuti da trafilatura, calandratura oppure forgiatura. La formula da applicare per il calcolo \u00e8 la seguente:\ndove \"Pm\" \u00e8 il peso al metro, \"De\" il diametro esterno, \"s\" lo spessore (in mm) e 40,549 \u00e8 una costante fissa; oppure:\ndove \"Pm\" \u00e8 il peso al metro, \"De\" il diametro esterno, \"s\" lo spessore (in mm) e 7,85 \u00e8 il peso specifico dell'acciaio.\nCalcolo dello spessore di un tubo.\nLo spessore di un tubo pu\u00f2 essere ricavato a partire dall'espressione seguente:\nin cui \"s\" \u00e8 lo spessore in mm, \"PN\" \u00e8 la pressione nominale in bar, \"de\" \u00e8 il diametro esterno del tubo in mm, formula_4 \u00e8 la tensione massima ammissibile (che dipende dal materiale di cui \u00e8 costituito il tubo), espressa in N/mm2."}
{"id": "457338", "revid": "486946", "url": "https://it.wikipedia.org/wiki?curid=457338", "title": "Ndrina", "text": ""}
{"id": "457343", "revid": "37401", "url": "https://it.wikipedia.org/wiki?curid=457343", "title": "Golfo di Catania", "text": "Il golfo di Catania \u00e8 il tratto di mar Ionio compreso tra il capo Mulini di Acireale, che lo delimita a nord e il capo Campolato di Augusta, che lo delimita a sud. La costa corrispondente \u00e8 lunga circa cinquanta chilometri.\nVista la sua estrema apertura ad arco, sarebbe pi\u00f9 corretto definirlo \"seno\".\nLa parte a nord della costa si presenta rocciosa e frastagliata fino al Porto di Catania, ed \u00e8 costituita da rocce basaltiche, frutto di molteplici eruzioni dell'Etna giunte fino al mare e di \"neck\" affioranti dal fondo marino che formano il piccolo arcipelago delle Isole dei Ciclopi e il roccione su cui sorge il Castello di Aci. A nord dell'abitato di Catania si trova l'insenatura di Ognina nella quale si trova il porto Ulisse, piccolo porto da pesca e diporto, nella quale sbocca un fiume sotterraneo chiamato anticamente \"Longina\", che ha dato il nome al quartiere.\nIn corrispondenza della Stazione Centrale di Catania la costa, alta e a strapiombo, viene chiamata, \"Scogliera d'Armisi\", e vi si trovano delle grandi grotte laviche erose dal mare quasi del tutto inaccessibili da terra.\nAd iniziare dal molo foraneo sud del porto la costa diviene sabbiosa e forma la lunga spiaggia della Plaia. Dopo circa 18 km la costa ridiventa rocciosa, tuttavia le rocce sono di tipo differente, per lo pi\u00f9 calcaree e formano anfratti e piccole baie, quasi sempre scoscese a picco sul mare.\nNel golfo di Catania si riversano vari fiumi: il Simeto, il Gornalunga, il San Leonardo; e vari torrenti, come l'Acquicella, il Buttaceto, il canalone Forcile e il canale Benante. In corrispondenza del porto di Catania sfocia anche il fiume sotterraneo Amenano, che a piazza Duomo alimenta la Fontana chiamata dai catanesi \"L'acqua a linzolu\"."}
{"id": "457348", "revid": "1543377", "url": "https://it.wikipedia.org/wiki?curid=457348", "title": "Dragone", "text": "Il dragone \u00e8 un componente di una unit\u00e0 militare terrestre in essere dal XV secolo. Inizialmente il termine si riferiva ad un archibugiere a cavallo e pi\u00f9 tardi serv\u00ec a designare un militare appartenente a una specialit\u00e0 della cavalleria.\nStoria.\nDurante il XVII secolo e gli inizi del XVIII secolo un dragone era tradizionalmente un soldato addestrato al combattimento a piedi, ma che si muoveva a cavallo. Il nome deriverebbe dalla principale arma utilizzata, una carabina o moschetto corto chiamato \"dragon\" per il fumo che emetteva allo sparo.\nGustavo II Adolfo di Svezia nel XVII secolo introdusse questo tipo di truppe nel proprio esercito. Allora il dragone era armato di una sciabola, di un'ascia e di un fucile. La maggior parte degli eserciti europei imit\u00f2 il sovrano svedese. Per tutto il secolo successivo il carattere di fanteria della specialit\u00e0 continu\u00f2 ad attenuarsi per poi scomparire.\nIl termine \"dragoni\" fin\u00ec per indicare la cavalleria media a partire dall'epoca delle prime guerre combattute da Federico il Grande, alla met\u00e0 del XVIII secolo.\nDalla fine del XVIII secolo alcuni reggimenti iniziarono a ricevere la denominazione di \"dragoni leggeri\", poich\u00e9 montavano cavalli pi\u00f9 leggeri e rapidi, e portavano sciabole leggere. Erano addestrati alla esplorazione, alla schermaglia e ad altri compiti in cui era essenziale la velocit\u00e0. Nei primi anni del XIX secolo la Gran Bretagna convert\u00ec i propri dragoni leggeri in lancieri e ussari.\nIn Francia, soprattutto durante il regno di Luigi XIV, i Dragoni furono i protagonisti delle dragonate, campagne militari attuate contro gli ugonotti, i calvinisti francesi.\nNel Ducato di Savoia la nascita di questa specialit\u00e0 risale al 1683, anno in cui venne creato il primo reggimento col nome di \"Dragoni di Sua Altezza Reale\" o \"Dragons Bleus\" (antenato del \"Genova Cavalleria\" attuale reggimento della \"brigata di cavalleria Pozzuolo del Friuli\") a causa della loro uniforme blu. Entro la fine del secolo vennero creati altri due reggimenti i \"Dragoni del Genevois\"(1689) e i \"Dragoni di Piemonte\"(1690), detti rispettivamente \"Dragons Verts\" e \"Dragons Jaunes\"(quest'ultimo \u00e8 l'antenato del \"Nizza Cavalleria\", attuale reggimento della brigata alpina \"Taurinense\").\nSolo pi\u00f9 tardi, tra gli anni venti e trenta del XVIII secolo, si aggiunsero altri due reggimenti, che furono i \"Dragoni di Sardegna\", stanziati nell'omonima isola, e i \"Dragoni della Regina\", che fu creato durante la Guerra di Successione Polacca con i cavalieri della disciolta \"Compagnia Usseri\" (unico tentativo piemontese di creare un corpo di cavalleria leggera nella prima met\u00e0 del secolo).\nIn et\u00e0 contemporanea tali unit\u00e0 sono state soppresse in quasi tutti gli eserciti del mondo; ad esempio nell'esercito svizzero le unit\u00e0 di dragoni a cavallo furono abolite nei primi anni settanta, e riconvertite in unit\u00e0 di granatieri corazzati, tuttavia la denominazione \u00e8 rimasta, in alcuni eserciti, ad indicare unit\u00e0 militari dotate di mezzi corazzati leggeri ed adibite a compiti di esplorazione e pattugliamento. Esistono unit\u00e0 di dragoni negli eserciti statunitense, britannico, italiano e canadese.\nCaratteristiche.\nPer l'utilizzo a cavallo dell'archibugio, eruttante una vistosa emissione di fuoco e fumo, questo corpo militare venne idealmente accomunato ai draconarii, signiferi a cavallo dell'esercito romano che portavano un vessillo con una testa di drago. Da \"draconarius\" discende il termine \"dragone\".\nI dragoni erano organizzati non in squadroni come la cavalleria ma in compagnie come la fanteria, da cui i loro ufficiali provenivano. La flessibilit\u00e0 derivante dall'essere in pratica una \"fanteria a cavallo\" li rese un'arma efficace, quando impiegati in \"operazioni speciali\" o la controguerriglia sia per quella che oggi verrebbe definita \"sicurezza interna\" per fronteggiare il contrabbando o i disordini civili, essendo addestrati anche per il combattimento a terra.\nUn reggimento di dragoni era anche un po' meno costoso da costituire e mantenere rispetto ad un reggimento di cavalleria di altre specialit\u00e0, perch\u00e9 aveva un minor addestramento equestre e cavalli meno pregiati; d'altra parte in rapporto a quest'ultima i dragoni si trovavano in condizioni di svantaggio, perci\u00f2 costantemente cercarono di elevare la propria capacit\u00e0 equestre, il proprio armamento, ed anche lo status sociale, ai livelli dei reparti pi\u00f9 \"tradizionali\".\nCorpi famosi.\nDurante la guerra di secessione americana le due parti belligeranti utilizzarono le loro cavallerie sia come unit\u00e0 di esplorazione che come unit\u00e0 di fanteria montata, non distinguendo pi\u00f9 di fatto tra cavalleria leggera e pesante.\nTra il 1881 e il 1910 tutte le unit\u00e0 della cavalleria russa tranne i cosacchi e le unit\u00e0 della guardia imperiale russa furono denominate dragoni, riflettendo con ci\u00f2 l'importanza attribuita alle operazioni appiedate nel loro addestramento.\nNel 1914 esistevano ancora reggimenti di dragoni negli eserciti di Gran Bretagna, Francia, Germania, Russia, Impero austro-ungarico, Svezia, Danimarca e Spagna.\nDragoni francesi.\nAgli inizi del 1800 Napoleone Bonaparte potenzi\u00f2 gli effettivi dei dragoni elevandone l'organico e portandolo a 30 reggimenti dai 20 precedenti. Nel 1806 anche la guardia imperiale fu dotata di un reparto di dragoni (circa un reggimento col nome di \"R\u00e9giment de dragons de la Garde imp\u00e9riale\" conosciuto anche come \"Dragons de l'Imp\u00e9ratrice\"). Ogni reggimento era costituito da 1055 uomini.\nI dragoni erano armati di moschetto, a differenza degli altri reparti che erano armati con la classica carabina. Il moschetto adottato dai dragoni era il modello 1777, ma gi\u00e0 nel 1801 fu sostituito da una versione di maggior qualit\u00e0 su cui si poteva anche innestare una baionetta, fu in seguito assegnato anche ad altri reparti di cavalleria.\nNel combattimento ravvicinato a cavallo usavano la stessa sciabola in dotazione a tutti i reparti di cavalleria pesante. I dragoni francesi erano inoltre dotati di pistola modello 1777 verso la fine dell'impero napoleonico uscirono anche delle versioni migliorate con l'impugnatura accorciata.\nLe cavalcature dei dragoni dovevano essere pi\u00f9 robuste rispetto a quelli degli altri corpi militari; caratteristica che si ritrovava negli esemplari del Calvados e sulle rive della Manica e della Mosa. I reggimenti di dragoni, servirono essenzialmente in Spagna, e tranne rare eccezioni non combatterono pi\u00f9 a piedi.\nDragoni pontifici.\nSu impronta dei predetti dragoni napoleonici, all'inizio del XIX secolo anche lo stato pontificio cre\u00f2 un proprio corpo di dragoni. Questi avevano compiti di contrastare il dilagante brigantaggio all'interno dello Stato Pontificio, nonch\u00e9 di fiancheggiare la fanteria pontificia sui campi di battaglia. Il momento pi\u00f9 glorioso dei dragoni pontifici fu la carica di Cornuda (9 maggio 1848) in cui uno squadrone di dragoni scompigli\u00f2 una divisione di fanteria austriaca, subendo praticamente il 90% delle perdite ma salvando in quel modo i volontari italiani dalla distruzione per opera del comandante austriaco Nugent. Gli stessi reparti ebbero un ruolo decisivo fiancheggiando la propria fanteria durante la battaglia di Mentana, mettendo in fuga lo stesso Giuseppe Garibaldi.\nDragoni polacchi.\nL'esercito polacco in et\u00e0 moderna impegn\u00f2 unit\u00e0 di questo tipo nel proprio esercito, soprattutto nel XV e XVI secolo, inquadrati in varie formazioni e contingenti.\nL'uniforme.\nLe loro uniformi nei vari eserciti erano molto variabili, mancando degli aspetti accomunanti i diversi reggimenti di ussari o lancieri: c'erano infatti occasionali rimembranze dell'arma di origine, perci\u00f2 i reggimenti di dragoni tedeschi portavano elmetti chiodati dello stesso genere della fanteria, e quelli britannici vestivano giacche rosso scarlatto (gli ussari e quasi tutti i reggimenti di lancieri le portavano blu). Per altri aspetti tuttavia i dragoni avevano ormai adottato le stesse tattiche, ruoli ed equipaggiamento delle altre specialit\u00e0 di cavalleria, e la distinzione si riduceva ai semplici titoli tradizionali."}
{"id": "457355", "revid": "767487", "url": "https://it.wikipedia.org/wiki?curid=457355", "title": "Let's Go (Rancid)", "text": "Let's Go \u00e8 il secondo album dei Rancid ed \u00e8 stato pubblicato il 21 giugno 1994."}
{"id": "457356", "revid": "125940498", "url": "https://it.wikipedia.org/wiki?curid=457356", "title": "Bobby Jarzombek", "text": "Biografia.\nBobby nasce il 4 settembre 1963 a San Antonio, Texas da una famiglia di origini polacche.\nInizia a suonare la batteria a 10 anni ed i suoi miti sono Neil Peart, Simon Phillips e Terry Bozzio.\nDopo anni di studio acquisisce una buona tecnica e viene ingaggiato dai Juggernaut, una Heavy metal band semi-sconosciuta che, per\u00f2, servir\u00e0 a Bobby per farsi notare nel giro della musica negli Stati Uniti.\nViene notato dal chitarrista Mark Reale che lo chiam\u00f2 nei suoi Riot, band appena riformatasi dopo 5 anni di scioglimento, Reale volle Bobby per poter completare la formazione. Viene pubblicato \"Thundersteel\" (1988), album che presenta un Heavy/Power metal tecnico dove il batterista sfoggia un ottimo drumming. Da notare la sua impostazione batteristica: usa la cosiddetta impostazione \"open handed\", suonando il charleston ed il ride (quest'ultimo montato sopra il primo) con la mano sinistra ed il rullante con la destra. Il suo set \u00e8 molto articolato e monta anche due crash dietro di s\u00e9.\nIntanto Bobby forma un progetto parallelo chiamato Spastic Ink, in compagnia del talentuoso chitarrista nonch\u00e9 suo fratello maggiore Ron Jarzombek e con l'altrettanto bravo bassista Pete Perez, anche lui nei Riot. Viene inciso \"Ink Complete\" (1997) un disco ad alto tasso tecnico e dal genere indefinito. La difficolt\u00e0 di classificazione si origina dal peculiare mix di metal, progressive, fusion, blues, funk e jazz.\nIntanto con i Riot incide il suo ultimo album \"Sons of Society\" (1999), dopodich\u00e9 lascer\u00e0 il posto a Bobby Rondinelli.\nDopo questa collaborazione divenne il bersaglio di tanti \"pezzi grossi\" dell'Heavy metal tra cui Ozzy Osbourne, Alice Cooper e Megadeth ma alla fine fu Rob Halford ad ottenere la sua collaborazione.\nCon il \"Metal God\" Bobby pubblica \"Resurrection\" (2000), un album molto apprezzato dalla critica. Bobby deve porre freno alla sua enorme tecnica, dando pi\u00f9 spazio alla semplicit\u00e0 ed alla musicalit\u00e0. Con il bassista Ray Riendeau forma una coppia ritmica ineccepibile, in grado di mostrare ottime doti batteristiche, senza ricorrere a tecnicismi esagerati. Le sue capacit\u00e0 si possono apprezzare in brani come \"Made In Hell\", \"Silent Screams\" e nella conclusiva \"Saviour\".\nDopo il successo dell'esordio della \"Halford band\" e dopo la pubblicazione del disco dal vivo Live Insurrection (2001), si procede alla lavorazione del secondo capitolo \"Crucible\" (2002). Il disco non ebbe lo stesso successo del predecessore ma il drumming di Jarzombek rimase sempre bello da ascoltare, specie nel pezzo \"Betrayal\" dove si esprime al massimo con la doppia cassa.\nPrima dell'uscita dell'EP \"Fourging the Furnace\" (2003), il gruppo si scioglie (anche se si \u00e8 parlato di reunion ) ma Bobby continua senza sosta la sua attivit\u00e0 di musicista.\nCollabora con John West, il cantante dei Royal Hunt, pubblicando \"Earth Maker\" (2002) e, nello stesso anno, registra il suo primo video-metodo di batteria \"Performance &amp; Technique\" che, oltre ad illustrare esercizi funambolici con la doppia cassa, spiega lo \"stick twirl\", ossia il modo di far ruotare le bacchette con le dita.\nNel 2004 viene pubblicato il secondo disco degli Spastic Ink, \"Ink Compatible\" che vede anche la partecipazione di ospiti illustri tra cui il chitarrista Marty Friedman, il tastierista Jens Johansson ed il cantante Daniel Gildenl\u00f6w.\nAltre collaborazioni del batterista sono con i Demons &amp; Wizards, Rob Rock ed i PainMuseum, gruppo dove milita il chitarrista Mike Chlasciak che ha suonato con Bobby nella Halford band.\nBobby \u00e8 poi entrato nella band di Sebastian Bach, con cui ha pubblicato due album: Angel Down e Kicking &amp; Screaming.\nDal 2007, entra a far parte dei pionieri del progressive metal Fates Warning e - successivamente, nel 2010 - del progetto parallelo della band, Arch/Matheos, con il quale registra l'album d'esordio, Sympathetic Resonance. Con i Fates Warning, finora ha pubblicato due album: Darkness in a Different Light, ritorno in studio della band dopo nove anni, e Theories of Flight."}
{"id": "457357", "revid": "580", "url": "https://it.wikipedia.org/wiki?curid=457357", "title": "Mitologia Gong", "text": ""}
{"id": "457358", "revid": "1714743", "url": "https://it.wikipedia.org/wiki?curid=457358", "title": "Costanza d'Aragona (1343-1363)", "text": "Origini familiari.\nFiglia primogenita del re di Aragona, di Valencia, di Maiorca, di Sardegna e di Corsica e Conte di Barcellona e delle altre contee catalane Pietro IV il Cerimonioso, e della sua prima moglie, Maria di Navarra.\nBiografia.\nNel 1347, l'anno in cui rimase orfana di madre, Costanza, dato che l'unico fratello maschio, Pietro, era morto dopo poche ore di vita, fu proclamata erede al trono dal padre Pietro IV; tale nomina per\u00f2 non fu gradita dalla nobilt\u00e0 e si ebbero delle sommosse, soprattutto nel regno di Aragona, che Pietro dovette soffocare.\nNel 1350, Costanza non fu pi\u00f9 l'erede al trono, essendo nato, in dicembre, il suo fratellastro Giovanni, che poi, alla morte di Pietro IV, sal\u00ec al trono col nome di Giovanni I il Cacciatore.\nNel 1351, Costanza, l'8 febbraio, a Perpignano, fu fidanzata con il conte d'Angi\u00f2, Luigi I (1339-1384), figlio secondogenito del re di Francia Giovanni II, detto \"il Buono\", e della di lui moglie Bona di Lussemburgo, sorella dell'imperatore Carlo IV del Sacro Romano Impero.\nNel 1356, nacque un secondo fratellastro, Martino, che poi, alla morte di Giovanni I il Cacciatore, salir\u00e0 al trono, col nome di Martino I il Vecchio o l'Umanista.\nNel 1361, il 15 aprile, a Catania, Costanza spos\u00f2 il Re di Trinacria Federico IV il Semplice (1341-1377), figlio di Pietro II di Sicilia e di Elisabetta di Carinzia.\nCostanza visse nel Castello Maniace di Siracusa, e mor\u00ec, a Catania, il 18 luglio del 1363, in seguito al parto dell'unica figlia, Maria. Venne sepolta nella Cattedrale di Catania. Il suo sarcofago \u00e8 collocato nella cappella dell'Adorazione.\nFigli.\nDall'unione di Costanza e Federico nacque una figlia:"}
{"id": "457359", "revid": "33689", "url": "https://it.wikipedia.org/wiki?curid=457359", "title": "Fog of war", "text": ""}
{"id": "457360", "revid": "78273", "url": "https://it.wikipedia.org/wiki?curid=457360", "title": "Fog of War", "text": ""}
{"id": "457361", "revid": "122820618", "url": "https://it.wikipedia.org/wiki?curid=457361", "title": "Trattato di San Francisco", "text": "Il trattato di San Francisco fu un negoziato di pace tra il Giappone e 49 Paesi che presero parte alla Seconda guerra mondiale.\nSi tenne a San Francisco, negli Stati Uniti, nel settembre 1951 ed ebbe il culmine con la firma dell'accordo, l'8 di quel mese, che ebbe come conseguenza la conclusione, anche formale, del conflitto in Asia e la fine del protettorato statunitense sul Giappone.\nL'accordo entr\u00f2 pienamente in vigore il successivo 28 aprile 1952.\nStoria.\nIl trattato non fu accolto benevolmente tra i paesi asiatici; le uniche voci di approvazione si ebbero dai rappresentanti di alcune colonie francesi, del Pakistan e di Ceylon, questi ultimi da poco liberi dal dominio britannico.\nLa non partecipazione di alcuni paesi orientali alla firma del trattato suscit\u00f2 risentimento negli Stati Uniti, in particolar modo verso l'India, che anche per questo motivo si pens\u00f2 essere legata da un'intesa segreta con l'Unione Sovietica di Stalin.\nCon la conferenza di pace di San Francisco - durata alcuni giorni e trasmessa in televisione per la prima volta in un collegamento intercontinentale - il Giappone fu chiamato a risarcire direttamente i paesi danneggiati; tuttavia a beneficiarne furono maggiormente gli Stati Uniti e le altre potenze coloniali, mentre i vicini paesi asiatici, che avevano subito pi\u00f9 direttamente le conseguenze degli attacchi giapponesi, ne trassero vantaggi relativi.\nPaesi partecipanti.\nI Paesi partecipanti alle negoziazioni che firmarono il trattato furono Arabia Saudita, Argentina, Australia, Belgio, Bolivia, Brasile, Cambogia, Canada, Cile, Colombia, Costa Rica, Cuba, Repubblica Dominicana, Ecuador, Egitto, El Salvador, Etiopia, Filippine, Francia, Giappone, Grecia, Guatemala, Haiti, Honduras, Indonesia, Iran, Iraq, Laos, Libano, Liberia, Lussemburgo, Messico, Nicaragua, Norvegia, Nuova Zelanda, Paesi Bassi, Pakistan, Panama, Paraguay, Per\u00f9, Regno Unito, Sri Lanka, Sudafrica, Siria, Turchia, Stati Uniti, Uruguay, Venezuela e Vietnam.\nAltres\u00ec Cecoslovacchia, Polonia e Unione Sovietica, pur partecipando, non firmarono il trattato principalmente a causa della disputa delle isole Curili e per il mancato accoglimento della richiesta sovietica di lasciare il seggio all'ONU alla Cina popolare.\nTre delle firmatarie del trattato, infine, Colombia, Indonesia e Lussemburgo, non lo ratificarono.\nAi negoziati furono invitate anche Birmania, Jugoslavia e India che per\u00f2 si rifiutarono di partecipare, mentre la Corea del Sud fu invitata a partecipare come semplice osservatore ma non come alleato di guerra.\nA causa dell'insorgere della guerra civile ancora in corso non vennero invitate a partecipare n\u00e9 Taiwan n\u00e9 la Repubblica Popolare Cinese.\nIl destino delle conquiste d'oltremare del Giappone.\nIl documento sancisce la rinuncia ufficiale dei diritti ottenuti dal Giappone con il Protocollo dei Boxer del 1901 e quindi alle sue rivendicazioni sui territori della Corea, di Taiwan, di Hong Kong, delle Isole Curili, delle Pescadores, delle Isole Spratly, dell'Antartico e dell'Isola di Sachalin. Tuttavia il trattato non definiva ufficialmente quali stati dovessero essere sanciti sovrani di questi territori e questa omissione venne cavalcata dagli indipendentisti di Taiwan per sancire l'autodeterminazione dei taiwanesi in base all'articolo 77b della Carta delle Nazioni Unite, affermando che esso potesse essere applicato a tutti quei territori liberati dall'occupazione delle nazioni nemiche durante la Seconda guerra mondiale.\nIl \"seppuku\" di Yukio Mishima.\nIn polemica con le limitazioni militari del trattato e contrario alla smilitarizzazione imposta al Giappone, nell'intento di denunciare la subalternit\u00e0 del suo paese alla potenza statunitense Yukio Mishima il 25 novembre 1970 comp\u00ec il suicidio rituale, dopo aver assaltato il quartier generale delle forze di autodifesa alla testa dei suoi seguaci (del \"Tate no kai\", associazione paramilitare da lui fondata) e aver rivolto un breve discorso ad un gruppo di soldati."}
{"id": "457364", "revid": "287204", "url": "https://it.wikipedia.org/wiki?curid=457364", "title": "Saint Helena", "text": "Saint Helena si pu\u00f2 riferire a:"}
{"id": "457365", "revid": "1318658", "url": "https://it.wikipedia.org/wiki?curid=457365", "title": "Visone", "text": ""}
{"id": "457366", "revid": "729019", "url": "https://it.wikipedia.org/wiki?curid=457366", "title": "Castel Corba", "text": "Castel Corba, anche noto con il suo nome originario tedesco Schloss Korb, \u00e8 un castello medievale che sorge sopra la frazione di Missiano, nel comune di Appiano sulla Strada del Vino (BZ).\nStoria.\nSi tratta di una dimora nobiliare fatta costruire dalla famiglia Korb. La torre, la parte pi\u00f9 antica, risalirebbe al XIII secolo (prima del 1236), quasi in contemporanea al vicino e sovrastante Castel Boymont. Nel 1314, il castello \u00e8 indicato in una documento latino rilasciato da parte dell'Ospedale di Santo Spirito di Bolzano quale \"\u201evon dem Chorbe de Eppianno\u201c\".\nIl maniero pass\u00f2 poi ai Feigensteiner e quindi ai Vintler (1399). 50 anni dopo passer\u00e0 ai Gfeller che daranno il via ad una vorticosa serie di cambi di propriet\u00e0 durata in sostanza fino al 1834, quando sar\u00e0 acquistato dal bolzanino Johann von Putzer, che lo ampli\u00f2 e fece costruire la cappella.\nNegli anni '70 dell'800 la costruzione passer\u00e0 ai Tessmann: qui abiter\u00e0 anche lo studioso Friedrich von Tessmann.\nDopo la prima guerra mondiale pass\u00f2 alla famiglia Dellago e fu adibito ad hotel. Oggi \u00e8 ancora un albergo e un ristorante molto apprezzato per la vista panoramica su Bolzano, la val d'Adige e la Strada del vino dell'Alto Adige.\nRecentemente, i proprietari del castello hanno acquistato un bunker del Vallo Alpino in Alto Adige, precisamente l'opera 45 dello sbarramento Bolzano Sud, per trasformarlo in enoteca."}
{"id": "457411", "revid": "1632387", "url": "https://it.wikipedia.org/wiki?curid=457411", "title": "Maudlin of the Well", "text": "I maudlin of the Well (abbreviati motW) sono una band di avant-garde metal di Boston, Massachusetts. La loro musica include elementi death metal, ma anche post-rock e progressive rock, oltre a musica classica. Il loro sound \u00e8 del tutto particolare e originale, e possono essere definitivi l'unica band al mondo a suonare \"astral metal\". \nIl tema principale della musica dei motW \u00e8 la proiezione astrale, che \u00e8 una particolare esperienza extracorporea. Come Toby Driver ha scritto nei booklet della reissue di \"Bath\" e \"Leaving your body map\", la composizione \u00e8 avvenuta durante sedute di \"proiezione astrale\" e di sogno lucido, per cui spesso si dice che i maudlin of the Well pi\u00f9 che aver composto musica hanno \"trovato\" musica.\nBiografia.\nIl gruppo nasce nel 1996 da un'idea di Toby Driver e pubblica 3 demo e 3 album:\" My Fruity Psichobells... A seed combustible\" (1999), \"Bath\" e \"Leaving you Body Map\", pubblicati contemporaneamente nel 2001. Si sciolgono nel 2003, anno in cui Toby Driver e altri membri della band formano i Kayo Dot, tuttora attivi.\nNel 2009 viene annunciato un nuovo album, registrato grazie alle donazioni dei fans. \"Part the Second\" viene realizzato nel maggio 2009 in vari formati (MP3, FLAC, WAV ) ed \u00e8 possibile scaricarlo gratuitamente via internet."}
{"id": "457412", "revid": "320578", "url": "https://it.wikipedia.org/wiki?curid=457412", "title": "Giardino di Lussemburgo", "text": ""}
{"id": "457414", "revid": "320578", "url": "https://it.wikipedia.org/wiki?curid=457414", "title": "Jardin du Luxembourg", "text": ""}
{"id": "457417", "revid": "320578", "url": "https://it.wikipedia.org/wiki?curid=457417", "title": "Giardino del Luxembourg", "text": ""}
{"id": "457420", "revid": "339392", "url": "https://it.wikipedia.org/wiki?curid=457420", "title": "Lutreola", "text": ""}
{"id": "457424", "revid": "1013865", "url": "https://it.wikipedia.org/wiki?curid=457424", "title": "Provincia di Ardabil", "text": "La provincia di Ardabil (in persiano: \u0627\u0631\u062f\u0628\u06cc\u0644; nota anche come: Ardebil; nell'antichit\u00e0: Artavil) \u00e8 una delle trentuno province (\"ost\u0101n\") dell'Iran. Situata nella parte nord-occidentale del paese affacciata sul Mar Caspio, confina con l'Azerbaigian e con le province dell'Azerbaigian Orientale, di Zanjan e Gilan.\nIl capoluogo \u00e8 la citt\u00e0 di Ardabil, la provincia era parte dell'Azerbaigian Orientale ma fu scorporata e resa autonoma 1993.\nArdabil \u00e8 sede del santuario e della tomba dello sceicco Saf\u012b al-D\u012bn, eponimo della dinastia Safavide.\nGeografia fisica.\nLa provincia di Ardabil confina con l'Azerbaigian, per un lungo tratto (159\u00a0km) il confine \u00e8 costituito dai fiumi Araz e Balha. A est le montagne di Talesh la separano dalla provincia di Gilan, a ovest confina con la provincia dell'Azerbaigian Orientale.\nGran parte del territorio \u00e8 montuoso e ricoperto di foreste e pascoli, oltre alla catena delle montagne di Talesh situate a oriente vi sono altre formazioni montuose, le pi\u00f9 note sono le montagne Savalan (o Sabalan) situate a ovest della citt\u00e0 di Ardabil. La catena \u00e8 di origine vulcanica e sul picco principale, il Sultan Savalan (4.811 m s.l.m.) si trova un suggestivo lago all'interno di un antico cratere vulcanico.\nLa provincia \u00e8 molto frequentata per via del suo clima relativamente fresco nei mesi estivi, la temperatura estiva non supera infatti i 35\u00a0\u00b0C. La stagione invernale \u00e8 invece molto rigida con temperature che raggiungono i -25\u00a0\u00b0C.\nLe principali citt\u00e0 della provincia sono Ardabil, Bileh Savar, Germi, Khalkhal, Namin, Meshgin Shahr, Parsabad e Sar'eyn.\nSuddivisione amministrativa.\nLa provincia \u00e8 suddivisa in 10 \"shahrest\u0101n\":\nEconomia e turismo.\nNel territorio si trovano numerose sorgenti d'acqua calda che hanno trasformato alcuni minuscoli villaggi in note localit\u00e0 turistiche e di cura, in particolare la citt\u00e0 di Sareayin \u00e8 molto frequentata per le cure termali.\nTappeti di Ardabil.\nLa localit\u00e0 \u00e8 famosa per la produzione di tappeti, gi\u00e0 fiorente nel XVI secolo e anzi il pezzo che assunse per primo la denominazione di tappeto di \"Ardabil\" o \"Ardebil\", fu un esemplare richiesto dallo sci\u00e0 Isma'il I, nel 1505, ed a realizzarlo fu un artista proveniente dalla Persia; venne terminato nel 1540 e con i suoi sessantun metri quadrati e una densit\u00e0 di oltre cinquemila nodi al decimetro quadrato, fin\u00ec per decorare la moschea locale. \nInutile dire che la qualit\u00e0 del tappeto \"Ardabil\" \u00e8 molto alta e le sue caratteristiche principali sono i temi vegetali che circondano il medaglione, la presenza di una nube stilizzata che evidenzia una influenza cinese, e le dimensioni piuttosto vaste del prodotto."}
{"id": "457426", "revid": "1409041", "url": "https://it.wikipedia.org/wiki?curid=457426", "title": "Oude IJsselstreek", "text": "Oude IJsselstreek \u00e8 un comune di 39.895 abitanti dei Paesi Bassi, situato nella provincia della Gheldria.\nStoria.\nIl comune \u00e8 nato il 1\u00ba gennaio 2005 dalla fusione dei comuni di Gendringen e Wisch. Nel comune di Wisch, la frazione di Terborg, una cittadina situata 5\u00a0km a sud est di Doetinchem, ha ricevuto lo statuto di citt\u00e0 nel 1584.\nGeografia fisica.\nIl comune \u00e8 formato da 16 frazioni, 8 provenienti da Gendringen ed altrettante da Wisch.\nDall'ex comune di Gendringen (con capoluogo omonimo):\nDall'ex comune di Wisch (con capoluogo Varsseveld):"}
{"id": "457427", "revid": "1305772", "url": "https://it.wikipedia.org/wiki?curid=457427", "title": "Provincia di Bushehr", "text": "La provincia di Bushehr (farsi \u0627\u0633\u062a\u0627\u0646 \u0628\u0648\u0634\u0647\u0631) \u00e8 una delle trentuno province (\"ost\u0101n\") dell'Iran. \nGeografia.\nSituata nella parte meridionale del paese sulla costa affacciata sul Golfo Persico. Il capoluogo \u00e8 la citt\u00e0 di Bushehr situata sulla costa e secondo porto pi\u00f9 importante del paese dopo Bandar \u2018Abb\u0101s. \nLa provincia \u00e8 divisa in dieci \"shahrest\u0101n\": \nNella provincia di Bushehr, circa 270 km a sud del capoluogo, si trova l'area industriale di Assaluyeh nella quale operano circa 70.000 tecnici e ingegneri provenienti da tutto il mondo, in quest'area si trova il giacimento di gas naturale di South Pars considerato il pi\u00f9 grande giacimento di gas del mondo. Nelle operazioni di estrazione e sfruttamento del giacimento \u00e8 coinvolta con ingenti investimenti anche la societ\u00e0 italiana Eni. La regione \u00e8 stata colpita, nell'aprile 2013 da un violento terremoto."}
{"id": "457429", "revid": "729019", "url": "https://it.wikipedia.org/wiki?curid=457429", "title": "Lat\u00e9co\u00e8re 298", "text": "Il Lat\u00e9co\u00e8re 298, indicato anche come Lat\u00e9 298, era un idrovolante a scarponi monomotore ad ala media, sviluppato dall'azienda aeronautica francese Soci\u00e9t\u00e9 Industrielle d'Aviation Lat\u00e9co\u00e8re (SILAT) negli anni trenta.\nEntrato in servizio poco prima dello scoppio della seconda guerra mondiale, venne utilizzato in diversi ruoli: come aerosilurante (idrosilurante), principalmente, come idrobombardiere in picchiata ed idroricognitore oppure come aereo imbarcato, equipaggiando la nave appoggio idrovolanti della Marine nationale \"Commandant Teste\" o, ancora, nei reparti basati a terra, per un totale di almeno 6 squadriglie dell'A\u00e9ronautique navale.\nRealizzato, nelle sue varie versioni, in 121 esemplari, fu l'idrovolante di concezione francese maggiormente prodotto.\nStoria del progetto.\nNel 1933 la Marine nationale, la marina militare francese, allo scopo di adeguare la propria flotta alle superiori prestazioni dei modelli di aereo sviluppati nel periodo, emise una specifica per la fornitura di un nuovo velivolo destinato a sostituire l'idrosilurante Lat\u00e9co\u00e8re 290, modello non del tutto soddisfacente ma che entr\u00f2 comunque in servizio dal 1934 nei reparti dell'A\u00e9ronautique navale, la sua componente aerea. Secondo le esigenze espresse dalla marina il nuovo modello, che doveva ovviare alle carenze dei suo predecessore, doveva essere in grado di ricoprire anche il ruolo di bombardiere leggero.\nPer rispondere alla richiesta la SILAT decise di avviare lo sviluppo di un modello moderno che fosse una radicale estrapolazione del progetto della serie dei Lat\u00e9 dal modello 290 al 297. I lavori vennero affidati alla responsabilit\u00e0 dell'ingegnere Marcel Moine, direttore dell'ufficio tecnico Lat\u00e9co\u00e8re, il quale pur mantenendo l'impostazione generale dell'originale Lat\u00e9 29, un monomotore ad elica traente caratterizzato dalla velatura monoplana ad ala media, introdusse una serie di migliorie tecniche.\nI primi disegni si concretizzarono in un mockup in legno, realizzato nel 1934 su cui fare studi preliminari. Dopo una serie di prove nella galleria del vento il progetto originale venne modificato: venne adottata un'ala dalla maggiore apertura ed i galleggianti, che erano stati ereditati dal 290, vennero rivisti aerodinamicamente. Il risultato fu un velivolo di costruzione interamente metallica caratterizzato principalmente dallo scanso ventrale che permetteva di agganciare il carico bellico sotto la fusoliera migliorando la penetrazione aerodinamica complessiva rispetto ad una soluzione convenzionale.\nIl prototipo, identificato dall'azienda come Lat\u00e9co\u00e8re 298.01, venne completato negli stabilimenti di Montaudran, alla periferia sud-est di Tolosa, nei primi mesi del 1936 e portato in volo per la prima volta dalla pista aziendale il 6 maggio di quell'anno ai comandi del pilota collaudatore Jean Gonord coadiuvato dal meccanico Verg\u00e8s.\nDopo la preliminare fase di prove in volo aziendali il 25 settembre di quell'anno il 298.01 venne inviato al CEPA (Commission d'exp\u00e9rience Pratiques A\u00e9ronautiques) di Saint-Rapha\u00ebl. Le valutazioni complessive espressero giudizi positivi, con il solo appunto della richiesta di modifica nel disegno del tettuccio. Con le ultime modifiche approvate il governo francese sottoscrisse un contratto di fornitura per 177 esemplari.\nTecnica.\nIl 298 era un idrovolante di tipo a scarponi, monomotore, monoplano ad ala media, di costruzione quasi interamente metallica.\nLa fusoliera, realizzata con e a sezione ovale, integrava la lunga cabina di pilotaggio che ospitava i tre, o quattro nel caso delle versioni 298B e 298D, membri dell'equipaggio alloggiati in tandem chiusa da un lungo tettuccio; tutte le versioni di produzione quadriposto erano dotate di doppi comandi. Posteriormente terminava in un impennaggio classico monoderiva con piani orizzontali a sbalzo; tutti gli elementi orizzontali e verticali erano realizzati con struttura in legno ricoperta da tela verniciala.\nLa velatura era monoplana con struttura in acciaio, a pianta trapezoidale con estremit\u00e0 ellittiche, collocata in posizione medio-bassa rispetto alla fusoliera, dotata di alettoni e ipersostentatori realizzati in legno. Nella versione 298B l'ala venne modificata adottandone una con struttura ripiegabile all'indietro, soluzione necessaria per consentire un pi\u00f9 agevole rimessggio nella nave appoggio idrovolanti \"Commandant Teste\".\nIl galleggiamento era assicurato da una coppia di grandi galleggianti posizionati sotto il velivolo, collegati da un complesso di montanti che li collegavano alla parte inferiore di semiali e fusoliera. I galleggianti fungevano anche come serbatoio del combustibile.\nLa propulsione era affidata ad un motore Hispano-Suiza 12Ycrs, un 12 cilindri a V raffreddato a liquido che in quella versione era in grado di erogare una potenza pari a 880 CV (647 kW), collocato all'apice anteriore della fusoliera ed abbinato ad un'elica tripala metallica Ratier a passo variabile.\nL'armamento offensivo era composto da un siluro tipo DA da 670 kg oppure da 500 kg di bombe da caduta o tre cariche di profondit\u00e0, o 9 bengala per segnalazioni. Quello difensivo contava su tre mitragliatrici Darne Mle 1933 calibro 7,5 mm, due fisse in caccia inserite nel piano alare ed una brandeggiabile posteriore nella posizione di coda dell'abitacolo.\nImpiego operativo.\nI 298 iniziarono ad essere consegnati ai reparti dell'A\u00e9ronautique navale nell'ottobre 1938, andando ad equipaggiare le squadriglie HB 1 ed HB 2, imbarcate ed operanti dalla \"Commandant Teste\", e T 1 e T 2 basate rispettivamente a Berre, nei pressi di Marsiglia, e Cherbourg, affacciata a La Manica.\nCon lo scoppio della seconda guerra mondiale, durante il periodo della cosiddetta strana guerra, i 298 vennero normalmente utilizzati in missioni di pattugliamento costiero ma quando il Piano Manstein elaborato dalla Wehrmacht si concretizz\u00f2 nel Fall Gelb, prima fase dell'offensiva generale tedesca sul fronte occidentale, pur non essendo espressamente studiati in quel ruolo a causa dell'estrema necessit\u00e0 di fermare le colonne della Panzer-Division i Lat\u00e9 268 effettuarono missioni di attacco al suolo.\nIn seguito, alla fine della campagna di Francia, i numerosi 298 sopravvissuti vennero in parte acquisiti dalla tedesca Luftwaffe mentre la maggior parte confluirono nelle nuove forze armate del governo di Vichy. Durante il regime retto dal maresciallo Philippe P\u00e9tain la Breguet avvi\u00f2 la produzione di altri 30 esemplari della versione 298F, sostanzialmente identica alla versione D, integrando cos\u00ec flotta esistente.\nAlcuni equipaggi tuttavia riuscirono a portare in volo i loro apparecchi oltremanica e trovare asilo nel Regno Unito, costituendo durante il conflitto due squadriglie inquadrate nelle Forces a\u00e9riennes fran\u00e7aises libres cobelligeranti con le forze britanniche operanti con insegne della Royal Air Force.\nAl termine del conflitto gli esemplari ancora in condizioni di volo vennero presi in carico dalla ricostituita A\u00e9ronautique navale: di questi alcuni furono assegnati alla Escadrille 3S che operava da una base sul lago di Costanza fino al 1946, dove rimasero nei reparti di prima linea fino al 1947 per poi essere assegnati a compiti di seconda linea, utilizzati come aerei da addestramento fino alla loro radiazione avvenuta nel 1951."}
{"id": "457433", "revid": "45927", "url": "https://it.wikipedia.org/wiki?curid=457433", "title": "Stadio delle Alpi di Torino", "text": ""}
{"id": "457434", "revid": "125058410", "url": "https://it.wikipedia.org/wiki?curid=457434", "title": "Nazionale di calcio della Repubblica Democratica Tedesca", "text": "La nazionale di calcio della Repubblica Democratica Tedesca () fu la rappresentativa calcistica maschile della Germania Est in ambito internazionale.\nAttiva dal 1952 al 1990, segu\u00ec le vicende del suo Paese, che nel 1990 fu riannesso all'ex Germania Ovest per formare la Germania riunificata.\nMai qualificatasi per il campionato europeo, vanta una sola partecipazione al campionato mondiale, nel 1974 nella confinante Germania Ovest, squadra cui il sorteggio la oppose nella fase a gironi: nell'unico incontro tra le due Germanie, fu quella dell'Est a prevalere per 1-0 con un goal di J\u00fcrgen Sparwasser che immediatamente entr\u00f2 nella cultura di massa di entrambi i Paesi e, pi\u00f9 in generale, nel dibattito politico e sociologico di chi prese spunto da tale vittoria per proporre paragoni tra i sistemi politici opposti delle due Germanie.\nStoria.\nFormata nel 1952, la nazionale della DDR disput\u00f2 la sua prima partita il 21 settembre dello stesso anno contro la che vinse 3-0.\nDal 1958 al 1990 i tedeschi orientali hanno partecipato alle qualificazioni alle rassegne internazionali, quali Mondiali ed Europei.\nNel corso della sua storia tuttavia la nazionale della Germania Est ha raccolto ben poco rispetto ai titolati cugini dell'Ovest, fallendo sempre la qualificazione agli Europei e riuscendo ad accedere alla fase finale dell'unico mondiale nell'edizione del 1974, disputata proprio in Germania Ovest e conclusa alla seconda fase a gironi. Con la nazionale olimpica vinse l'oro nel 1976, l'argento nel 1980 e il bronzo nel 1964 e nel 1972.\nL'ironia della sorte volle che in occasione del mondiale del 1974 al primo turno venissero accoppiate nello stesso girone le nazionali tedesche dell'Ovest e dell'Est; a completare il gruppo 1 e . Battuti i \"canguri\" 2-0 all'esordio e pareggiato 1-1 con i sudamericani, i tedeschi orientali affrontarono nella terza partita la Germania Ovest in uno storico \"derby\". Nonostante la superiorit\u00e0 degli occidentali (che di l\u00ec a poco avrebbero vinto il titolo mondiale) fu la Germania Est ad avere la meglio, grazie al goal di J\u00fcrgen Sparwasser al 76'. La soddisfazione fu a dir poco enorme, e poco import\u00f2 se al secondo turno la nazionale tedesca orientale guidata dal ct Georg Buschner (che sarebbe rimasto in panchina fino al 1981) fu eliminata. Da l\u00ec in poi per\u00f2 la DDR non avrebbe pi\u00f9 visto la propria nazionale calcare la scena iridata. Questo \u00e8 stato l'unico confronto ufficiale tra le due nazionali tedesche nel periodo che va dalla conclusione della seconda guerra mondiale al 1990, quando c'\u00e8 stata la riunificazione tedesca.\nLa Germania Est disput\u00f2 la sua 293\u00aa e ultima partita il a Bruxelles contro il : originariamente avrebbe dovuto essere un incontro ufficiale di qualificazione all'europeo 1992, ma gli accordi di riunificazione della Germania, siglati proprio in quei giorni e resi effettivi il 3 ottobre successivo, trasformarono quell'incontro in un'amichevole passerella d'addio, anche alla luce dell'annullamento della partita contro la che avrebbe dovuto incontrare i neoconnazionali nello stesso girone.\nAgli ordini del C.T. Eduard Geyer la DDR vinse 2-0 con due goal di Matthias Sammer, ultimo capitano della nazionale e tra i pochissimi, insieme a, tra gli altri, Ulf Kirsten, Andreas Thom e Thomas Doll, a continuare a giocare a livello internazionale per la riunificata.\nIl 20 novembre successivo giunse anche lo scioglimento ufficiale della Deutscher Fu\u00dfball-Verband.\nRecord individuali.\nQueste sono le classifiche relative alle maggiori presenze e reti nella Germania Est:\nStatistiche incontri internazionali.\nQui sotto sono riportati i dati statistici contro le squadre nazionali affrontate almeno 5 volte tra il 1952 e il 1990, comprensivi delle partite disputate nei tornei olimpici."}
{"id": "457435", "revid": "686669", "url": "https://it.wikipedia.org/wiki?curid=457435", "title": "Missingno.", "text": " \u00e8 un Pok\u00e9mon base della prima generazione di tipo Normale. Il suo numero identificativo Pok\u00e9dex \u00e8 0.\n\u00c8 considerato uno dei pi\u00f9 noti bug dei videogiochi \"Pok\u00e9mon Rosso\" e \"Blu\". La sua prima segnalazione risale al 1999 tra le pagine della rivista \"Nintendo Power\". Il Pok\u00e9mon \u00e8 inoltre citato nelle FAQ ufficiali della Nintendo relative ai due videogiochi ed in alcuni testi di sociologia.\nIl nome Missingno. spesso indica un'intera categoria di Pok\u00e9mon \"glitch\", di cui 39 appartenenti solo alla prima generazione. Nel 2009 il sito IGN.com ha inserito il Pok\u00e9mon nella lista dei migliori 10 easter egg dei videogiochi.\nSignificato del nome.\nIl suo nome deriva dall'unione della parola inglese \"missing\" (mancante) con il simbolo \u2116 (numero). Poich\u00e9 in inglese viene rappresentato con \"No.\", il punto finale \u00e8 parte integrante del nome del Pok\u00e9mon.\nIl suo nome giapponese, , anch'esso significa \"numero mancante\" (solitamente scritto come ).\nEvoluzioni.\nQuesto Pok\u00e9mon non possiede evoluzioni o pre-evoluzioni.\nPok\u00e9dex.\nIl Pok\u00e9mon non viene classificato nel Pok\u00e9dex. Nei titoli della terza generazione \u00e8 presente il Pok\u00e9mon ??????????, equivalente a Missingno., la cui descrizione del Pok\u00e9dex \u00e8 la seguente:\nNella versione Smeraldo viene elencato come \"Specie di Pok\u00e9mon appena scoperta e attualmente oggetto di attenti studi. Al momento non sono disponibili ulteriori informazioni in merito\".\nNel videogioco.\nNelle versioni statunitensi dei videogiochi \"Pok\u00e9mon Rosso\" e \"Blu\" \u00e8 possibile catturare Missingno. seguendo le seguenti tre istruzioni:\nL'apparizione del Pok\u00e9mon \u00e8 collegata al nome del giocatore. Nelle versioni \"Rosso e Blu\" Missingno. pu\u00f2 assumere la forma di uno spettro di colore nero (identico a quelli presenti nella Torre Pok\u00e9mon di Lavandonia) o di un fossile di Aerodactyl o di Kabutops.\nUn altro metodo per incontrare Missingno. \u00e8 ricorrere al Mew glitch.\nIn \"Pok\u00e9mon Stadium\" Missingno. assume le sembianze di una bambola a forma di Rhydon. Nel videogioco \"Pok\u00e9mon Stadium 2\" si trasforma in un esemplare di Ditto.\nEffetti.\nIn \"Pok\u00e9mon Rosso\" e \"Blu\" Missingno. modifica i dati relativi alla \"Lega PkMn\" (Hall of Fame) e moltiplica il sesto oggetto posseduto dal giocatore fino a raggiungere le 128 unit\u00e0. Pu\u00f2 inoltre rovinare la grafica del gioco. Alcuni sostengono che il Pok\u00e9mon sia in grado di cancellare il salvataggio del giocatore, tuttavia tale affermazione risulta essere falsa.\nLa Nintendo, tramite delle FAQ ufficiali di Pok\u00e9mon Rosso e Blu in lingua inglese presenti nel sito ufficiale, afferma che:"}
{"id": "457436", "revid": "22475", "url": "https://it.wikipedia.org/wiki?curid=457436", "title": "Missingno", "text": ""}
{"id": "457442", "revid": "767487", "url": "https://it.wikipedia.org/wiki?curid=457442", "title": "Cockney Rejects", "text": "I Cockney Rejects sono un gruppo Oi! formatosi nell'East End di Londra nel 1979. I componenti iniziali erano Jefferson \"Stinky\" Turner (voce), Mick Geggus (chitarra), Vince Riordan (basso), Andy Scott (batteria).\nStoria del gruppo.\nIl primo disco pubblicato dal gruppo fu il singolo \"Flares and Slippers\" su Small Wonder Records (che conteneva anche i pezzi \"Police Car\" e \"I Wanna Be a Star\"). Il singolo ebbe un discreto riscontro di critica e di vendita, raggiungendo le 5.000 copie vendute e la posizione numero 24 delle classifiche indipendenti del periodo. Il gruppo ebbe come spinta le trasmissioni di John Peel e le buone recensioni ricevute dalla rivista \"Sounds\". Uno dei giornalisti che scrivevano per \"Sounds\", Garry Bushell, divent\u00f2 manager del gruppo, e grazie anche all'aiuto del cantante degli Sham 69, Jimmy Pursey, il gruppo firm\u00f2 un contratto con la EMI. Lo stesso Pursey si offr\u00ec come produttore per il primo singolo pubblicato per la EMI, che fu \"I'm Not a Fool\", pubblicato nel dicembre del 1979. Il singolo raggiunse la posizione 65 delle classifiche inglesi, e venne successivamente utilizzato in uno spot della Levi's. Nel febbraio del 1980 venne pubblicato il singolo \"Bad Man\", che si posizion\u00f2 anch'esso alla posizione 65 delle classifiche inglesi. Fu il terzo singolo, \"The Greatest Cockney Rip-Off\", a far entrare il gruppo nella top 30, arrivando alla posizione 21, mentre il singolo successivo, \"I'm Forever Blowing Bubbles\" si piazz\u00f2 nella top 40. Durante lo stesso anno il gruppo pubblic\u00f2 \"We Can Do Anything\" in luglio e \"We Are the Firm\" in ottobre, singoli che ebbero per\u00f2 minor successo dei precedenti.\nCon la pubblicazione dei primi due album, \"Greatest Hits Vol. 1\" e \"Greatest Hits Vol. 2\", il gruppo guadagn\u00f2 un discreto seguito tra i punk e gli skinhead inglesi ed europei. Dopo il cambio di due batteristi, viene pubblicato il terzo album intitolato \"Greatest Hits Vol. 3\", registrato dal vivo in studio davanti ad un gruppo di fan. I successivi due album (\"The Power and the Glory\" e \"The Wild Ones\") vedranno un cambio di direzione nel suono, passando dal punk dei primi lavori ad un suono pi\u00f9 influenzato dal metal.\nIl gruppo si scioglie una prima volta nel 1985, per poi riformarsi brevemente nel 1990 per pubblicare l'album \"Lethal\", e sciogliersi di nuovo. Nel 1999 il gruppo si rimette insieme con una diversa formazione, che comprendeva il chitarrista Tony Van Frater (ex Red Alert) ed il batterista Les \"Nobby\" Cobb (anche lui ex Red Alert). Con questa formazione ritorneranno sui palchi per esibirsi dal vivo, facendo da headliner in diversi festival in Germania, Italia, Spagna, Svezia, nonch\u00e9 negli Stati Uniti ed in Giappone.\nq\nNel 2002 pubblicano l'album \"Out of the Gutter\", che ebbe buoni riscontri di critica e pubblico. Continuano l'attivit\u00e0 dal vivo, e nel 2006 registrano una nuova versione di \"I'm Forever Blowing Bubbles\" in occasione della finale di FA Cup raggiunta dalla squadra della quale sono tifosi, il West Ham. Nonostante il pezzo sia stato pubblicato solo due giorni prima della finale, raggiunger\u00e0 la posizione 22 della classifica generale di iTunes e la quarta in quella rock. Nel 2007 pubblicano un nuovo album, \"Unforgiven\", dal quale viene estratto il singolo (e video) \"Fists of Fury\".\nI testi.\nSi deve al batterista dei Cockney Rejects il nome di questo genere, Oi! appunto, che apriva sempre i concerti urlando \"Oi!Oi!Oi!\" per scaldare il pubblico. Il pezzo pi\u00f9 noto del gruppo, \"The Greatest Cockney Rip-Off\", \u00e8 una parodia del pezzo degli Sham 69 \"Hersham Boys\". La maggior parte delle altre canzoni del gruppo erano meno commerciali, cosa dovuta parzialmente ai testi che trattavano tematiche \"estreme\", come le risse da strada o gli hooligan. I componenti del gruppo sono tifosi del West Ham United F.C., e il loro pezzo \"I'm Forever Blowing Bubbles\" \u00e8 in pratica una cover di una canzone cantata dai tifosi del West Ham sin dagli anni venti.\nLa violenza descritta nei testi si manifesta spesso durante i loro concerti, e gli stessi componenti del gruppo devono a volte difendersi durante le esibizioni da assalti portati da tifosi di altre squadre, o tentano di fare da paciere tra le fazioni in mezzo al pubblico. I fratelli Jeff e Mick Geggus sono entrambi pugili amatoriali, ed hanno gareggiato a livello nazionale.\nIl gruppo esprime disprezzo per i politici nei propri testi, e rifiuta l'accostamento fatto dai media al movimento neo-nazista British Movement, come anche il fatto che i componenti supportino i gruppi di estrema destra. Nella loro prima intervista alla rivista \"Sounds\" fanno riferimento al British Movement come \"German Movement\" affermando che molti dei propri eroi sono pugili afroamericani. Nell'autobiografia di Jeff Turner viene descritto un incidente in cui i componenti del gruppo insieme ai fan hanno combattuto contro componenti del British Movement ad uno dei primi concerti dei Cockney Rejects."}
{"id": "457444", "revid": "125739335", "url": "https://it.wikipedia.org/wiki?curid=457444", "title": "Mariotto Segni", "text": "Biografia.\nSposato con Victoria Pons, ha tre figlie.\nStudi e carriera accademica.\nFiglio del presidente della Repubblica Antonio Segni e di Laura Carta Caprino, dopo la laurea in Giurisprudenza presso l'Universit\u00e0 degli Studi di Sassari si trasfer\u00ec a Padova. Allievo e assistente del civilista Luigi Carraro, nel 1975 vinse il concorso per professore ordinario. Da allora e fino al collocamento a riposo nel 2011 \u00e8 stato titolare della cattedra di diritto civile della facolt\u00e0 di Giurisprudenza dell'Universit\u00e0 di Sassari.\nCarriera politica.\nParlamentare della DC.\nCome suo padre Antonio, Mario cominci\u00f2 a svolgere la sua attivit\u00e0 politica nella Democrazia Cristiana. Fu dapprima consigliere regionale, poi deputato nazionale (la prima volta nel 1976) ed europeo. In quell'elezione raccolse preferenze, risultando il democristiano pi\u00f9 votato nella circoscrizione Cagliari-Sassari-Nuoro-Oristano dopo Francesco Cossiga (primo con voti). Alla fine del 1977, insieme a Bartolo Ciccardini, Roberto Mazzotta, Giuseppe Zamberletti e Luigi Rossi di Montelera, elabor\u00f2 un documento, sottoscritto da un centinaio di parlamentari democristiani (gruppo dei \u00abcento\u00bb, ostile al compromesso storico), in cui si chiedeva una linea politica diversa da quella del segretario Benigno Zaccagnini, che chiudesse nettamente al PCI. Tra i \u00abcento\u00bb figurava un solo nome di spicco, quello di Oscar Luigi Scalfaro.\nSegni e gli altri diedero vita ad una corrente chiamata \"Proposta\", che voleva \u00abgarantire ai suoi aderenti di essere rappresentati negli organi del partito e nel governo\u00bb, ma che in realt\u00e0 si sciolse dopo poco tempo. Ricopr\u00ec l'incarico di sottosegretario all'Agricoltura nel secondo governo Craxi e nel sesto governo Fanfani. Fu anche presidente del Comitato di controllo per i Servizi di informazione e sicurezza e per il segreto di Stato dal 1987 al 1991.\nIl referendum elettorale del 1991.\nNel gennaio 1988 Segni lanci\u00f2 il \"Manifesto dei 31\", con il quale si chiedeva l'introduzione di una legge elettorale uninominale a doppio turno ispirata al modello francese e annunci\u00f2 che dal Manifesto sarebbe nato un nuovo movimento di opinione. Il 22 aprile nacque a Roma il \"Movimento per la Riforma Elettorale\". Nel 1990 part\u00ec la richiesta di referendum e la raccolta di firme, ma la Cassazione ammise il solo quesito sulla riduzione dei voti di preferenza, da tre a uno, nelle elezioni per la Camera dei deputati. Il referendum elettorale, svoltosi il 9 giugno 1991, ottenne quasi il 96% dei consensi.\nL'abbandono della DC e l'esperienza di Alleanza Democratica.\nIl 31 luglio 1992 Segni fond\u00f2, sull'onda del successo del referendum abrogativo del 1991, il movimento Alleanza Democratica, per promuovere i referendum per la modifica della legge elettorale da proporzionale in maggioritaria e provocare un rinnovamento radicale nel sistema politico italiano (iniziando la \u00abdiaspora democristiana\u00bb).\nIl 23 marzo del 1993 abbandon\u00f2 la DC, colpita dall'inchiesta Mani pulite. Grazie al sostegno di numerosissimi esponenti della societ\u00e0 civile, la consultazione referendaria che si tenne il 18 aprile successivo super\u00f2 il quorum e si concluse con la vittoria del \u00abs\u00ec\u00bb.\nIn breve tempo Mario Segni divenne uno dei leader politici pi\u00f9 amati ed apprezzati dall'elettorato italiano, tanto che alcuni giornalisti lo definirono \u00abl'uomo che aveva l'Italia in mano\u00bb e Silvio Berlusconi gli propose di candidarsi come premier del centro-destra: il docente sardo, tuttavia, decise di rifiutare l'offerta.\nLa fondazione del Patto Segni.\nDopo aver rotto l'alleanza con le sinistre, nel novembre 1993 fond\u00f2, separandosi da AD, un nuovo movimento politico, il Patto Segni, con il quale present\u00f2 liste insieme al neo Partito Popolare. Eletto deputato alle elezioni politiche del 1994, ma solo con il recupero proporzionale (risult\u00f2 sconfitto nel collegio uninominale di Sassari), alla Camera guid\u00f2 il suo movimento verso una linea di opposizione al primo governo Berlusconi. Dal giugno 1994 al settembre 1995 fu parlamentare europeo, aderendo al gruppo del Partito Popolare Europeo.\nManifest\u00f2 un iniziale interesse al progetto dell'Ulivo di Romano Prodi, ma ne critic\u00f2 l'eccessivo sbilanciamento a sinistra. \nNel 1996, in occasione delle elezioni politiche, annunci\u00f2 il suo ritiro dall'attivit\u00e0 parlamentare italiana e torn\u00f2 all'insegnamento universitario: ci\u00f2 che rimaneva del suo partito si feder\u00f2 a Rinnovamento Italiano, alleato col centro-sinistra.\nIl referendum del 1999 e le elezioni europee con l'Elefantino.\nRientr\u00f2 sulla scena politica nel 1999, anno in cui propose un nuovo referendum al fine di abolire quella quota proporzionale che esisteva nel sistema elettorale (il 25%): vinsero i \u00abs\u00ec\u00bb, ma per voti il quorum non fu raggiunto. Ci riprov\u00f2 l'anno successivo, ma anche stavolta non si rec\u00f2 alle urne pi\u00f9 del 50% degli aventi diritto.\nAlle elezioni europee del 1999 fuse quel che rimaneva del suo partito con Alleanza Nazionale, presentando la lista Alleanza Nazionale - Patto Segni sotto il simbolo dell\"'elefantino\" (richiamandosi al Partito Repubblicano americano), nonostante nel 1994 si fosse rifiutato di guidare la nascente coalizione del centro-destra proprio per la presenza di Alleanza Nazionale che, disse, sbilanciava a destra lo schieramento. Il pessimo risultato conseguito in quelle consultazioni (10% delle preferenze) port\u00f2 alla successiva (e definitiva) divisione tra AN e il Patto. Mario Segni fu il solo eletto del suo movimento come deputato europeo e nel Parlamento di Strasburgo rest\u00f2 fino al 2004, occupandosi soprattutto degli affari costituzionali e dei rapporti tra l'Unione europea e il Messico.\nIl referendum costituzionale del 2006.\nPresidenzialista, tenace difensore della Costituzione e della partecipazione attiva dei cittadini alle scelte politiche del Paese, Mario Segni ha sempre avversato gli eccessi del berlusconismo, ma, fedele alla sua estrazione di cattolico e liberale, non ha mai voluto accettare avances neppure da L'Ulivo. \u00c8 ancora impegnato per promuovere un ritorno al sistema elettorale maggioritario, nato dal referendum da lui stesso promosso. In occasione del referendum costituzionale del 2006 Segni si schier\u00f2 per il \u00abno\u00bb, contro la riforma voluta dal centro-destra.\nLa battaglia per l'abolizione del \u00abPorcellum\u00bb.\nNei primi mesi del 2007 divenne coordinatore del Comitato promotore dei referendum elettorali promossi insieme al giurista Giovanni Guzzetta: l'obiettivo era l'abolizione della legge elettorale vigente per l'elezione di Camera e Senato, detta \u00abPorcellum\u00bb. Il 24 luglio dello stesso anno consegn\u00f2 in Cassazione oltre 800.000 firme per la presentazione dei referendum elettorali, che si svolsero poi il 21 e 22 giugno 2009, senza tuttavia che il quorum venisse raggiunto. Alla fine del 2013 la Corte costituzionale dichiar\u00f2 incostituzionali le parti della legge elettorale Calderoli su premio di maggioranza e liste bloccate."}
{"id": "457446", "revid": "339392", "url": "https://it.wikipedia.org/wiki?curid=457446", "title": "Putorius vison", "text": ""}
{"id": "457448", "revid": "121711615", "url": "https://it.wikipedia.org/wiki?curid=457448", "title": "Universit\u00e0 statale di Novosibirsk", "text": "L'Universit\u00e0 statale di Novosibirsk (NGU, ) \u00e8 un'universit\u00e0 pubblica che si trova ad Akademgorodok (una cittadina scientifica), in Russia. La maggior parte degli insegnanti sono impiegati della Sezione Siberiana dell'Accademia russa delle scienze.\nStoria.\nL'NGU \u00e8 stata fondata il 9 gennaio 1958, quando fu rilasciata la delibera del Consiglio dei ministri dell'URSS sull'organizzazione dell'Universit\u00e0 e sulla progettazione degli edifici di studio, delle case dello studente e delle case d'abitazione per gli impiegati. La prima lezione ebbe luogo a settembre 1959.\nFino agli anni novanta essa fu l'unica universit\u00e0 nella citt\u00e0 di Novosibirsk. In seguito, molti istituti tecnici ed economici divennero universit\u00e0, creando facolt\u00e0 necessarie per intitolarsi come tali. Ma la qualit\u00e0 di queste nuove facolt\u00e0 \u00e8 considerata inferiore dagli abitanti di Novosibirsk, e da allora esiste un'espressione \"A Novosibirsk c'\u00e8 una sola ed unica universit\u00e0\" (anche se i sostenitori di tutte le nuove universit\u00e0 non sono d'accordo).\nAlbum studio.\nL'Universit\u00e0 comprende le facolt\u00e0\ned altre.\nEssa possiede un gran numero degli insegnanti, molti dei quali abbinano il lavoro negli istituti di ricerca con l'insegnamento, la proporzione tra gli studenti e gli insegnanti \u00e8 circa 4:1. Gli studenti fanno pratica anche negli istituti di ricerca, ad esempio l'Istituto di fisica nucleare Budker.\nNell'universit\u00e0 c'\u00e8 un Centro di studi europei (progetto TACIS), che \u00e8 una delle sei sedi russe degli esami CILS (certificazione di italiano come lingua straniera) dell'Universit\u00e0 per stranieri di Siena.\nAttivit\u00e0 culturale.\nOltre allo studio l'universit\u00e0 organizza molti eventi culturali, mette a disposizione le stanze ai club culturali volontari, ai club linguistici, ecc. Tutte queste attivit\u00e0 vengono organizzate dagli stessi studenti. Funzionano anche molte organizzazioni non commerciali.\nLa pi\u00f9 gran festa dell'universit\u00e0, l'Intersettimana, viene condotta ogni anno a maggio e comprende esibizioni artistiche, tavole rotonde, proiezioni dei film, giochi intellettuali e dibattiti. L'Intersettimana finisce con la processione dei partecipanti, un concerto di collettivi degli studenti e un concerto rock."}
{"id": "457451", "revid": "37401", "url": "https://it.wikipedia.org/wiki?curid=457451", "title": "Provincia di Chahar Mahal e Bakhtiari", "text": "La provincia di Chahar Mahaal e Bakhtiari (in persiano: \u0686\u0647\u0627\u0631\u0645\u062d\u0627\u0644 \u0648 \u0628\u062e\u062a\u06cc\u0627\u0631\u06cc) \u00e8 una delle trentuno province (\"ost\u0101n\") dell'Iran. \u00c8 situata nella parte sud-occidentale del paese.\nIl territorio della provincia \u00e8 prevalentemente montuoso, il capoluogo, la citt\u00e0 di Shahrekord (Shahr-e-Kord) \u00e8 situata a 2.150 ed \u00e8 la citt\u00e0 pi\u00f9 elevata del paese.\nQuesta provincia iraniana ospita l'etnia dei Bakhtiari che nel XX secolo \u00e8 stata la protagonista .\nContee.\nLa provincia, contando anche lo shahrest\u0101n di Kiar, \u00e8 ora suddivisa in 7 \"shahrest\u0101n\":"}
{"id": "457453", "revid": "827882", "url": "https://it.wikipedia.org/wiki?curid=457453", "title": "Fly (fiume)", "text": "Il Fly \u00e8 il secondo fiume per lunghezza della Nuova Guinea, dopo il Sepik, raggiungendo i 1.050\u00a0km. Il fiume scorre quasi interamente nello Stato di Papua Nuova Guinea. Ha un bacino idrografico di circa 76.000\u00a0km\u00b2.\nCorso.\nIl fiume Fly nasce nelle Star Mountains, nella parte centro-occidentale della Nuova Guinea, e scorre verso sud-est in basse terre paludose prima di raggiungere il golfo di Papua con un ampio estuario che raggiunge gli 80\u00a0km di larghezza. Nel delta affiorano molte isole tra cui la principale \u00e8 Kiwai.\nPer un breve tratto segna il confine con la provincia indonesiana di Irian Jaya e la Nuova Guinea. Il confine segnato dal Fly \u00e8 il solo tratto di confine tra i due paesi che non corrisponde al meridiano di 141 gradi di longitudine est.\nIl Fly ha uno degli habitat pi\u00f9 ricchi di fauna e flora della regione dell'Oceania. Nelle sue acque vivono 120 specie di pesci, tartarughe, coccodrilli, rettili e anfibi.\nPer oltre mille chilometri il suo corso \u00e8 navigabile da imbarcazioni di medie dimensioni.\nDelta.\nIl delta del fiume Fly raggiunge una larghezza di 56\u00a0km al suo ingresso nel Golfo di Papua, ma solo di 11\u00a0km nei pressi dell'isola di Kiwai, che pu\u00f2 essere considerata come la foce. Al di sopra di quest'isola l'estuario si restringe gradualmente, fino ad una larghezza di soli 1,6\u00a0km o meno.\nIl delta del fiume \u00e8 costellato di isole basse e paludose coperte di mangrovie e palme \"Nypa\". Su queste isole sono presenti dei villaggi, dove la popolazione si dedica all'agricoltura (palma da cocco, sago, canna da zucchero) e alla caccia. Il territorio ai lati della foce mostra lo stesso tipo di vegetazione. Le pi\u00f9 grandi isole sono Kiwai, Purutu, Wabuda, Aibinio, Mibu e Domori. Kiwai, Wabuda e Domori sono abitate.\nStoria.\nIl primo esploratore europeo a raggiungere il fiume fu il capitano inglese Francis Blackwood nel 1845 dalla cui nave, l\"'HMS Fly\", il fiume prese il nome.\nIl Fly fu risalito per la prima volta, per oltre 900\u00a0km, nel 1875 dall'esploratore italiano Luigi d'Albertis a bordo del battello a vapore \"Neva\" fornito dal governo del Nuovo Galles del Sud.\nDisastro ambientale.\nI principali affluenti del fiume Fly sono lo Strickland e l'Ok Tedi.\nLa miniera di Ok Tedi provoca una notevole erosione e rilascia nell'omonimo fiume circa 50 milioni di tonnellate di sedimenti l'anno inquinati dalle lavorazioni della miniera. Questa quantit\u00e0 enorme di sedimenti si aggiunge ai circa 10 milioni di tonnellate trasportate annualmente dal Fly e dai sedimenti che riceve alla confluenza con lo Strickland creando un notevole problema ambientale per fiume e per i suoi affluenti. \nIl pesce contaminato crea un dissesto in tutta la catena alimentare.\nQuando le acque del Fly inondano le zone circostanti durante le frequenti alluvioni i sedimenti inquinati si depositano in spessi strati nelle aree limitrofe coltivate."}
{"id": "457456", "revid": "762947", "url": "https://it.wikipedia.org/wiki?curid=457456", "title": "Danze ungheresi", "text": "Le Danze ungheresi per pianoforte a quattro mani sono state scritte da Johannes Brahms agli inizi della sua carriera musicale (1852).\nGenesi.\nEra stato il padre, suonatore di contrabbasso, che gli aveva insegnato i primi rudimenti musicali e del proprio strumento.&lt;br&gt;\nIl giovane Johannes si ritrov\u00f2, per guadagnarsi da vivere, a suonare con piccoli complessi che si esibivano nel porto della citt\u00e0 natale.\nA questa esperienza di genti, culture e musiche eterogenee \u00e8 da attribuirsi la fonte delle sue prime ispirazioni etnomusicali. In particolare grande influenza ebbe il violinista ungherese Eduard R\u00e9m\u00e9nyi compositore di musiche zigane.\nNel 1852, il diciannovenne musicista, inizi\u00f2 la composizione delle \"danze ungheresi\" per puro diletto. Il lavoro continu\u00f2 sino al 1869 quando a Bonn l'editore Simrock pubblic\u00f2 i primi due quaderni (senza numero d\"'opus\") che raccoglievano le prime dieci composizioni.\nQueste ebbero in tutta Europa un notevole successo e furono immediato oggetto delle pi\u00f9 svariate trascrizioni. Fritz Simrock decise allora di pubblicare nel 1880 a Berlino il terzo ed il quarto quaderno che erano composti rispettivamente di sei e cinque danze e che esaurivano la serie.\nOrigine.\nNella partitura originale le danze venivano qualificate come \"ungheresi\" perch\u00e9 in quel tempo il folclore magiaro era del tutto sconosciuto e confuso con la musica zigana che quel popolo nomade aveva diffuso.\nLe \"danze ungheresi\" sono infatti impregnate del ritmo e delle melodie zigane affrancate dal virtuosismo che veniva inserito ed inventato dagli esecutori.\nSolo nel XX secolo le ricerche musicali di Zolt\u00e1n Kod\u00e1ly e B\u00e9la Bart\u00f3k chiariranno l'equivoco e riporteranno alla luce le musiche ungheresi. Le musiche originarie sono state rintracciate per quasi tutte le danze:\nNon possiamo in definitiva parlare di composizioni brahmsiane ma piuttosto di adattamenti dell'autore di musiche zigane che, eliminandone le parti virtuosistiche, ne recupera la parte ritmica e melodica originaria.\nBrahms, comunque, a testimonianza della sua \"onest\u00e0 intellettuale\", non diede mai regolare numero d'opera alle danze ungheresi, tuttavia, come indicano alcuni studiosi (come Cristani nel suo libro-saggio su Brahms), dalla danza n. 11 in poi cominciano ad emergere temi originali brahmsiani a discapito dell'elemento folklorico.\nD'altra parte Brahms non \u00e8 stato il solo a trarre spunto dal repertorio zigano: l'influenza della musica ungherese e gitana sulla musica tedesca coinvolge, per esempio, anche compositori come Josef Haydn e poi Franz Liszt che ha scritto le \"Rapsodie ungheresi\".\nStruttura.\nDal punto di vista formale la danza ha una forma tripartita: viene presentato un primo tema a cui ne segue un secondo contrastante con il primo nell'espressione e nel ritmo. Conclude ogni composizione la ripresa del primo movimento svolto in modo variato.\nVersioni per piano solo e per orchestra.\nNel 1872 Brahms pubblic\u00f2 le 21 danze in versione per piano solo, per eseguire le quali serve particolare dote virtuosistica. Esistono anche le versioni orchestrali (1873) di cui solo una parte (la n. 1 in Sol minore, la n. 3 in Fa maggiore e la n. 10 in Fa maggiore) sono sicuramente orchestrate da Brahms.\nNella cultura di massa.\nLa celeberrima danza n. 5 \u00e8 stata utilizzata frequentemente nell'ambito della cinematografia, e pi\u00f9 precisamente:"}
{"id": "457460", "revid": "1543377", "url": "https://it.wikipedia.org/wiki?curid=457460", "title": "Pasifae (astronomia)", "text": "Pasifae \u00e8 un satellite irregolare retrogrado del pianeta Giove appartenente al gruppo di Pasifae. Venne scoperto il 27 gennaio 1908 dall'astronomo britannico Philibert Jacques Melotte.\nScoperta e denominazione.\nIl satellite fu individuato per la prima volta il 28 febbraio 1908 dall'astronomo britannico Philibert Jacques Melotte su alcune lastre prese presso il Royal Greenwich Observatory. L'analisi di lastre precedenti fece emergere la sua presenza gi\u00e0 il 27 gennaio. Ricevette inizialmente la designazione provvisoria 1908 CJ in quanto non fu subito possibile accertare se si trattasse di un satellite gioviano oppure di un asteroide. Il riconoscimento infatti avvenne solo il 10 aprile e venne identificato come Giove VIII.\nIl 7 ottobre 1975 ricevette il suo nome attuale di Pasifae (dal greco \u03a0\u03b1\u03c3\u03b9\u03c6\u03ac\u03b7), dal nome della moglie di Minosse, mitico Re di Creta, e madre del Minotauro secondo la mitologia greca. Tra il 1955 e il 1975 venne a volte anche indicato con il nome di \"Poseidone\".\nOrbita.\nPasifae orbita attorno a Giove con un'elevata eccentricit\u00e0 (0,4090) e inclinazione orbitale retrograda (151,431\u00b0). D\u00e0 il suo nome al gruppo di Pasifae, un gruppo di satelliti irregolari retrogradi che orbitano attorno al pianeta con una distanza compresa tra i 22,8 e i 24,1 milioni di chilometri e con un'inclinazione compresa tra i 144,5\u00b0 e i 158,3\u00b0. I dati sono riferiti al gennaio 2000 e mutano in funzione delle perturbazioni solari e planetarie.\nPasifae \u00e8 in risonanza orbitale con Giove e lega la longitudine del suo perigiovio con quella del perielio del pianeta.\nCaratteristiche fisiche.\nCon un diametro stimato in 58 km, Pasifae \u00e8 il pi\u00f9 grande dei retrogradi e in assoluto il terzo satellite irregolare di Giove dopo\nHimalia e Elara.\nLa mancanza di emissioni infrarosse nello spettro elettromagnetico fa propendere per un'origine asteroidale del satellite. Si ritiene infatti che si tratti del frammento di un asteroide catturato dal pianeta assieme ad altri satelliti del gruppo di Parsifae.\nNello spettro visibile il satellite appare di colore grigio con indice di colore (B-V=0,74, R-V=0,38) simile agli asteroidi di tipo C."}
{"id": "457462", "revid": "1957314", "url": "https://it.wikipedia.org/wiki?curid=457462", "title": "Eutichio di Costantinopoli", "text": "Nativo del villaggio di \"Theium\" in Frigia, fu Patriarca di Costantinopoli a due riprese, tra il 552 e il 565 e poi tra il 577 e il 582.\nAgiografia.\nSuo padre Alessandro fu generale sotto Belisario. Eutichio prese l'abito monastico all'et\u00e0 di 30 anni a Amasya. Alla morte del patriarca Mena nel 552 venne nominato da Giustiniano I Patriarca di Costantinopoli. Nel 553 convoc\u00f2 il secondo Concilio ecumenico per ricomporre e chiarire lo Scisma tricapitolino. La vigilia di Natale del 563 consacr\u00f2 nuovamente la chiesa di Santa Sofia, dopo i restauri a seguito del terremoto che l'aveva danneggiata nel 558.\nNel 564 Eutichio venne in forte contrasto con l'imperatore Giustiniano I, che in tarda et\u00e0 aveva abbracciato le teorie aftartodocetiste, che erano ritenute dal Patriarca in netto contrasto con quanto riportato nelle Sacre Scritture. Il 22 gennaio 565, mentre si preparava a celebrare la messa per la festa di san Timoteo, fu prelevato dalle guardie dell'imperatore e sequestrato, dapprima nel monastero di Choracudis e in seguito nel monastero di San Osia in Calcedonia. L'imperatore convoc\u00f2 poi un'assemblea di principi e prelati che lo process\u00f2 e lo destitu\u00ec, con accuse assurde. Venne quindi esiliato, dapprima sull'isola di Principus e in seguito presso Amasea, dove rimase per 12 anni.\nAlla morte del patriarca Giovanni III Scolastico, che l'imperatore Giustiniano aveva nominato al suo posto, il nuovo imperatore Giustino II, nel mese di ottobre del 577, richiam\u00f2 Eutichio che fu reintegrato sul suo seggio patriarcale a furor di popolo. Vi furono grandi festeggiamenti per il suo rientro, si racconta che durante la messa di reinsediamento, dovette dare la comunione per pi\u00f9 di sei ore, perch\u00e9 tutto il popolo voleva riceverla dalle sue mani. In tarda et\u00e0 crebbe in lui la convinzione che dopo la morte non vi fosse una risurrezione della carne. Fu il futuro papa Gregorio I che riusc\u00ec a riportare nell'ortodossia il vescovo, che in punto di morte pare abbia esclamato \"Sono convinto che saliremo al cielo anche con la carne\".\nCulto.\n\u00c8 venerato come santo dalla Chiesa cattolica, che ne celebra la memoria il 5 aprile, e dalla Chiesa ortodossa, che ne celebra la memoria liturgica il 6 aprile.\nFu sepolto sotto l'altare maggiore della Chiesa dei Santi Apostoli, accanto alle reliquie dell'apostolo Andrea, dell'evangelista Luca e di san Timoteo. Il cranio \u00e8 ora nel Monastero Chilandario sul Monte Athos. Il suo corpo si trova ora nel Monastero di San Giorgio Maggiore a Venezia. "}
{"id": "457465", "revid": "124101204", "url": "https://it.wikipedia.org/wiki?curid=457465", "title": "Tom Scott", "text": "Strumentista jazz e bandleader, ha registrato dischi da solista e annovera differenti collaborazioni con artisti importanti come Toto, Barbra Streisand, Pink Floyd, Joni Mitchell, Steely Dan, Quincy Jones, Frank Sinatra e Whitney Houston. Noto anche per le colonne sonore di celebri telefilm come Casa Keaton e Starsky &amp; Hutch.\n\u00c8 stato sassofonista nella prima formazione della Blues Brothers Band, incidendo l'album Briefcase Full of Blues () e leader della band jazz-fusion L.A. Express.\nHa suonato il tema del film Taxi Driver, composto da Bernard Herrmann.\nHa suonato il sassofono nel tema d'amore \nDi Blade Runner. \nTom Scott \u00e8 anche stato candidato a 13 Grammy e ne ha vinti 3."}
{"id": "457467", "revid": "729019", "url": "https://it.wikipedia.org/wiki?curid=457467", "title": "Battaglia di Dathin", "text": "La battaglia di D\u0101thin () ebbe luogo nel febbraio 634 fra le truppe arabo-islamiche inviate dal primo califfo Ab\u016b Bakr e un piccolo contingente locale che rispondeva agli ordini di un patrizio bizantino.\nIl luogo dello scontro, infatti, era in un villaggio nei pressi della cittadina palestinese di Gaza (arabo \"Ghazza\") che, come tutta la Siria, era sotto il dominio di un patrizio di Costantinopoli.\nL'azione - di minore importanza - serv\u00ec da un lato a far dimenticare la precedente disfatta di Mu\u02beta, avvenuta quando era ancora in vita il profeta Mu\u1e25ammad, e dall'altro a convincere il successore di Ab\u016b Bakr, \u02bfUmar ibn al-Kha\u1e6d\u1e6d\u0101b, ad avviare quelle incursioni su pi\u00f9 vasta scala nella Siria che, per un complesso insieme di ragioni, si trasformarono in una vera e propria operazione di conquista."}
{"id": "457468", "revid": "124118988", "url": "https://it.wikipedia.org/wiki?curid=457468", "title": "Oblast' della Russia", "text": "Le regioni della Russia (in russo: \"oblasti\" - \u043e\u0431\u043b\u0430\u0441\u0442\u0438; sing. \"oblast'\" - \u043e\u0431\u043b\u0430\u0441\u0442\u044c) costituiscono una suddivisione territoriale di primo livello del Paese, al pari degli altri soggetti federali (repubbliche, territori, circondari autonomi e citt\u00e0 federali). Sono in tutto 46; ad esse si aggiunge inoltre l'oblast' autonoma ebraica.\nDescrizione.\nLe oblast' sono un'entit\u00e0 politica costituente un'unione federale sotto il governo della Russia con rappresentanza nel Consiglio federale e servono come divisione amministrativa di primo livello. Ogni oblast' ha un governo locale che detiene l'autorit\u00e0 su un territorio geografico definito, con una legislatura statale, la Duma dell'oblast', che viene eletta democraticamente. Il governatore \u00e8 la pi\u00f9 alta posizione esecutiva del governo di un'oblast' ed \u00e8 nominato direttamente dal Presidente della Federazione. Le oblast' sono divisi in raioni (distretti), citt\u00e0 di rilevanza (citt\u00e0 indipendenti equivalenti a un distretto) e circondari autonomi, che sono soggetti federali giuridicamente uguali a un'oblast' ma amministrativamente asserviti a uno. Attualmente solo due oblast' hanno ancora circondari autonomi: l'oblast' di Arcangelo (circondario autonomo dei Nenec) e l'oblast' di Tjumen' (circondario autonomo degli Chanty-Mansi-Jugra e circondario autonomo Jamalo-Nenec).\nIl termine oblast' pu\u00f2 essere tradotto in italiano come \"provincia\" o \"regione\", e attualmente ci sono 46 oblast'. Esse sono il tipo pi\u00f9 comune degli 85 soggetti federali della Russia. La maggior parte delle oblast' prende il nome dal loro centro amministrativo, il termine ufficiale per indicare la capitale in un'oblast', che \u00e8 generalmente la citt\u00e0 pi\u00f9 grande. Eccezioni a ci\u00f2 includono l'oblast' di Leningrado e l'oblast' di Mosca, che non hanno capitale ufficiale, e l'oblast' di Sachalin, che prende il nome da una posizione geografica. L'oblast' di Leningrado e l'oblast' di Sverdlovsk mantengono i nomi precedenti a quelli attuali di San Pietroburgo ed Ekaterinburg. Le oblast' sono in genere aree che sono prevalentemente popolate da gente di etnia e madrelingua russa e si trovano principalmente nella Russia europea. La pi\u00f9 grande oblast' per dimensione geografica \u00e8 l'oblast' di Tjumen' con e la pi\u00f9 piccola \u00e8 l'oblast' di Kaliningrad con . L'oblast pi\u00f9 popolosa \u00e8 l'oblast' di Mosca con abitanti e la meno popolosa \u00e8 l'oblast' di Magadan con abitanti.\nConfronto con altri tipi di soggetti federali.\nI territori (noti anche con il termine di \"krai\", frontiera) un altro tipo di soggetto federale, sono legalmente identici alle oblast' e la differenza tra le due entit\u00e0 politiche \u00e8 puramente tradizionale. Il nome di krai \u00e8 legato a una posizione geografica di frontiera avuta in un certo periodo della storia. I krai attuali non sono collegati al concetto di frontiera.\nCronologia.\nNell'Impero russo, le oblast' erano una divisione amministrativa di terzo livello, organizzata nel 1849 e in numero limitato, che divideva i pi\u00f9 grandi gubernija (governatorati) all'interno dei krai di primo livello. A seguito delle numerose riforme dell'amministrazione durante l'era sovietica, il numero delle oblast' aument\u00f2 gradualmente man mano che divennero la principale divisione amministrativa di pi\u00f9 alto livello delle Repubbliche socialiste sovietiche (RSS), le entit\u00e0 politiche costituenti l'Unione Sovietica. Queste oblast' avevano pochissima autonomia o potere, ma quando l'Unione Sovietica si dissolse in stati sovrani lungo le linee delle RSS, divennero le divisioni amministrative di primo livello. Le oblast' della Repubblica Socialista Federativa Sovietica Russa, che passarono alla Federazione Russa, divennero le divisioni amministrative di primo livello del nuovo paese e ricevettero un maggiore potere devoluto."}
{"id": "457472", "revid": "9", "url": "https://it.wikipedia.org/wiki?curid=457472", "title": "Oblast della Russia", "text": ""}
{"id": "457474", "revid": "3831", "url": "https://it.wikipedia.org/wiki?curid=457474", "title": "\u00c6lla di Deira", "text": ""}
{"id": "457485", "revid": "1516566", "url": "https://it.wikipedia.org/wiki?curid=457485", "title": "Interzato in sbarra", "text": "In araldica il termine interzato in sbarra indica lo scudo suddiviso in tre porzioni della stessa ampiezza da due linee diagonali orientate secondo il verso della sbarra, cio\u00e8 dal cantone superiore sinistro verso quello inferiore destro.\nAbitualmente le tre porzioni sono di smalto diverso, in quanto nell'araldica italiana l'interzato in sbarra di due soli smalti \u00e8 blasonato pi\u00f9 correttamente: \"di (primo smalto) alla sbarra del (secondo smalto)\".\nAnche nell'interzato le linee di partizione possono essere alterate nelle varie forme presenti nell'araldica, e divenire quindi \"increspate\", \"ondate\", \"cuneate\", etc."}
{"id": "457486", "revid": "1921867", "url": "https://it.wikipedia.org/wiki?curid=457486", "title": "Domenico Bartolucci", "text": "Maestro perpetuo della Cappella Musicale Pontificia Sistina e accademico di Santa Cecilia, \u00e8 noto nel campo musicale, sia come compositore che come direttore.\nConsiderato tra i pi\u00f9 autorevoli interpreti di Giovanni Pierluigi da Palestrina, ha compiuto, con il coro della Cappella Sistina, numerose esibizioni in tutto il mondo; ha anche diretto numerosi concerti con il Coro dell'Accademia nazionale di Santa Cecilia (\u00e8 da ricordare la \"tourn\u00e9e\" nell'ex Unione Sovietica).\nHa inoltre diretto il coro della RAI e i principali complessi sinfonico-corali italiani a Roma, Venezia, Trieste, Palermo, ecc.\nBiografia.\nNato in una famiglia operaia (il padre lavorava in una fornace) entr\u00f2 giovanissimo nel seminario maggiore di Firenze. Le sue doti canore e musicali furono subito apprezzate e incoraggiate. Inizi\u00f2 a comporre le prime messe, i primi mottetti, le musiche organistiche, i madrigali e la musica da camera.\nMinistero sacerdotale.\nNel 1939 ricevette gli ordini sacri e si diplom\u00f2 in composizione. Alla morte del maestro Bagnoli gli succedette come direttore della Cappella della Cattedrale di Santa Maria del Fiore.\nAlla fine del 1942 si rec\u00f2 a Roma per approfondire la conoscenza della musica sacra. \nDirezione musicale e cardinalato.\nDopo aver ricoperto il ruolo di vice maestro di San Giovanni in Laterano, nel 1947 divenne maestro della Cappella Musicale Liberiana di Santa Maria Maggiore come successore di Licinio Refice. Nel 1952, su indicazione di Lorenzo Perosi, maestro della Cappella Musicale Pontificia \"Sistina\" dal 1898, fu nominato maestro sostituto. Alla morte di Perosi, avvenuta nel 1956, Pio XII gli confer\u00ec l'incarico di direttore perpetuo della Cappella Sistina.\nIl complesso della Cappella Musicale Sistina, alla morte di Perosi versava in precarie condizioni. Avvi\u00f2 un'opera di risanamento, sostenuto anche da papa Giovanni XXIII. Nei 40 anni della sua direzione le esecuzioni durante le liturgie papali si alternarono a tourn\u00e9e in vari paesi.\nNegli anni del Concilio Vaticano II (1962-1965), contrario all'abbandono del latino, si impegn\u00f2 affinch\u00e9 la riforma liturgica non prendesse un indirizzo ostile nei confronti della musica sacra. I suoi riferimenti in campo musicale furono la tradizione polifonica palestriniana e il canto gregoriano. Continu\u00f2 a celebrare la messa tridentina anche dopo la riforma.\nNel 1997 fu sostituito - contravvenendo quindi la nomina papale a perpetuit\u00e0 - alla guida della Cappella Musicale Sistina da mons. Giuseppe Liberto, evento che dest\u00f2 alcune controversie nel contesto della musica liturgica: verosimilmente si volle optare per un'innovazione dello stile che pi\u00f9 si confacesse alle celebrazioni di massa care a Giovanni Paolo II, e della cui regia era responsabile mons. Piero Marini, maestro delle celebrazioni liturgiche pontificie, a detta di molti tra i responsabili del suo accantonamento. Tra coloro che pi\u00f9 avversarono la decisione fu il cardinale Joseph Ratzinger, il quale, divenuto papa, il 24 giugno 2006 lo richiam\u00f2 a dirigere un concerto nella Cappella Sistina.\nNel concistoro del 20 novembre 2010 papa Benedetto XVI lo elev\u00f2 alla dignit\u00e0 cardinalizia all'et\u00e0 di 93 anni, 6 mesi e 13 giorni. Si trattava all'epoca del cardinale nominato pi\u00f9 anziano di sempre nella storia della Chiesa Cattolica. Gli fu assegnata la diaconia dei Santissimi Nomi di Ges\u00f9 e Maria in via Lata.\nSi spense l'11 novembre 2013 all'et\u00e0 di 96 anni. Le esequie si tennero il 13 novembre alle ore 15.30 all'Altare della Cattedra della Basilica di San Pietro. La liturgia esequiale venne celebrata dal cardinale Angelo Sodano, decano del Collegio Cardinalizio. Al termine della celebrazione papa Francesco presiedette il rito dell\"'ultima commendatio\" e della \"valedictio\". La salma venne poi tumulata in un loculo nel cimitero della Venerabile Confraternita di Misericordia di Borgo San Lorenzo. Il 24 novembre la salma venne estumulata e traslata in un sarcofago all'interno della cappella della Santa Croce dello stesso cimitero.\nL'attivit\u00e0 di compositore.\nBartolucci si \u00e8 dedicato sia all'insegnamento che alla composizione. Il \"corpus\" di opere gi\u00e0 pubblicate supera i quaranta volumi e comprende Mottetti, Madrigali, Messe, Laudi, Inni, musiche sinfoniche, organistiche e da camera, e soprattutto una serie di oratori per soli, coro e orchestra. \u00c8 da menzionare anche il \"Brunellesco\", un'opera lirica in tre atti mai eseguita con l'autore in vita.\nLa concezione della musica per Bartolucci si fonda sul \"dire\" con naturalezza e spontaneit\u00e0, rifuggendo astrattezze e astruserie. I suoi punti di riferimento sono il canto gregoriano, Giovanni Pierluigi da Palestrina e Giuseppe Verdi.\nCaratteristica di tutta la concezione estetica del compositore \u00e8 quella di un ossequio alla tradizione, alla cui base colloca \u00abuna notevole severit\u00e0 di canto e quella limpida e solida polifonicit\u00e0\u00bb indicate nella prefazione del suo \"Primo Libro dei Mottetti\".\nStemma e motto.\nBlasonatura.\n\"D'azzurro, cappato d'argento: nel 1\u00ba alla stella a 8 punte d'oro; nel 2\u00ba all'arpa al naturale, a destra e al giglio aperto e bottonato di rosso, a sinistra.\"\nInterpretazione.\nNello scudo sono presenti 3 elementi: la stella, l'arpa e il giglio di Firenze.\nNello scudo, inoltre, sono utilizzati principalmente 2 colori, l'azzurro e l'argento, che esprimono ciascuno un profondo significato:\nOpere.\nLe opere di Domenico Bartolucci sono edite in 49 volumi da \"Edizioni Cappella Sistina\"."}
{"id": "457496", "revid": "1924342", "url": "https://it.wikipedia.org/wiki?curid=457496", "title": "Aquarius (Aqua)", "text": "Aquarius \u00e8 il secondo album del gruppo musicale bubblegum pop danese Aqua. \u00c8 stato pubblicato il 21 marzo 2000 per l'etichetta discografica Universal. Al momento della pubblicazione l'album vendette 2 milioni di copie e ad oggi ha venduto 4 milioni di copie nel mondo.\nIl disco.\nIl disco riprendeva i suoni e i ritmi del loro precedente lavoro, pur risultando pi\u00f9 maturo grazie alla partecipazione in sala di incisione di un'orchestra sinfonica composta da 28 elementi. Spiccavano anche delle contaminazioni di musica disco, country e pop latino, rielaborate nello stile \"bubblegum pop\" del gruppo.\nIl disco non ha tuttavia ottenuto il successo del precedente lavoro, cos\u00ec come i primi due singoli \"Cartoon Heroes\" e \"Around the World\", che pur riscuotendo un discreto successo di vendite non hanno raggiunto i livelli di notoriet\u00e0 di brani come \"Barbie Girl\" e \"Doctor Jones\", contenuti nel precedente disco.\nIn seguito allo scarso successo dei successivi due singoli, \"Bumble Bees\" e \"We Belong to the Sea\", il gruppo ha deciso di abbandonare la promozione del progetto, per poi sciogliersi definitivamente nell'estate del 2001, probabilmente a causa dell'insuccesso del loro secondo lavoro."}
{"id": "457497", "revid": "1516566", "url": "https://it.wikipedia.org/wiki?curid=457497", "title": "Interzato in pergola", "text": "In araldica il termine interzato in pergola indica lo scudo suddiviso in tre porzioni della stessa ampiezza da due linee oblique che partono dagli angoli superiori dello scudo e da una linea verticale che le incontra nel cuore.\nEsiste anche l'interzato in pergola rovesciata che \u00e8 esattamente il capovolgimento del precedente.\nAnche nell'interzato le linee di partizione possono essere alterate nelle varie forme presenti nell'araldica, e divenire quindi \"increspate\", \"ondate\", \"cuneate\", ecc.\nAlcuni araldisti utilizzano impropriamente il termine \"interzato in gherone\"."}
{"id": "457501", "revid": "93556", "url": "https://it.wikipedia.org/wiki?curid=457501", "title": "Eoraptor lunensis", "text": "L'eoraptor (\"Eoraptor lunensis\") era un piccolo dinosauro primitivo vissuto all'inizio del Triassico superiore in Argentina.\nIl dinosauro pi\u00f9 primitivo.\nQuesto animale, lungo circa un metro e dall'aspetto piuttosto insignificante, \u00e8 probabilmente vicino all'origine dei dinosauri e, a tutt'oggi, \u00e8 considerato il dinosauro pi\u00f9 primitivo. L\"'Eoraptor\", il cui nome significa \"cacciatore dell'alba\" (dal greco \"eos\" = alba e dal latino \"raptor\" = cacciatore), visse circa 225 milioni di anni fa, ed \u00e8 conosciuto attraverso vari resti scheletrici pi\u00f9 o meno completi, tra i quali un cranio molto ben conservato, che denotano i caratteri primitivi dell'animale.\nDato il suo aspetto, l\"'Eoraptor\" presenta alcune caratteristiche di adattamento che avrebbero portato i dinosauri predatori, nel corso di 150 milioni d'anni d'evoluzione, ad evolversi nelle pi\u00f9 grandi specie che avrebbero dominato soprattutto in epoca cretacea.\nDescrizione.\nEra un bipede e digitigrado lungo circa un metro e pesante non pi\u00f9 di dieci chilogrammi; le sue zampe anteriori erano visibilmente pi\u00f9 corte di quelle posteriori (circa la met\u00e0) e avevano cinque dita. Tre di queste, le pi\u00f9 lunghe, terminavano in grandi artigli che servivano probabilmente per afferrare e trattenere la preda. Gli scienziati presumono che le altre due dita fossero troppo minuscole per svolgere una qualsiasi funzione di predazione.\nDieta.\nL\"'Eoraptor\" probabilmente si nutriva di piccoli animali come lucertole e insetti; era un veloce corridore e, dopo aver catturato le sue prede, con tutta probabilit\u00e0 usava i suoi artigli e i suoi denti per farne bocconi. Ciononostante, possedeva sia denti da carnivoro sia da erbivoro, \u00e8 quindi possibile pensare che fosse onnivoro o comunque avesse una dieta variabile.\nCaratteristiche arcaiche.\nLe ossa di questo primitivo dinosauro furono scoperte per la prima volta nel 1993 da Paul Sereno, paleontologo dell'Universit\u00e0 di Chicago, nella Formazione di Ischigualasto in Argentina. Durante il tardo Triassico, quella che ora \u00e8 una zona desertica era una valle percorsa da fiumi. Negli stessi luoghi furono scoperte le ossa di altri dinosauri primitivi, come il grande \"Herrerasaurus\" e il piccolo ornitischio \"Pisanosaurus\". Nel 1993 fu possibile determinare la sua natura dinosauriana, e la sua primitivit\u00e0 fu manifesta grazie alla mancanza di caratteri da predatore evoluto. Diversamente dai carnivori successivi, \"Eoraptor\" era privo di un'articolazione a scorrimento nella mandibola, che permetteva di mordere prede grandi. Oltre a ci\u00f2, solo alcuni dei suoi denti erano curvati e seghettati, cosa invece molto comune nei carnivori successivi.\nClassificazione.\nNonostante i suoi caratteri estremamente primitivi, \u00e8 possibile definire \"Eoraptor\" come appartenente a uno dei due grandi gruppi di dinosauri, quello dei saurischi (dinosauri con il bacino di lucertola). Il fatto che \"Eoraptor\" possedeva alcuni denti simili a quelli degli erbivori primitivi e cinque dita pienamente sviluppate ha portato alcuni scienziati a considerare \"Eoraptor\" ancora pi\u00f9 primitivo degli herrerasauridi e addirittura un possibile antenato dei prosauropodi, i dinosauri che diedero origine ai giganti erbivori dal collo lungo come \"Apatosaurus\" e \"Diplodocus\"."}
{"id": "457504", "revid": "1516566", "url": "https://it.wikipedia.org/wiki?curid=457504", "title": "Interzato in scudetto", "text": "In araldica il termine interzato in scudetto indica lo scudo con una bordura e caricato da uno scudo pi\u00f9 piccolo posto in cuore.\nAbitualmente le tre porzioni sono di smalto diverso, altrimenti la blasonatura sarebbe pi\u00f9 correttamente: \"di (primo smalto) allo scudetto del (secondo smalto), alla bordura del secondo\"."}
{"id": "457506", "revid": "339392", "url": "https://it.wikipedia.org/wiki?curid=457506", "title": "Interzato in calza", "text": ""}
{"id": "457511", "revid": "767487", "url": "https://it.wikipedia.org/wiki?curid=457511", "title": "Ok Tedi", "text": "L'Ok Tedi \u00e8 un fiume di Papua Nuova Guinea affluente del fiume Fly.\nL'Ok Tedi \u00e8 tristemente conosciuto per i suoi problemi ambientali derivanti dai sedimenti contaminati della miniera di Ok Tedi che si riversano nel fiume.\nIl nome \u00e8 quello con cui lo chiamano da sempre gli indigeni Yonggom che vivono sulla sua sponda occidentale. L'esploratore italiano Luigi d'Albertis nel corso delle sue esplorazioni lo aveva chiamato Alice in onore della moglie del governatore del Nuovo Galles del Sud che aveva contribuito alle esplorazioni. \nOk significa fiume o acqua nella lingua indigena."}
{"id": "457512", "revid": "242434", "url": "https://it.wikipedia.org/wiki?curid=457512", "title": "Interzato incappato", "text": ""}
{"id": "457514", "revid": "1305772", "url": "https://it.wikipedia.org/wiki?curid=457514", "title": "Renzo Cilia", "text": "Biografia.\nIl Maestro Renzo Cilia detiene la cattedra in composizione a Roma, presso il prestigioso Pontificio Istituto di Musica sacra, dove \u00e8 stato allievo di Domenico Bartolucci, Maestro perpetuo della Cappella Musicale Pontificia Sistina, a tutti nota come Cappella Sistina, che lo volle con s\u00e9 affidandogli il delicato incarico di Direttore della sezione dei Pueri Cantores del Coro in qualit\u00e0 di Magister Puerorum con i quali ha svolto numerosi concerti con l'accompagnamento Musicale del Maestro Cerroni. Renzo Cilia, ha iniziato i suoi studi musicali nell'isola di Malta, superando con successo gli esami finali di armonia e pianoforte della London Royal School of Music. Per alcuni anni ha svolto, su incarico dell'ordinario diocesano, l'attivit\u00e0 di organista alla Cattedrale di Valletta. \nVenuto in Italia nel 1971, come alunno del Pontificio Istituto di Musica sacra, ha conseguito il magistero in Canto gregoriano, il magistero di Musica sacra, il magistero in Composizione e direzione di Coro, nonch\u00e9 l'attestato di Organista Liturgico. \u00c8 stato segnalato, a pi\u00f9 riprese, per la sua attivit\u00e0 musicale dai suoi stessi insegnanti, il M\u00b0 Vieri Tosatti, M\u00b0 Armando Renzi, M\u00b0 Erich Arndt, Don Raffaele Baratta, Don Eug\u00e8ne Cardine e il M\u00b0 Domenico Bartolucci. La sua collaborazione col Maestro Bartolucci \u00e8 iniziata nel 1981. Pi\u00f9 di una volta il M\u00b0 Cilia ha sostituito lo stesso Maestro Direttore nella direzione di tutta la Cappella Sistina, in occasione di solenni celebrazioni nella Basilica Vaticana, alla presenza del papa.\nL'attivit\u00e0 attuale.\nDopo i recenti cambiamenti al vertice della Cappella Musicale Pontificia, il Maestro Cilia oltre a detenere la cattedra di Composizione al P.I.M.S. (Pontificio Istituto di Musica sacra), si occupa della direzione musicale ed artistica del Coro , la formazione di giovani cantori provenienti dalle file dei Pueri cantores della Cappella Sistina dove hanno maturato una grande professionalit\u00e0 ed esperienza, e del Coro Polifonico \"Praenestinae Voces\" di Palestrina."}
{"id": "457518", "revid": "242434", "url": "https://it.wikipedia.org/wiki?curid=457518", "title": "Interzato in mantello", "text": ""}
{"id": "457521", "revid": "118784017", "url": "https://it.wikipedia.org/wiki?curid=457521", "title": "Nicola Spedalieri", "text": "Biografia.\nNicola Spedalieri, nato da Vincenzo e da Antonina Dinaro, studi\u00f2 nell'Oratorio di S. Filippo Neri di Bronte e dal 1751 nel seminario di Monreale dove, dopo l'ordinazione sacerdotale, dal 1765 insegn\u00f2 filosofia, teologia e matematica. Alcune sue tesi teologiche, considerate eretiche a Palermo, furono invece approvate e stampate nel 1772 a Roma con il titolo di \"Propositionum theologicarum specimen\". Trasferitosi a Roma, nel 1774 entr\u00f2 a far parte dell'Arcadia con il nome di \"Melanzio Alcioneo\".\nNel dicembre 1784 Papa Pio VI gli diede il titolo di \"beneficiato della Basilica Vaticana\" - che comportava una modesta rendita mensile - e l'incaric\u00f2 di scrivere la storia del prosciugamento dell'Agro pontino, che non riusc\u00ec a terminare e fu stampata soltanto nel 1800 col titolo \"De' Bonificamenti delle terre pontine\". Nel 1778, contro l\"'Enciclopedia\" degli illuministi francesi, usc\u00ec la sua \"Analisi dell'Esame critico del signor Nicola Fr\u00e9ret sulle prove del Cristianesimo\" e nel 1779 il \"Ragionamento sopra l'arte di governare\" e il \"Ragionamento sulla influenza della Religione Cristiana nella societ\u00e0 civile\".\nNel 1784 scrisse la \"Confutazione dell'esame critico del cristianesimo fatto dal signor Eduardo Gibbon\", contro la famosa opera del Gibbon sulla storia dell'Impero romano, la cui caduta veniva imputata dallo storico inglese all'influenza negativa della religione cristiana.\nAl filosofo \u00e8 dedicato l'illustre liceo classico \"Nicola Spedalieri\", al centro di Catania.\nOpere.\n\"Dei diritti dell'uomo libri VI\".\nNell'opera pi\u00f9 importante \"Dei diritti dell'uomo\", stampata nel 1791 e pubblicata a Roma ma, per volont\u00e0 del papa, con la falsa indicazione di \"Assisi\", Spedalieri si rifece alle concezioni rousseauiane relativamente alla dottrina del contratto sociale come origine della societ\u00e0, ma contestandone la tesi di un originario stato di natura a cui occorrerebbe tornare, perch\u00e9 soltanto all'interno della societ\u00e0 civile l'uomo pu\u00f2 realizzare i suoi bisogni di felicit\u00e0 e di perfezione.\nScrive infatti che \u00abLo stato, a cui \u00e8 destinato l'uomo dalla natura, \u00e8 la Societ\u00e0 Civile: ci\u00f2 fu dimostrato; e vuol dire, che l'uomo non pu\u00f2 rinunziare, generalmente parlando, alla Societ\u00e0 Civile senza opporsi alla sua propria natura. \u00c8 parte essenziale della costituzione sociale il Principato [...] il Popolo non ha diritto di disfare il Principato\u00bb.\nSe la forma migliore di governo \u00e8, secondo lo Spedalieri, il principato, e al principe il popolo affida \u00able tre facolt\u00e0 di \"giudicare\", di \"decretare\" e di \"eseguire\"\u00bb, il popolo non pu\u00f2 togliergli \u00abil Principato a suo beneplacito, cio\u00e8 quando gli pare, per motivi leggieri, senza motivi\u00bb, perch\u00e9 violerebbe il patto sottoscritto, a meno che il principe non violi la condizione essenziale del contratto stipulato, il \"do ut facias\", a meno che egli non faccia ci\u00f2 che si era impegnato a fare in cambio della propriet\u00e0 del principato: ossia, custodire \u00abi diritti naturali di ciascuno\u00bb e dirigere \u00abtutte le operazioni del Principato alla felicit\u00e0 de' sudditi\u00bb.\nQuesta \u00e8 la base del contratto, e se invece il principe \u00abprendesse a distruggere i diritti naturali di ognuno, a sostituire il capriccio alle leggi, e ad immergere nella miseria i poveri sudditi, il contratto resterebbe sciolto da s\u00e9\u00bb. Lo scioglimento del contratto non significa che il popolo eserciti per proprio conto il governo, ma che debba \u00abinvestirne un altro con auspici migliori\u00bb.\nMa chi decider\u00e0 che il contratto stabilito con il principe sia nullo? Intanto, osserva Spedalieri, che \u00abil contratto siasi sciolto gi\u00e0 da s\u00e9 stesso, si dee legalmente dichiarare. Prima della quale dichiarazione a niuno \u00e8 permesso di sottrarsi dall'ubbidienza del Principe. E il diritto di far tale dichiarazione non appartiene a verun privato, n\u00e9 alla unione di alcuni, n\u00e9 anco alla moltitudine\u00bb. Solo un corpo che rappresenti tutti i sudditi pu\u00f2 dichiarare lo scioglimento del patto con il principe: questo \u00abvero corpo\u00bb sar\u00e0 formato da \u00abtutti i Magistrati, tutti gli Ordini de' Cittadini, le persone illuminate, probe, e non soggette all'impeto del momento [...] ogni colta Nazione nella Costituzione fondamentale, che d\u00e0 a s\u00e9 stessa, e che inerisce nel contratto che fa con la persona che vuole innalzare al Principato, e che questa giura di mantenere, sempre, forma un corpo o sia un Collegio, per cos\u00ec dire, immortale, che rappresenti permanentemente tutti gl'individui. Laonde basta che la dichiarazione si faccia da questo corpo, per esser legale\u00bb.\nQualora il principe resista e voglia mantenere il potere non pi\u00f9 riconosciutogli, comportandosi cos\u00ec da tiranno, il \u00abCorpo della Nazione\u00bb - mai per\u00f2 un singolo cittadino - potr\u00e0 legittimamente giungere fino all'estrema soluzione di condannarlo a morte.\nSpedalieri si mostr\u00f2 avverso sia al dispotismo illuminato, che rifiutava tanto il principio della sovranit\u00e0 popolare quanto il primato della religione nel governo dello Stato, sia i princ\u00ecpi laici della Rivoluzione francese. La garanzia di assicurare i diritti fondamentali dell'uomo \u00e8 data, secondo lo Spedalieri, dalla religione cristiana che ha come princ\u00ecpi essenziali l'amore e la carit\u00e0 verso il prossimo.\nSpedalieri polemizz\u00f2 anche contro i giansenisti che accus\u00f2 di \"giacobinismo\" e di \"spirito sovvertitore dei troni\". Gli rispose con asprezza il teologo e giurista Pietro Tamburini nello scritto \"Lettere teologico politiche sulla presente situazione delle cose ecclesiastiche\".\nIl riconoscimento che la sovranit\u00e0 derivi dal popolo e che questi, attraverso i suoi delegati, possa giungere a rovesciarne il potere, procurarono allo Spedalieri violente critiche e inimicizie da parte dei circoli reazionari e in parte anche moderati, e al libro, che ebbe alla sua uscita una notevole diffusione, il divieto di pubblicazione in tutta Europa; soltanto nella seconda met\u00e0 dell'Ottocento esso pot\u00e9 nuovamente circolare, anche se in Italia, mutato il clima politico e culturale dopo i primi decenni del Novecento, venne nuovamente ignorato.\nLa morte improvvisa di Nicola Spedalieri fece nascere la diceria che il decesso fosse avvenuto per avvelenamento."}
{"id": "457525", "revid": "298055", "url": "https://it.wikipedia.org/wiki?curid=457525", "title": "Triforza", "text": " #RINVIA Oggetti di The Legend of Zelda#Triforza"}
{"id": "457533", "revid": "3297852", "url": "https://it.wikipedia.org/wiki?curid=457533", "title": "Celtico", "text": ""}
{"id": "457534", "revid": "729019", "url": "https://it.wikipedia.org/wiki?curid=457534", "title": "Franca Magnani", "text": "Biografia.\nFu la prima corrispondente dall'estero della televisione tedesca; collabor\u00f2 con giornali in Germania e Svizzera e pubblic\u00f2 alcuni libri in italiano e in tedesco.\nEra figlia di Fernando Schiavetti, uomo politico, direttore del giornale La Voce Repubblicana; nel 1926 la famiglia fugg\u00ec in Francia a causa della persecuzione fascista e si stabil\u00ec a Marsiglia. Franca Schiavetti rimase fino al 1928 in Italia presso i nonni. Nel 1932 la famiglia emigr\u00f2 a Zurigo, dove Franca impar\u00f2 il tedesco.\nNel periodo vissuto a Marsiglia, i genitori ebbero stretti rapporti con molti esuli antifascisti, in primo luogo Sandro Pertini. Anche a Zurigo, la famiglia frequent\u00f2 i fuorusciti e i lavoratori emigrati, partecipando attivamente a diverse iniziative di assistenza e di istruzione a loro favore.\nNel 1944 Franca Schiavetti spos\u00f2 un giornalista svizzero, Arnold Kunzli, col quale si trasfer\u00ec in Italia, poi a Londra e nel 1949 a Bonn. Separatasi dal marito, cominci\u00f2 a lavorare come giornalista a Zurigo per la rivista \"Annabelle\"; nel 1953, una volta ottenuto il divorzio, spos\u00f2 Valdo Magnani, che aveva conosciuto alcuni anni prima. La famiglia Schiavetti osteggi\u00f2 a lungo l'unione per ragioni politiche, legate alla posizione aspramente polemica assunta da Valdo Magnani verso il Partito Comunista Italiano, da cui era uscito con clamore nel 1951.\nFranca Magnani, stabilitasi a Roma col marito (dal quale ebbe due figli), interruppe per alcuni anni il lavoro di giornalista. Nel 1964 divenne la prima corrispondente dall'estero della televisione tedesca, lavorando nella sede romana della rete ARD. Rapidamente divenne una beniamina del pubblico tedesco, al quale fece conoscere figure, ambienti, problemi e caratteristiche della societ\u00e0 e della cultura italiana.\nAssertrice dei diritti delle donne, Franca Magnani era orientata politicamente a sinistra. All'inizio degli anni '80 organizz\u00f2 nel suo appartamento un incontro tra Willy Brandt (ex-cancelliere socialdemocratico della Repubblica Federale Tedesca) ed Enrico Berlinguer, segretario del PCI. Nel 1977 un conflitto col nuovo direttore della sede, il giornalista bavarese Wolf Feller, sfoci\u00f2 in un processo, che Franca Magnani alla fine vinse.\nMor\u00ec a 71 anni per un tumore.\nRiconoscimenti.\nRicevette l'Ordine al merito di Germania e il premio Fritz S\u00e4nger \"per un giornalismo coraggioso\", nonch\u00e9 il premio \"Roma Regione\" per il film televisivo \"Gli Etruschi\".\nOpere.\nIn italiano:\nIn tedesco:"}
{"id": "457535", "revid": "1393243", "url": "https://it.wikipedia.org/wiki?curid=457535", "title": "Lotta integrata", "text": "La lotta integrata \u00e8 una pratica di difesa delle colture che prevede una drastica riduzione dell'uso di fitofarmaci mettendo in atto diversi accorgimenti. Tra i principali, si ricordano:\nI limiti della lotta integrata sono costituiti dai maggiori costi di produzione, dalla necessit\u00e0 di una assistenza tecnica qualificata, e la obbiettiva difficolt\u00e0 nel certificare il prodotto. La prima regione a creare un marchio di garanzia e tutela per i prodotti agroalimentari realizzati con tecniche di agricoltura integrata \u00e8 la Toscana con il marchio \u201cAgriqualit\u00e0\u201d (creato con legge regionale N.25 del 1999).\nLa lotta integrata parte dalla consapevolezza che quando si interviene in un ecosistema si alterano le reti trofiche.\nSfrutta i fattori biotici e abiotici di regolazione interna agli ecosistemi a suo vantaggio e usa tutti gli strumenti possibili, non limitandosi quindi ai mezzi chimici (biologici, culturali, biotecnologici..).\nQuesto approccio \u00e8 prevalentemente usato nella lotta contro gli insetti, ma si pu\u00f2 estendere nella lotta contro tutti gli organismi dannosi (funghi, roditori..).\nIl suo obiettivo \u00e8 quello di mantenere l'organismo dannoso entro una soglia, limite oltre al quale l'organismo stesso crea danno economico (non vuole arrivare all'eradicazione, ma al contenimento)."}
{"id": "457539", "revid": "1649409", "url": "https://it.wikipedia.org/wiki?curid=457539", "title": "Gianfranco Ravasi", "text": "Dal 2007 \u00e8 presidente del Pontificio consiglio della cultura, della Pontificia commissione di archeologia sacra e del Consiglio di coordinamento fra accademie pontificie.\nBiografia.\nI primi anni.\nNato a Merate (LC), in Brianza, e cresciuto nel limitrofo paese di Osnago, Gianfranco \u00e8 il primogenito di tre figli. Sua madre era insegnante nella scuola del paese. Suo padre era un ufficiale del fisco ed esponente antifascista che aveva prestato servizio in Sicilia durante la seconda guerra mondiale, ma successivamente aveva disertato l'esercito, impiegando 18 mesi per tornare dalla sua famiglia, risalendo a piedi la penisola.\nIntenzionato a seguire le orme della madre nell'insegnamento, intraprende un corso di formazione in seminario ove ha l'occasione di studiare numerose lingue moderne e antiche, tra cui il greco e l'ebraico.\nOrdinato presbitero per l'arcidiocesi di Milano il 28 giugno 1966 dal cardinale Giovanni Colombo, prosegue i suoi studi presso la Pontificia Universit\u00e0 Gregoriana, dove ottiene la laurea in Teologia, e presso il Pontificio Istituto Biblico dove ottiene la licenza in Sacra Scrittura; ottiene inoltre la laurea in Archeologia presso l'Universit\u00e0 ebraica di Gerusalemme. Diventa quindi docente di esegesi biblica al Seminario arcivescovile di Milano e alla Facolt\u00e0 teologica dell'Italia settentrionale e membro della Pontificia commissione biblica. Parallelamente alterna i propri impegni con la passione per l'archeologia, affiancando archeologi come Kathleen Kenyon e Roland de Vaux in Siria, Giordania, Iraq e Turchia. Nel 1985, a Milano, tiene un ciclo di conferenze bibliche, tra cui una decina sul Vangelo di Giovanni.\nDal 1988 al 2017 ha condotto la parte biblica del programma religioso di Canale 5 \"Le frontiere dello spirito\".\nIl servizio nella curia milanese.\nNel 1989 \u00e8 nominato prefetto della Biblioteca Ambrosiana, la grande biblioteca lombarda fondata dal cardinale Federico Borromeo, carica che mantiene fino al settembre 2007. Lavora anche a fianco dell'allora arcivescovo di Milano Carlo Maria Martini.\nContinua ad occuparsi di divulgazione biblica: dal 1980 al 2002 tiene cicli di incontri di \"lectio divina\" presso il Centro Studi San Fedele di Milano, in particolare durante i periodi di Quaresima e Avvento di ogni anno, nel corso dei quali commenta di volta in volta libri dell'Antico e del Nuovo Testamento; tra il 1994 ed il 1998 cura la lettura integrale della Bibbia su Rai Radio 2.\nIl 22 giugno 1995 \u00e8 nominato da papa Giovanni Paolo II protonotario apostolico soprannumerario.\nIl servizio in Vaticano.\nNel 2005 \u00e8 il principale candidato proposto per la diocesi di Assisi-Nocera Umbra-Gualdo Tadino ma la Congregazione per i vescovi rigetta la sua nomina dopo che aveva pubblicato un articolo su \"Il Sole 24 Ore\" relativo alla Pasqua dal titolo \"Non \u00e8 risorto, si \u00e8 innalzato\" nel quale Ravasi espone una sua visione della risurrezione di Ges\u00f9 che viene giudicata come eterodossa.\nNel 2007 papa Benedetto XVI gli affida l'incarico di formulare le meditazioni della tradizionale Via Crucis del Venerd\u00ec Santo al Colosseo.\nIl 3 settembre 2007 il Sommo Pontefice lo nomina presidente del Pontificio consiglio della cultura, in sostituzione del cardinale Paul Poupard. Diviene cos\u00ec presidente della Pontificia commissione per i beni culturali della Chiesa e presidente della Pontificia commissione di archeologia sacra. \u00c8 pertanto anche presidente del Consiglio di coordinamento fra accademie pontificie.\nContestualmente a tali nomine \u00e8 stato elevato alla dignit\u00e0 di arcivescovo titolare di Villamagna di Proconsolare, scegliendo il motto \"Praedica Verbum\" (\"Annuncia la Parola\"; 2Tm 4,2), su suggerimento del filosofo Massimo Cacciari. Riceve inoltre la consacrazione episcopale nella Basilica di San Pietro in Vaticano da papa Benedetto XVI il 29 settembre 2007, co-consacranti il cardinale Tarcisio Bertone S.D.B. e il cardinale Marian Jaworski.\nIl 20 novembre 2007 papa Benedetto XVI lo nomina membro del Pontificio consiglio per il dialogo interreligioso.\nIl 20 novembre 2010 \u00e8 creato cardinale da papa Benedetto XVI che gli assegna la diaconia di San Giorgio in Velabro. Prende possesso del titolo il 23 gennaio dell'anno successivo.\nL'11 dicembre 2010 papa Benedetto XVI lo nomina membro della Congregazione per l'educazione cattolica (incarico confermato da papa Francesco nel novembre 2013) ed il 29 dello stesso mese membro del Pontificio consiglio per la promozione della nuova evangelizzazione.\nDal 2011, in qualit\u00e0 di presidente del Pontificio consiglio per la cultura, collabora al \"Cortile del Gentili\", la \u00abstruttura vaticana creata per favorire l'incontro e il dialogo tra credenti e non credenti\u00bb. Partecipa a numerose tappe del Cortile: Bologna, Bucarest, Parigi (2011); Braga, Assisi, Stoccolma, Barcellona, Palermo (2012); Varsavia, Roma, Citt\u00e0 del Messico, Catanzaro (2013); Washington, Roma, Bologna, Buenos Aires (2014).\nNel 2013, su incarico di papa Benedetto XVI, tiene le meditazioni per gli esercizi spirituali della Curia romana durante la prima settimana di quaresima, sul tema \"\"Ars orandi, ars credendi\". Il volto di Dio e il volto dell'uomo nella preghiera salmica\", successivamente pubblicate nel volume \"L'incontro\" (Mondadori, 2013); diventa cos\u00ec il primo capo dicastero vaticano in funzione a tenere le meditazioni.\nIl 28 febbraio 2013, in seguito alla rinuncia al ministero petrino di papa Benedetto XVI, decade dagli incarichi nei dicasteri di cui \u00e8 presidente o membro, a norma della costituzione apostolica \"Pastor Bonus\". Nella prima met\u00e0 di marzo partecipa in qualit\u00e0 di cardinale elettore al Conclave che porter\u00e0 all'elezione di papa Francesco, nel quale figurava come uno dei probabili successori al soglio di Pietro; quest'ultimo il successivo 16 marzo rinnova gli incarichi curiali del cardinale Ravasi \"donec aliter provideatur\" (\"finch\u00e9 non si provveda diversamente\").\nIl 29 marzo 2014 lo stesso papa lo conferma presidente del Pontificio consiglio della cultura e lo nomina membro della Congregazione per gli istituti di vita consacrata e per le societ\u00e0 di vita apostolica.\nIn vista dell'Expo 2015, \u00e8 nominato commissario generale della Santa Sede per l'Expo di Milano 2015, alla quale la Santa Sede partecipa con un padiglione sul tema \"Not by bread alone - Non di solo pane\".\nIn occasione della III Assemblea generale straordinaria del Sinodo dei vescovi (5-19 ottobre 2014) \u00e8 nominato presidente della commissione per il messaggio finale del Sinodo.\nIl 28 ottobre 2016 papa Francesco lo nomina membro della Congregazione per il culto divino e la disciplina dei sacramenti.\nIncarichi in istituzioni laiche.\nDal 1\u00ba marzo 2012 al 13 ottobre 2016 \u00e8 stato presidente della Casa di Dante in Roma.\nNel 2016 gli \u00e8 stato conferito il premio \"Penna d'Oro\" della Presidenza del Consiglio dei Ministri nell'ambito del Premio Ischia Internazionale di Giornalismo.\nPosizioni.\nNel 2007, nel presentare il libro \"Ges\u00f9 di Nazaret\" di Benedetto XVI ha sostenuto la necessit\u00e0 di non separare le ricerche sul Ges\u00f9 storico da quelle sul Ges\u00f9 della fede:\nNel 2008 ha spiegato che la teoria dell'evoluzione e la fede cristiana non sono fra loro incompatibili:\n\u00c8 ritenuto per questo fra i principali autori dell'evoluzionismo teista. In coerenza, sugger\u00ec un'interpretazione non materialistica dell'ascensione di Ges\u00f9, inteso come sostanza spirituale degli angeli fedeli a Dio, \"separabile\" dal Corpo Mistico di Ges\u00f9 Cristo, quanto lo spirito \u2013 e l'anima \u2013 dal Suo corpo nell'Ascensione.\nIn merito all\"Extra Ecclesiam nulla salus\", secondo il quale \u00e8 possibile la salvezza eterna soltanto a chi crede in Ges\u00f9 Cristo vero Dio e vero Uomo (diofisismo), ha dichiarato che non vi \u00e8 contraddizione apparente fra le due affermazioni di Ges\u00f9:\nLa seconda frase viene pronunciata quando Giovanni segnala Ges\u00f9 l'opera di un uomo, sconosciuto agli apostoli e ai discepoli, che pratica con successo esorcismi nel Suo Nome. Mons. Ravasi commenta il contesto nel modo seguente:\nIl 14 febbraio 2016 ha pubblicato su \"Il Sole 24 ore\" un articolo sui rapporti tra Chiesa e Massoneria, nel quale conclude che bisogna andare oltre \"ostilit\u00e0, oltraggi, pregiudizi reciproci\" perch\u00e9 \"rispetto ai secoli passati sono migliorati e mutati il tono, il livello e il modo di manifestare le differenze\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOpere.\n\u00c8 autore di una sterminata produzione: libri di divulgazione biblica e di esegesi. Da decenni collabora ai quotidiani \"L'Osservatore Romano\", \"Il Sole 24 Ore\" ed \"Avvenire\", il settimanale \"Famiglia Cristiana\" e il mensile \"Jesus\"; dal 2008 anche con il settimanale polacco \"Przewodnik Katolicki\". Dal 2011 cura inoltre alcuni blog ed un profilo su Twitter.\nRaccolte delle rubriche \"Mattutino\" e \"Breviario\".\nA partire dal 1993, Ravasi ha pubblicato, per buona parte, le collezioni della rubrica \"Mattutino\", uscita giornalmente sul quotidiano \"Avvenire\" dal gennaio 1992 al dicembre 2007, e poi dal gennaio al dicembre 2011. Dal giugno 2011, egli pubblica la rubrica \"Breviario\" sull'inserto settimanale \"Domenica\" de \"Il Sole 24 Ore\". Si tratta - per entrambe le rubriche - di riflessioni sapienziali originate da citazioni tratte da autori e testi della pi\u00f9 varia provenienza, dall'antichit\u00e0 ai giorni nostri."}
{"id": "457540", "revid": "125339845", "url": "https://it.wikipedia.org/wiki?curid=457540", "title": "Andrew Howe", "text": "\u00c8 l'attuale primatista italiano sia outdoor (8,47 m) che indoor (8,30 m) del salto in lungo, specialit\u00e0 in cui \u00e8 stato campione europeo a e campione europeo indoor a , nonch\u00e9 vicecampione mondiale a .\nA livello giovanile \u00e8 stato campione mondiale juniores a Grosseto 2004 sia nel salto in lungo che nei 200 metri piani e detiene tutt'oggi le migliori prestazioni italiane under 16, under 18, under 20 e under 23 del salto in lungo.\nFa parte del gruppo sportivo dell'Aeronautica Militare ed \u00e8 allenato da Maria Chiara Milardi; in precedenza era allenato dalla madre ed ex ostacolista Ren\u00e9 Felton.\nBiografia.\nGli inizi con i primi titoli italiani giovanili, il bronzo ai Mondiali allievi e il doppio oro alle Gymnasiadi.\nAndrew Curtis Howe \u00e8 nato a Los Angeles, in California, il 12 maggio del 1985 figlio di Andrew Howe, calciatore statunitense di origini tedesche, e di Ren\u00e9e Felton, una ostacolista afroamericana. La coppia si lascia quando il bambino ha diciotto mesi.\nNel 1990 Ren\u00e9e Felton si sposa in seconde nozze con un italiano, Ugo Besozzi di Castelbesozzo (un saltatore con l'asta), e si trasferisce a Rieti, assieme al figlioletto di cinque anni. Andrew e la madre divengono cos\u00ec cittadini italiani.\nA livello giovanile Andrew Howe pratica diverse discipline sportive tra cui tennis, calcio e pallacanestro, per poi entrare nella societ\u00e0 reatina dell'Atletica Studentesca CA.RI.RI. e dedicarsi alle varie specialit\u00e0 dell'atletica leggera, dai 110 metri ostacoli ai salti, sempre seguito dalla madre, che ne \u00e8 l'allenatrice.\nEmerge a 15 anni anche nel salto in alto, superando i 2,05 m. All'epoca usava il cognome del secondo marito della madre ed era perci\u00f2 conosciuto come Andrew Howe Besozzi o semplicemente Andrew Besozzi.\nNel 2000 vince il titolo italiano cadetti nel salto in lungo stabilendo con la misura di 7,52 metri il nuovo primato italiano di categoria.\nNel 2001 ai Mondiali allievi di Debrecen (Ungheria), il sedicenne Andrew Howe si mette in luce vincendo la medaglia di bronzo nel salto in lungo con la misura di 7,61 m, nuovo record italiano allievi (esce in batteria con la staffetta svedese).\nNel 2002 partecipa da allievo ai Mondiali juniores di Kingston in Giamaica correndo come staffettista nella 4x100 m che conclude la finale al quinto posto.\nLo stesso anno fa doppietta di medaglie d'oro alle Gymnasiadi in Francia a Caen vincendo sia nel salto triplo che con la staffetta svedese.\nAi campionati italiani allievi, diventa campione sia nel salto in lungo indoor che con la staffetta 4x400 m all'aperto.\nIl 2003 lo vede correre in staffetta 4x100 m agli Europei juniores di Tampere (Finlandia) finendo al quarto posto.\nAltro titolo italiano, questa volta sui 200 m, in occasione dei nazionali juniores.\n2004-2005: il doppio titolo ai Mondiali juniores e l'esordio nella Nazionale assoluta alle Olimpiadi.\nNel 2004 in Italia (prima fa doppietta 200 m-lungo agli italiani juniores) e poi ai Mondiali juniores di Grosseto, il giovane atleta italiano si impone all'attenzione internazionale aggiudicandosi la doppia medaglia d'oro sui 200 metri piani (con il personale di 20\"28, miglior tempo italiano dell'anno e primato europeo juniores) e nel salto in lungo (8,11 m, anche in questo caso suo nuovo primato personale).\nUn mese dopo la rassegna iridata juniores, Andrew Howe fa il suo esordio nella Nazionale assoluta direttamente ai Giochi olimpici di Atene 2004. Passa il primo turno di qualificazione dei 200 m con il tempo di 20\"55, ma il riacutizzarsi di un dolore al piede lo frena nella gara successiva, dove finisce ultimo in 21\"17, mancando la qualificazione alle semifinali.\nAnche ai Mondiali del 2005 ad Helsinki si ferma al secondo turno dei 200 m; passato il primo turno con 21\"08, nel secondo \u00e8 sesto in 21\"19, tempo non sufficiente per la qualificazione alla semifinale. Nonostante il cattivo stato di forma di quei giorni, \u00e8 inserito a sorpresa nella staffetta 4\u00d7100 metri, ma il quartetto italiano (composto da Luca Verdecchia, Simone Collio, Massimiliano Donati e lo stesso Andrew Howe) viene eliminato e poi anche squalificato nelle batterie.\n2006: il primo titolo italiano assoluto agli indoor di Ancona e l'oro agli Europei di G\u00f6teborg.\nNel 2006 Andrew Howe prima diventa campione italiano assoluto indoor nel salto in lungo e dopo vince la prima medaglia in una competizione internazionale seniores, conquistando in Russia ai Mondiali indoor di Mosca il bronzo nel salto in lungo con la misura di 8,19 m, preceduto dal ghanese Ignisious Gaisah e dal panamense Irving Saladino, rispettivamente oro e argento.\nAlla ripresa delle gare all'aperto si cimenta anche sui 400 metri piani, stabilendo il suo primato personale di 46\"03 a Rieti e correndo nella staffetta 4\u00d7400 metri (esperienza poi mai pi\u00f9 ripetuta, col terzo posto finale) nella Coppa Europa di Malaga, manifestazione dove si impone nella gara di salto in lungo con la misura di 8,29 m.\nIl 14 luglio partecipa al prestigioso Golden Gala di Roma che si svolge allo Stadio Olimpico arrivando terzo nel salto in lungo con il suo nuovo primato di 8,41 m, a soli due centimetri dal record italiano detenuto da Giovanni Evangelisti.\nQualche settimana dopo, agli Europei di G\u00f6teborg, arriva per Andrew Howe la definitiva consacrazione sportiva con il titolo del salto in lungo vinto con la misura di 8,20 m, precedendo il britannico Greg Rutherford (8,13 m) e il campione uscente, l'ucraino Oleksiy Lukashevych.\nNel mese di settembre partecipa in Grecia ad Atene alla Coppa del mondo terminando al secondo posto nel lungo.\n2007: il titolo continentale indoor e l'argento ai Mondiali di Osaka entrambi col record nazionale.\nInizia il 2007 vincendo due titoli italiani assoluti indoor ad Ancona, salto in lungo e staffetta 4x200 metri.\nAgli Europei indoor, tenutisi a Birmingham in Gran Bretagna nel 2007, si aggiudica la medaglia d'oro saltando al quinto turno 8,30 m (nuovo primato italiano promesse al coperto), misura con la quale migliora di 4 centimetri il trentennale primato italiano seniores al coperto detenuto fino ad allora da Evangelisti (stabilito nel 1987).\nHowe decide di concentrare il suo talento sul salto in lungo, pur non accantonando del tutto la velocit\u00e0 (100, 200 e 400 m, peraltro senza mai dare l'impressione di aver optato per un vero progetto, anche a causa dei ricorrenti infortuni).\nIl 23 e 24 giugno, all'Arena Civica di Milano, Andrew partecipa con la rappresentativa italiana alla First League di Coppa Europa nella quale si aggiudica il secondo posto nel salto in lungo con la misura di 7,95 m e il primo gradino del podio con la staffetta 4\u00d7100 m. Con le sue prestazioni contribuisce al primo posto della Nazionale italiana maschile, che si aggiudica la promozione in Super League, la massima serie della Coppa Europa.\nIn seguito vince in Germania nel lungo alle World Athletic Final di Stoccarda.\nIl 2 luglio vince l'Athens Grand Prix con la misura di 8,17 m.\nIl 13 luglio si aggiudica la prova di salto in lungo al Golden Gala di Roma con 8,12 m e a distanza di qualche giorno vince anche i campionati italiani assoluti a Padova con la misura di 8,40 m (con vento a favore oltre il limite), oltre ad imporsi anche sui 200 metri. Nell'ultimo test pre-mondiale, a Rieti, prima della partenza per K\u014dbe per la preparazione dei mondiali, ottiene 8,19 m (con un tentativo, non misurato, di circa 8,40 m, per un'infrazione millimetrica alla battuta).\nIl 30 agosto ai Mondiali di Osaka in Giappone, Howe si aggiudica l'argento stabilendo, dopo quello al coperto, il nuovo record italiano di salto in lungo all'aperto con 8,47 m. Howe per tutta la gara oscilla fra il quarto e il sesto posto, ma proprio all'ultima prova d\u00e0 il meglio e con il salto da record (anche nuovo primato italiano promesse) si piazza in testa alla gara; all'ultimo salto della competizione il panamense Irving Saladino lo sorpassa nuovamente con la misura di 8,57 m. In seguito Howe dichiara di essere comunque estremamente contento della medaglia d'argento.\n2008-2009: gli infortuni e la delusione alle Olimpiadi di Pechino.\nIl 2008 inizia sotto buoni auspici per Howe, pronto per la seconda volta in carriera a partecipare alle Olimpiadi.\nIl 23 febbraio a Genova si laurea vicecampione italiano assoluto indoor nel lungo.\nIl 6 giugno ai Bislett Games di Oslo (Norvegia) si classifica secondo ottenendo il suo primato stagionale, con la misura di 8,16 m.\nIl 22 giugno partecipa alla gara dei 200 metri in occasione della Coppa Europa di Annecy, ma a met\u00e0 rettilineo un infortunio muscolare lo costringe a chiudere la gara praticamente al passo, terminando in 20\"88.\nL'infortunio in Coppa Europa ne pregiudica la preparazione olimpica, a cui Howe arriva dopo due mesi di assenza dalle competizioni.\nIl 16 agosto ai Giochi olimpici di Pechino partecipa al turno di qualificazione del salto in lungo ma viene eliminato con 7,81 m, misura non sufficiente per entrare in finale e ottenuta alla seconda prova dopo il 7,73 della prima e un nullo finale.\nIl 29 agosto del 2008 gareggia in Svizzera a Zurigo nel Weltklasse Z\u00fcrich finendo al secondo posto.\nAnche il 2009, cos\u00ec come l'anno precedente, viene condizionato da un nuovo infortunio a cui Howe incorre durante una gara di salto in lungo a Mosca in febbraio. La lesione muscolare a carico del bicipite femorale destro lo costringe cos\u00ec a un periodo di riposo e di fisioterapia.\nIl 28 luglio rientra alle gare al Meeting Herculis di Monaco, tappa dello IAAF Super Grand Prix, saltando 7,85 m. Qualche giorno pi\u00f9 tardi partecipa a una gara di lungo a Grosseto saltando 7,83 m; vista la precaria condizione e il continuo dolore che ne pregiudica l'attivit\u00e0 agonistica decide, in accordo con la federazione, di non partecipare ai Mondiali di Berlino (Germania). Il 1\u00ba settembre viene operato al tendine d'achille sinistro a Turku, in Finlandia.\n2010: il ritorno alle gare.\nHowe torna a gareggiare nella primavera del 2010 disputando una gara di 100 metri in occasione dei campionati italiani assoluti di societ\u00e0 tenutisi nello stadio di Casal del Marmo a Roma, vincendo la sua serie in 10\"29 in una gara condizionata dalla pioggia.\nIl 30 maggio gareggia nella sua Rieti, disputando sia i 100 che i 200 metri. Nei 100 metri fa registrare un tempo di 10\"30, preceduto solo da Giovanni Tomasicchio con 10\"25. Nella distanza doppia Howe corre in 20\"71, realizzando cos\u00ec il miglior crono nazionale del 2010.\nIl ritorno alla sua specialit\u00e0, il salto in lungo, avviene il 30 giugno a Grosseto, in occasione dei campionati italiani assoluti. Howe vince il titolo nazionale con un ultimo decisivo salto di 8,16 m, la quinta prestazione europea dell'anno a soli 11\u00a0cm dalla miglior prestazione del tedesco Christian Reif (8,27 m).\nIl 17 luglio partecipa e vince nella sua disciplina la IX edizione del Meeting Internazionale Citt\u00e0 di Velletri, con un salto di 7,92 m.\nIl 30 luglio si presenta agli Europei di Barcellona (Spagna), saltando al primo tentativo 8,15 m e qualificandosi per la finale. Tuttavia, due giorni dopo, la condizione non ancora ottimale lo relega al 5\u00ba posto con una misura di 8,12 m.\nIl 20 agosto del 2010 al Weltklasse Z\u00fcrich giunge quinto nel salto in lungo.\nSmaltita la delusione dei campionati europei, Howe si prende una parziale rivincita il 9 settembre al Meeting Notturna di Milano dove gareggia nei 200 m. Il tempo con cui l'azzurro vince la prova \u00e8 di 20\"30, a soli 2 centesimi dal suo primato sulla distanza, che risale ai Mondiali juniores del 2004.\n2011: un nuovo grave infortunio.\nLa stagione 2011 per l'atleta dell'Aeronautica si apre con una gara al Banca Marche Meeting di Ancona sui 60 m, specialit\u00e0 finora inedita per Howe. Vince la sua batteria e stabilisce il proprio primato personale in 6\"78, rinunciando poi alla finale per via di una condizione fisica non ancora ottimale.\nLa prima gara outdoor dell'anno Howe la disputa il 9 maggio al Meeting Graziano della Valle di Pavia, dove si cimenta sui 400 m, specialit\u00e0 dove non aveva pi\u00f9 gareggiato dopo il 46\"03 del 2006. Il tempo con cui Howe vince la prova, precedendo il campione italiano in carica della specialit\u00e0 Marco Vistalli, \u00e8 di 45\"70 e rappresenta pertanto il nuovo primato personale per l'atleta reatino.\nIl 26 maggio partecipa al Golden Gala di Roma, aggiudicandosi la gara dei 200 m con il tempo di 20\"31, migliore prestazione europea della stagione.\nIl 25 giugno, giunge 2\u00ba ai campionati italiani assoluti (in cui diventa campione italiano sui 200 metri), con un modesto 7,68 m alle spalle di Stefano Dacastello. A fine gara, in un'intervista alla giornalista Rai Elisabetta Caporale, dichiara che quella sarebbe stata la sua ultima gara nel salto in lungo, con conseguente definitiva rinuncia ai Mondiali di Taegu in Corea del Sud (per i quali, per altro, avrebbe dovuto ottenere il minimo di qualificazione di 8,20 m). Howe dichiara, inoltre, che dal quel giorno si sarebbe dedicato solo alla velocit\u00e0.\nIl 27 luglio a Rieti, nel corso di un allenamento, si infortuna. La diagnosi \u00e8 rottura subtotale del tendine di Achille sinistro (gi\u00e0 operato due anni prima in Finlandia). Ne risulta compromessa la stagione agonistica. Viene operato il giorno successivo a Perugia.\n2012: la mancata convocazione ai Giochi olimpici di Londra.\nIl suo rientro all'attivit\u00e0 agonistica avviene a Doha al Meeting internazionale del Qatar Athletic Super Grand Prix l'11 maggio del 2012, in vista di una sua auspicata partecipazione ai Giochi olimpici di Londra. Tuttavia le deludenti prestazioni ottenute (8\u00ba con la misura di 7,16 m) confermano le sue attuali difficolt\u00e0 fisiche, dovute in particolar modo ad un persistente dolore al tendine.\nTenta tardivamente di qualificarsi per i Giochi di Londra sui 200 m, ottenendo un tempo di 20\"85 ad Aosta e poi diventando campione italiano assoluto a Bressanone l'8 luglio, ultimo giorno utile per ottenere il minimo B richiesto dalla FIDAL per la convocazione olimpica. Dopo aver ottenuto la qualificazione in batteria con il tempo di 21\"03, condizionato da un fortissimo vento contrario (-4,5\u00a0m/s), Howe si impone in finale con 20\"76, prestazione nuovamente segnata da un netto vento contrario (-1,9\u00a0m/s), ad 11 centesimi dal minimo di 20\"65 richiesto.\nHowe non viene cos\u00ec convocato dalla FIDAL per i Giochi olimpici, nonostante l'atleta reatino possa vantare il minimo A dei 200 m, richiesto dalla IAAF e raggiunto nel 2011. Non \u00e8 selezionato nemmeno per la staffetta veloce, non avendo dato la propria disponibilit\u00e0 ai raduni preolimpici, in virt\u00f9 del suo stato di forma non ancora ottimale, dovuto al lungo infortunio.\n2013: il ritorno e lo scudetto societario.\nNell'estate del 2013, dopo oltre un anno, ritorna a gareggiare il 31 agosto in occasione del D\u00e9caNation di Valence in Francia con un miglior risultato di 7,43 m.\nIl 29 settembre partecipa agli assoluti societari vincendo il tricolore con la Studentesca Rieti.\n2014: solo velocit\u00e0 e niente lungo, ballerino in televisione.\nNel 2014, anno in cui affronta soltanto gare di velocit\u00e0 su 100-200-300 metri (non disputandone invece nessuna nel salto in lungo), Andrew Howe prende parte alla 10\u00aa edizione del programma televisivo Ballando con le stelle (Rai 1), classificandosi in seconda posizione al fianco della ballerina Sara Di Vaira, dietro la coppia vincitrice formata dall'atleta paralimpica Giusy Versace e il ballerino Raimondo Todaro.\n2015: ancora un altro infortunio.\nIl 29 luglio del 2015 subisce uno stiramento muscolare.\n2016: l'ennesimo ritorno alle gare (con una novit\u00e0 tecnica) e agli assoluti.\nDopo quasi 2 anni e mezzo, nell'inverno del 2016 ritorna a gareggiare a livello agonistico al coperto, il 14 febbraio a G\u00f6teborg in occasione del Meeting indoor H\u00e4cXksan, usando per la prima volta come piede di stacco il destro.\nIl 29 aprile negli U.S.A. ad Irvine in California ottiene con 7,38 m la sua migliore misura all'aperto impiegando il nuovo piede di stacco.\nIl 25 giugno gareggia nella finale del salto in lungo agli assoluti di Rieti (ritorno per lui agli assoluti dopo 4 anni dall'ultima apparizione), finendo al quinto posto col suo nuovo personale stagionale di 7,56 metri dopo il 7,52 m ottenuto il giorno prima in fase di qualificazione."}
{"id": "457543", "revid": "647919", "url": "https://it.wikipedia.org/wiki?curid=457543", "title": "FC K\u00f6ln", "text": ""}
{"id": "457546", "revid": "767487", "url": "https://it.wikipedia.org/wiki?curid=457546", "title": "Keiji Haino", "text": "Inizia la sua carriera negli anni settanta militando nel gruppo rock psichedelico dei Lost Aaraaff. La sua carriera da solista inizia nel 1981 con l'album \"Watashi Dake/Only Me\".\nIl progetto considerato pi\u00f9 \"psichedelico\" di Haino \u00e8 stato Fushitsusha, avviato nel 1978 e che raggiunse la popolarit\u00e0 nei primi anni novanta, che vide la collaborazione di Yasushi Ozawa (basso), Maki Miura (chitarra), e Jun \"Akui\" Kosugi (batteria).\nRaggiunge la popolarit\u00e0 nel 1993 con l'album \"Allegorical Misunderstanding\" dei Fushitsusha prodotto da John Zorn."}
{"id": "457548", "revid": "119543778", "url": "https://it.wikipedia.org/wiki?curid=457548", "title": "Code sharing", "text": "Il Code sharing in italiano Codice condiviso \u00e8 un accordo tra linee aeree nel quale un vettore commercializza un servizio e pone il suo codice sui voli di un altro vettore. Prevede l'inserimento di 2 codici aerei in un solo volo, in modo da assicurarne il riempimento; ad esempio Alitalia pu\u00f2 vendere un biglietto sul volo di Delta Airlines per New York e viceversa.\nIl codesharing offre ai vettori la possibilit\u00e0 di offrire un servizio verso destinazioni che non figurano nelle rotte operate. Nella maggior parte dei casi questo tipo di rotte presenta tutte le caratteristiche delle prenotazioni di tipo \"online\", eccezion fatta per l'MCT (\"minimum connecting time\" o tempo minimo di connessione) che \u00e8 talvolta uguale al tempo di connessione delle prenotazioni di tipo \"offline\".\nPolitica di stand-by sui voli in codeshare.\nLa politica di \"stand-by\" sui voli in codeshare \u00e8 cambiata di recente: il passeggero potr\u00e0 richiedere di essere messo sulla lista \"stand-by\" solo sui voli operati dallo stesso vettore indicato sul biglietto acquistato. Ad esempio, se il passeggero ha un biglietto per un volo venduto da AA, ma operato da AS, potr\u00e0 inserire il proprio nominativo soltanto nella lista \"stand-by\" di un altro volo operato da AS. Il passeggero non potr\u00e0 mettersi in \"stand-by\" per un volo operato da AA. Se in possesso di un biglietto per un volo operato e commercializzato da AA, il cliente, non potr\u00e0 mettersi in \"stand-by\" per un volo commercializzato da AA e operato da un altro vettore. Tale restrizione \u00e8 dovuta a questioni di biglietteria, PNR, automazione e contabilit\u00e0."}
{"id": "457551", "revid": "2039709", "url": "https://it.wikipedia.org/wiki?curid=457551", "title": "Fish and chips", "text": "Il fish and chips \u00e8 un piatto tipico della cucina britannica. Consiste in filetto di pesce bianco (solitamente gadidi come il merluzzo o l'eglefino) fritto in pastella e attorniato da abbondanti e spesse patatine, anch'esse fritte. Viene servito con una spruzzata di sale e di aceto (solitamente di malto) e molto spesso \u00e8 accompagnato anche da altre pietanze, spesso piselli (bolliti in modo particolare a formare una zuppa grumosa).\nLa prima comparsa del fish and chips si ha negli anni '60 del XIX secolo e da allora ha sempre guadagnato popolarit\u00e0: nel Regno Unito vi erano 25.000 negozi nel 1910 e 35.000 nel 1930; di recente per\u00f2 la tendenza si \u00e8 invertita: nel 2020 c'erano solamente 10.500 negozi.\n\u00c8 un piatto molto diffuso anche in Irlanda, Australia, Nuova Zelanda, Sudafrica, Canada e Stati Uniti.\nIl fish and chips \u00e8 stato uno dei pochissimi piatti a non esser stato oggetto di razionamento nel Regno Unito durante la seconda guerra mondiale."}
{"id": "457554", "revid": "1750468", "url": "https://it.wikipedia.org/wiki?curid=457554", "title": "Sequente", "text": "Un sequente \u00e8 un'entit\u00e0 della logica che permette di esprimere legami tra asserzioni complesse facendo uso dei legami metalinguistici \"e\" che \"comporta\". Le prime formalizzazioni di sequenti e di calcolo dei sequenti sono dovute al lavoro del logico Gerhard Gentzen, in particolare alle sue scoperte dei primi anni Trenta.\nSi dice che lista di asserzioni Ci \u0394 \"segue\" da una lista di asserzioni Di \u0393 (o equivalentemente che \u0393 comporta \u0394) e si scrive \nformula_1\nquando \nformula_2\nNella visione della logica classica (LK) \u0394 \u00e8 una lista di \"m\" asserzioni (o proposizioni), mentre in logica intuizionista (LJ) in \u0394 trova posto \"una sola\" proposizione. Questo \u00e8 un fatto di notevole importanza perch\u00e9 condiziona tutta la struttura di regole inferenziali sui due sistemi.\nCalcolo dei sequenti in LJ.\nTutto quel che riguarda le regole di derivazione in LJ si riconduce alle cosiddette \"equazioni definitorie dei connettivi\", che si costruiscono per deduzione naturale.\nIl calcolo dei sequenti consiste nell'applicare, partendo da un sequente formato da asserzioni complesse, le regole del sistema per giungere a sequenti riconosciuti validi. Se l'applicazione delle regole di derivazione porta sempre a scritture ambigue o non vere (ad esempio da una proposizione \"B\" segue che \"A\" non viene di certo considerato un sequente valido) allora si pu\u00f2 concludere che quel sequente \"non \u00e8 derivabile\", o, meglio, che la frase che esprime \"non \u00e8 dimostrabile\".\nEquazioni definitorie.\nVengono definiti:\nSi formalizzano inoltre le equazioni definitorie dei quattro connettivi e dei due quantificatori come segue:\nDove D \u00e8 il dominio della variabile \"x\" e A(x) \u00e8 un predicato\nCalcolo proposizionale in LJ.\nTenendo presente che regola di identit\u00e0 formula_12 \u00e8 vera sempre, si risolvono le equazioni definitorie ottenendo le seguenti regole inferenziali di derivazione per i sequenti.\nAppare chiaro che le regole sul \u00ac derivano direttamente da quelle su \u2192: infatti le scritture formula_21 e formula_22 si equivalgono.\nRegole strutturali in LJ.\nIn LJ valgono le due seguenti regole:\nQuantificatori.\nLe regole di derivazione dei quantificatori in LJ sono:\ncon formula_27 non libera in D. Ci\u00f2 significa che z non deve gi\u00e0 comparire in qualche proposizione del sequente altrimenti si avrebbe un sistema inconsistente: asserire che, dato A per una certa variabile, valga A \"per tutti\" gli elementi del dominio \u00e8 assolutamente folle.\ncon formula_27 non libera in D.\nCalcolo dei sequenti in LK.\nIl calcolo dei sequenti in logica classica si differenzia dal calcolo dei sequenti in logica intuizionista per il fatto che i contesti (le liste di proposizioni) sono presenti \"anche\" a destra. Ci\u00f2 vale per tutte le regole, incluse quelle strutturali di indebolimento e contrazione.\nPer questo motivo in logica classica sono considerati veri il principio del terzo escluso e il sequente formula_35: avendo a disposizione regole con i contesti a destra \u00e8 possibile fornirne agilmente una dimostrazione, contrariamente a quanto accade nel sistema LJ, per il quale non sono vere.\nLa regole di calcolo applicabili nella logica proposizionale mediante l'uso dei sequenti, sono: regola di assunzione, \"modus ponendo ponens\", \"modus tollendo tollens\", doppia negazione, introduzione della congiunzione, eliminazione della congiunzione, introduzione della disgiunzione, eliminazione della disgiunzione, prova condizionale e \"reductio ad absurdum\". Il formalismo dei sequenti permette di definire quale sottoinsieme delle assunzioni dalle quali dipendono le premesse costituisce anche il sottoinsieme delle assunzioni dalle quali dipende la conclusione da esse derivata. Nel caso degli ultimi tre operatori logici (eliminazione della disgiunzione, prova condizionale e \"reductio ad absurdum\"), l'insieme delle assunzioni da cui dipende la conclusione non coincide con l'unione (o somma) degli insiemi delle assunzioni delle rispettive premesse."}
{"id": "457556", "revid": "486946", "url": "https://it.wikipedia.org/wiki?curid=457556", "title": "Monticchio Laghi", "text": ""}
{"id": "457558", "revid": "198277", "url": "https://it.wikipedia.org/wiki?curid=457558", "title": "Circuito di Digione", "text": "Il circuito di Digione \u00e8 un circuito automobilistico situato a Prenois, un sobborgo della citt\u00e0 di Digione, nella regione francese della Borgogna. Ha ospitato cinque edizioni del Gran Premio di Francia di Formula 1 (nel 1974, nel 1977, nel 1979, nel 1981 e nel 1984) e il Gran Premio di Svizzera di Formula 1 nel 1982.\nStoria.\nLe origini.\nNel 1968 Fran\u00e7ois Chambelland lanci\u00f2 il progetto \"Stade Automobile \u00e0 Dijon\", che l'anno seguente si avvalse della collaborazione di Fran\u00e7ois C\u00e9vert e Jean-Pierre Beltoise per la progettazione dell'impianto. L'autodromo fu inaugurato il 26 maggio 1972 nella configurazione iniziale di 3,289\u00a0km, con la prima gara, una prova del Campionato europeo prototipi, che si svolse il successivo 4 giugno.\nL'epoca della Formula 1.\nLa prima gara di Formula 1 venne disputata nel 1974 nella configurazione originale, ma con i tempi sul giro vicini al minuto vi furono molti problemi di traffico tra i leader della corsa e i doppiati: per questi motivi l'anno seguente il circuito venne allungato fino a 3.801 metri mediante l'inserimento della curva \"Parabolique\" e il ritocco di altre curve. Nel 1979 la pista fu teatro di un evento epocale per la Formula 1; Jean-Pierre Jabouille su Renault vinse il primo gran premio con una monoposto dotata di un motore turbo, ma la folla francese fu entusiasmata da uno spettacolarissimo duello tra Gilles Villeneuve su Ferrari e Ren\u00e9 Arnoux su Renault. I due battagliarono negli ultimi tre giri per conquistare la piazza d'onore, in uno dei momenti pi\u00f9 esaltanti della storia della Formula 1; tra ruote fumanti, frenate mozzafiato, curve percorse l'uno a fianco all'altro e contatti ad alta velocit\u00e0, Villeneuve riusc\u00ec a spuntarla sul francese, ma entrambi vennero celebrati dal pubblico. \nGli anni seguenti.\nSebbene la Formula 1 non sia pi\u00f9 tornata a Digione dal 1984, il tracciato \u00e8 oggi utilizzato per gare minori e da categorie automobilistiche della Svizzera che non possono gareggiare nello Stato elvetico a causa di un divieto tuttora in vigore. L'11 ottobre 2009 sul circuito si \u00e8 corsa la nona e penultima gara del campionato DTM."}
{"id": "457561", "revid": "9", "url": "https://it.wikipedia.org/wiki?curid=457561", "title": "Tetraedri", "text": ""}
{"id": "457567", "revid": "1318658", "url": "https://it.wikipedia.org/wiki?curid=457567", "title": "Minutemen", "text": "Minutemen (\"uomini del minuto\" in lingua inglese, minuteman al singolare) erano i membri della milizia delle Tredici colonie americane, che dovevano essere pronti per la battaglia con preavviso di un minuto.\nLo stesso nome fu dato a diverse altre successive unit\u00e0 militari statunitensi, per richiamare il successo e il patriottismo dei \"minutemen\" originali.\nMinutemen pu\u00f2 inoltre riferirsi a:"}
{"id": "457568", "revid": "289247", "url": "https://it.wikipedia.org/wiki?curid=457568", "title": "Tunnel spaziale", "text": ""}
{"id": "457570", "revid": "729019", "url": "https://it.wikipedia.org/wiki?curid=457570", "title": "Battaglia di Tit", "text": "La battaglia di Tit (o di Tin-\u00easa) fu lo scontro decisivo per la penetrazione francese nel Sahara, che inflisse ai Tuareg del nord un colpo tale da costringerli a destituire il loro amenukal ed a trattare una resa.\nLa Francia nel Sahara.\nNell'ambito della sua politica coloniale, che in Nordafrica ebbe inizio nel 1830 con la presa di Algeri, la Francia si volse ben presto al Sahara, cominciando le manovre per sottomettere tutta l'area. Tra il 1852 e il 1864 conquist\u00f2, nell'ordine, Laghouat, lo Mzab, Gharda\u00efa, Ouargla e Touggourt, giungendo ai limiti del grande deserto. Cominci\u00f2 quindi a inviare spedizioni che si inoltrarono sempre pi\u00f9 nel deserto, con lo scopo di attraversarlo, congiungendosi con i possedimenti nei territori a sud del Sahara.\nLe missioni Flatters.\nLe prime due missioni, affidate al tenente colonnello Flatters, avevano lo scopo di individuare il tracciato per una ferrovia transsahariana. La prima si svolse nel corso del 1880 e consent\u00ec un primo approccio al deserto, ma fu solo con la seconda, iniziata nel dicembre dello stesso 1880, che Flatters cerc\u00f2 di attraversare il cuore dell'Ahaggar. L'amenukal dell'epoca, Ahitaghel, era contrario all'arrivo dei francesi e in diversi dispacci aveva cercato di farli desistere dall'impresa. Il 16 febbraio 1881, un gruppo di tuareg armati piombavano su Flatters e i suoi compagni di viaggio, massacrandoli e costringendo i pochi superstiti ad una rapida ritirata. Sulle responsabilit\u00e0 del massacro, che i Francesi attribuirono senza ombra di dubbio a Ahitaghel, le opinioni sono divergenti, ma sembra che il ruolo maggiore fosse stato di Attisi ag Amellal, il focoso nipote ed erede di Ahitaghel, il quale non poteva denunciarlo per via del codice di comportamento tuareg che impone agli zii materni di sopportare senza reagire qualunque eccesso dei nipoti.\nL'evento fece scalpore in Francia e aliment\u00f2 le correnti pi\u00f9 ostili ai tuareg, ma nel breve periodo permise a questi ultimi di godere per pi\u00f9 di un decennio di un allentamento della pressione francese. La quale tuttavia riprese qualche tempo pi\u00f9 tardi, soprattutto dopo che la Francia si fu assicurata il via libera dall'Inghilterra, grazie alla Conferenza di Berlino del 1884-85 ed alla successiva convenzione anglo-francese del 5 agosto 1890, che riconosceva tutta l'Africa Occidentale come sua \"area di influenza\".\nFu cos\u00ec che nel 1898 una nuova spedizione, guidata da Fernand Foureau e dal comandante Am\u00e9d\u00e9e-Fran\u00e7ois Lamy, molto pi\u00f9 grande ed agguerrita, part\u00ec da Ouargla, alla volta del lago Ciad, che venne raggiunto agli inizi del Novecento, sia pure con molte perdite di animali e attrezzature.\nNel frattempo, il 29 dicembre 1899, con un colpo di mano, i Francesi si erano impadroniti anche della localit\u00e0 di In Salah, ideale come avamposto per le missioni nel cuore del Sahara.\nPretesto della battaglia.\nL'evento che occasion\u00f2 l'\"operazione di polizia\" francese culminata nella battaglia di Tit fu un fatto relativamente banale. Al principio del 1902, un tuareg di nome Baba ag Tamaklast, della trib\u00f9 nobile dei Kel Ghela, rub\u00f2 i cammelli di un suo parente, Mokhammed ag Gheli, conosciuto anche col nome arabo di Mohammed Ben Messis, che aveva sangue tuareg per parte di madre e arabo per parte di padre. Questo Ben Messis, perfettamente bilingue in tuareg e arabo, esercitava la funzione di interprete presso i distaccamenti militari francesi (tra l'altro, era un eccellente poeta e ha composto diverse poesie in tuareg sull'evento). La bravata di Baba (che aveva avuto anche la sfrontatezza di prendere a frustate la sorella di Ben Messis, Fatma), venne condannata da gran parte dei tuareg (anche Mano Dayak lo definisce un \"\u00abbandito, mascalzone, uomo senza onore\u00bb\"), ma non da Attisi ag Amellal (divenuto \"amenukal\" nel 1900, alla morte di Ahitaghel), che non considerava disonorevole razziare chi si fosse messo al servizio dei Francesi. A detta di Benhazera (1908:127), Baba avrebbe agito su istigazione di Mokhammed ag Ourzigh, che formalmente condivideva con Attisi il titolo di \"amenukal\" ma nella realt\u00e0 era stato \"scavalcato\" da quest'ultimo e desiderava con questo genere di provocazioni creargli difficolt\u00e0 ponendolo in situazioni imbarazzanti.\nBen Messis decise di reclamare per l'oltraggio subito presso i Francesi, i quali colsero questo pretesto per giustificare un'azione di forza, che il governatore generale dell'Algeria sembrava restio ad autorizzare, e che venne quindi decisa in loco dal Comandante Cauvet. Da tempo, infatti, egli mirava a \"dare una lezione\" ai tuareg dell'Ahaggar che avevano massacrato la missione Flatters. Per questo invi\u00f2 un \"gum\" (distaccamento a cavallo) formato esclusivamente da indigeni fedeli ai Francesi e da arabi Chaanba, storici nemici dei tuareg, sotto il comando del tenente Cottenest (n. a Bergues 26/3/1870, m. in battaglia nello Champagne 28/9/1914), unico francese della truppa. A tutti i componenti della spedizione venne dato un fucile a 8 colpi e un grande numero di munizioni.\nLa battaglia.\nLa spedizione punitiva part\u00ec il 23 marzo 1902 da In Salah. Il 25 aprile giunse a Ideles, e nelle capanne abbandonate vennero rinvenuti oggetti appartenuti a Flatters e compagni, il che conferm\u00f2 l'idea francese della responsabilit\u00e0 di Ahitaghel nell'attacco ed eccit\u00f2 ancor pi\u00f9 gli animi contro i Tuareg. Non riuscendo a raggiungere Baba ag Tamaklast, i soldati di Cottenest si dedicarono quindi alla sistematica distruzione dei villaggi, che gli abitanti avevano lasciato abbandonati, e all'incendio delle colture che proprio in quei giorni erano mature e pronte ad essere raccolte: Tazrouk (28 aprile), Tararouaout (4 maggio), Tamanrasset (6 maggio).\nA questo punto, dopo avere percorso alla base tutto il perimetro del massiccio dell'Ahaggar ed avere cos\u00ec posto piede per la prima volta in territori fino ad allora inviolati, la spedizione, che aveva perso le tracce di colui che inseguiva, si accinse al ritorno. Nel primo pomeriggio del 7 maggio giunse a Tit.\nLo svolgimento della battaglia \u00e8 stato descritto in modi diversi a seconda delle fonti. Non vi sono solo divergenze tra francesi e tuareg ma anche, all'interno dei tuareg, tra i nobili Kel Ghela e i vassalli, Dag Ghali, che ebbero il maggior numero di caduti. Secondo la ricostruzione di parte francese, l'attacco sarebbe stato sferrato da circa 300 uomini cammellati (che si erano tenuti nascosti in un vallone), contro i soldati di Cottenest che erano rimasti relativamente in pochi, perch\u00e9 due gruppi erano stati distaccati in avanscoperta e a protezione del fianco. I francesi avrebbero cercato riparo in una postazione sopraelevata (la collina Tin-\u00easa, col cui nome la battaglia \u00e8 conosciuta tra i Tuareg), resistendo con valore agli attaccanti, che comunque proprio in questa fase sarebbero giunti a ferire il comandante. Ma l'arrivo degli altri due gruppi, attirati dalla sparatoria, avrebbe avuto un effetto sorpresa sui tuareg che, presi tra due fuochi, avrebbero ben presto avuto la peggio.\nLa descrizione dell'evento da parte tuareg coincide in diversi punti, anche se non fa parola del distaccamento di una parte della truppa e del suo arrivo alle spalle degli attaccanti. I guerrieri tuareg si trovavano nel vallone di Amessera, seguendo, come gi\u00e0 facevano da diversi giorni, la truppa di Cottenest, mantenendosi a poca distanza, per non farsi vedere, spiando il momento propizio per l'attacco, ma esitando a farlo. Al momento in cui i militari si fermarono e scesero dai cammelli, i Tuareg cominciarono una carica spingendo i cammelli al galoppo. Arrestati dal fuoco dei fucili a ripetizione, scesero di sella e attaccarono a piedi, cercando di arrivare al corpo a corpo, ma vennero respinti prima di riuscirci. Qui si vede la principale differenza tra il resoconto dei Francesi e quello dei Tuareg. Secondo i primi, \"\u00abquasi tutti posseggono, con nostra grande sorpresa, un fucile\u00bb\", mentre i secondi non fanno cenno al possesso di armi da fuoco.(\"\u00abAmessera ha visto un combattimento accanito / con le lance e i fucili degli Infedeli / e le nostre spade sguainate...\u00bb\", Foucauld 1925: 495) E anche la loro tattica \u00e8 quella di chi combatte con lance e spade, non con fucili. Se qualche guerriero era in possesso di un'arma, si trattava di vecchi fucili ad avancarica ad un colpo, mentre i Francesi ebbero buon gioco nel decimare gli attaccanti con raffiche a ripetizione. Lo stesso rapporto, di 30:1 tra il numero dei caduti Tuareg e quello dei loro avversari \u00e8 la prova evidente dell'assoluta disparit\u00e0 di armamenti tra i due contendenti.\nIn numerose poesie e in resoconti dell'evento da parte di Tuareg della trib\u00f9 vassalla dei Dag Ghali si sottolinea l'audacia dei propri compagni di trib\u00f9, che affrontavano la morte a viso aperto, contrapponendo questo atteggiamento a quello dei nobili Kel Ghela, che si sarebbero rannicchiati dietro alle rocce spaventati. \u00c8 un dato di fatto che le perdite pi\u00f9 gravi si registrarono tra i Dag Ghali.\nA riprova della disparit\u00e0 dei giudizi su tanti aspetti della battaglia a seconda dei punti di vista, pu\u00f2 essere utile confrontare l'immagine del comandante francese, il tenente Cottenest, nelle descrizioni dei francesi e in quelle dei tuareg. Scrive infatti Brunon (p. 35) \"\u00abLa sua figura slanciata, il suo profilo sottile ed energico, la sua barba squadrata accentuavano il suo aspetto virile. Era il prototipo dell'ufficiale d'Africa di prima del 1914\u00bb\". Viceversa, in una poesia tuareg sulla battaglia, lo si definisce \"uomo dalle grosse articolazioni, pagano, apostata e repugnante\" (Foucauld 1930: 422).\nConseguenze.\nLa battaglia di Tit segn\u00f2 la fine del mito dell'invincibilit\u00e0 dei Tuareg. Sul piano pratico, essa cost\u00f2 la vita a un numero elevatissimo di guerrieri rispetto al totale che essi potevano mettere in campo. Il resoconto di Cottenest parla di 71 caduti tuareg sul campo di battaglia, cui se ne dovevano aggiungere altri 22 ritrovati durante l'inseguimento successivo alla rotta. In realt\u00e0, quella notte cadde un violento nubifragio che interruppe ben presto l'inseguimento, per cui le cifre vanno considerate parziali. Si calcola che, sommando anche coloro che morirono nei giorni successivi per le ferite riportate, il totale \u00e8 di sicuro superiore al centinaio, forse addirittura di 120 o 150 uomini (valutazioni francesi). Per la singola trib\u00f9 dei Dag Ghali, Foucauld rileva che i 150 guerrieri che essa poteva mettere in campo dopo tale battaglia erano ridotti della met\u00e0.\nDal punto di vista politico, Tit inflisse un grave colpo al partito di chi voleva opporsi in ogni modo alla Francia, e apr\u00ec la strada a Musa ag Amastan \u2014guerriero valoroso ma anche politico accorto e fautore di un atteggiamento pi\u00f9 pragmatico\u2014 verso la carica di \"amenukal\", in sostituzione di Attisi ag Amellal."}
{"id": "457571", "revid": "60539", "url": "https://it.wikipedia.org/wiki?curid=457571", "title": "La Processione di Montecamera", "text": ""}
{"id": "457572", "revid": "466539", "url": "https://it.wikipedia.org/wiki?curid=457572", "title": "Minutemen (milizia)", "text": "Minutemen \u00e8 il nome dato ai membri della milizia delle Colonie Americane, che dovevano essere pronti per la battaglia con un preavviso di un minuto.\nIl termine \"minutemen\" \u00e8 stato applicato anche a diverse altre successive unit\u00e0 militari statunitensi, per richiamare il successo e il patriottismo dei \"minutemen\" originali.\nStoria.\nGi\u00e0 nel 1645 nella Colonia della Baia di Massachusetts, alcuni uomini vennero selezionati dalle \"bande di addestramento\" con base nelle citt\u00e0, per essere pronti per un rapido dispiegamento. I \"minutemen\" venivano solitamente scelti tra i pochi colonizzatori originari di ogni citt\u00e0, ed era quindi molto comune combattere insieme a cugini e parenti acquisiti.\nAlcune citt\u00e0 del Massachusetts avevano una lunga storia nel designare una porzione della loro milizia come \"minutemen\", ma altre preferivano tenere tutta la loro milizia come una singola unit\u00e0. Dopo l'allarme della polvere da sparo nell'autunno del 1774, i capi del Patrioti dell'appena formato Congresso Provinciale del Massachusetts, raccomandavano che tutte le milizie contenessero delle \"minute companies\" \u2014 unit\u00e0 speciali all'interno del sistema delle milizie, i cui membri erano sottoposti a un addestramento aggiuntivo ed erano tenuti a essere pronti rapidamente (\"con un minuto di preavviso\") per le emergenze. Alcune citt\u00e0 seguirono questo consiglio e alterarono la struttura delle loro unit\u00e0, ma altre non intrapresero alcuna azione.\nI \"minutemen\" avevano solitamente 25 anni o meno, ed erano scelti per il loro entusiasmo, affidabilit\u00e0 e forza. Erano le prime milizie armate ad arrivare o ad attendere la battaglia. Gli ufficiali venivano eletti per voto popolare, e ogni persona reclutata firmava un patto formale all'atto dell'arruolamento. Tipicamente si radunavano quattro volte all'anno per l'addestramento in tempo di pace. Era comune, talvolta anche nel mezzo della battaglia, che gli ufficiali prendessero decisioni tramite consultazione con i loro uomini, invece di dare ordini che dovevano essere seguiti senza discussioni.\nI racconti popolari della Battaglia di Lexington e Concord del 1775, la prima battaglia della guerra d'indipendenza americana, hanno spesso etichettato tutti gli irregolari della parte americana come \"minutemen\", soprattutto il capitano John Parker della Milizia di Lexington, ma all'epoca della battaglia, tutti i miliziani di Lexington erano organizzati in una singola grande unit\u00e0 e venivano ancora chiamati con il nome di \"town training band\".\nAltre colonie, davanti a problemi simili, avevano organizzato delle similari \"minute companies\". Col passare del tempo, \"minutemen\" divenne un nome generico per qualsiasi milizia statunitense.\nMotivazione.\nIl processo decisionale locale, sullo stile degli incontri cittadini del New England, in combinazione con la legislatura coloniale, fece s\u00ec che per tutte le funzioni di governo, questi uomini avessero gi\u00e0 sperimentato generazioni di auto-governo. Anche se molti di loro non potevano esprimere sentimenti elevati circa i diritti dell'uomo e gli scopi del governo, essi sapevano che lo stesso Esercito britannico di soldati professionisti che un tempo aveva combattuto con loro contro un nemico comune, era ora nella loro terra per portargli via qualcosa di importante.\nUn uomo del Massachusetts us\u00f2 la frase \"La casa di un inglese \u00e8 il suo castello\" quando spieg\u00f2 ai suoi amici perch\u00e9 si era barricato dietro la sua porta di casa per combattere l'esercito britannico in movimento durante la fase finale della battaglia di Lexington e Concord. Il tipico patriota americano del Massachusetts combatteva per un'idea politica anche in questa fase della guerra, quando l'indipendenza dalla Gran Bretagna non era ancora un sentimento comune.\nEquipaggiamento, addestramento e tattiche.\nGran parte delle unit\u00e0 della milizia coloniale non disponevano n\u00e9 di armi n\u00e9 di uniformi, e quindi dovevano equipaggiarsi da s\u00e9. Molti indossavano semplicemente i loro abiti da contadini o da lavoratori, mentre altri avevano abiti da caccia in pelle di cervo. Alcuni aggiunsero dei tocchi in stile pellerossa per intimidire il nemico, comprendenti anche le pitture di guerra. Molti usavano fucili da caccia, che non avevano la baionetta, ma erano precisi a lunga distanza.\nI regolari dell'Esercito Continentale ricevettero un addestramento militare di tipo europeo, pi\u00f9 avanti nel corso della guerra d'indipendenza, ma i miliziani non ebbero molto di ci\u00f2. Piuttosto che combattere battaglie tradizionali, venivano meglio impiegati come irregolari, principalmente come cecchini e nelle schermaglie.\nLa loro esperienza si adattava alla guerra irregolare. Molti avevano famigliarit\u00e0 con la caccia di frontiera. Le guerre indiane, e in particolare la recente Guerra franco-indiana, avevano insegnato sia agli uomini che agli ufficiali il valore della guerra irregolare, mentre molti soldati britannici, giunti freschi dall'Europa, avevano meno famigliarit\u00e0 con questo tipo di guerra. Il terreno selvaggio che si stendeva appena dietro molte delle citt\u00e0 coloniali, ben conosciuto dai \"minuteman\" locali, favoriva questo stile di combattimento.\nI moschetti usati da molti dei \"minutemen\" erano anch'essi adatti a questo ruolo. La rigatura dell'interno della canna conferiva un raggio d'azione pi\u00f9 grande rispetto ai moschetti a canna liscia, anche se occorreva pi\u00f9 tempo per caricarli. A causa della minore rapidit\u00e0 di tiro, questi fucili non venivano usati dalla fanteria regolare, ma erano preferiti per la caccia. Nelle schermaglie i \"minutemen\" potevano sparare e tornare dietro la copertura delle altre truppe prima che potessero finire a tiro dei britannici. Il raggio d'azione e l'accuratezza aumentati del fucile, assieme a una vita di caccia per sviluppare la mira, fecero guadagnare ai cecchini dei \"minutemen\" una reputazione mortale.\nMunizioni e rifornimenti non solo scarseggiavano, ma venivano costantemente sequestrati dalle pattuglie britanniche. Come precauzione, questi oggetti venivano spesso nascosti o abbandonati dai \"minutemen\" nei campi o nelle aree boschive. Un altro popolare metodo di occultamento consisteva nel nascondere gli oggetti sotto le assi del pavimento delle case e dei fienili.\nEredit\u00e0.\nIn commemorazione del centenario della prima vittoriosa resistenza armata alle forze britanniche, Daniel Chester French, nella sua prima grande commessa, produsse una delle sue statue pi\u00f9 famose (assieme al Lincoln Memorial), il \"Concord Minuteman\". Inscritta sul piedistallo \u00e8 la stanza iniziale del \"Concord Hymn\" (1837) di Ralph Waldo Emerson, con le immortali parole, \"Il colpo udito in tutto il mondo.\" Tradizionalmente, le sembianze della statua sono dette essere quelle di Isaac Davis, capitano della Milizia di Acton e primo a venire ucciso a Concord, nel 1775, durante la battaglia di Lexington e Concord.\nIl nome \"Minutemen\" \u00e8 presente nel videogioco \"Fallout 4\" come una fazione possibile da scegliere all'interno del gioco, chiaro riferimento (dallo stile, metodi e motivazioni) agli originali \"minutemen\" entrambi presenti nel Massachusetts o nel Commonwealth.\nNel fumetto Watchmen, scritto dal britannico Alan Moore, nonch\u00e9 nell'omonima trasposizione cinematografica del 2009, i \"Minutemen\" sono il gruppo di supereroi originari che prest\u00f2 servizio negli anni '40 e che furono gli antesignani dei protagonisti. "}
{"id": "457577", "revid": "339392", "url": "https://it.wikipedia.org/wiki?curid=457577", "title": "Sant'Andrea Apostolo", "text": ""}
{"id": "457578", "revid": "775372", "url": "https://it.wikipedia.org/wiki?curid=457578", "title": "Monti", "text": ""}
{"id": "457579", "revid": "228587", "url": "https://it.wikipedia.org/wiki?curid=457579", "title": "Isis (disambigua)", "text": ""}
{"id": "457583", "revid": "120327634", "url": "https://it.wikipedia.org/wiki?curid=457583", "title": "San Filippo", "text": ""}
{"id": "457590", "revid": "2142040", "url": "https://it.wikipedia.org/wiki?curid=457590", "title": "Irangate", "text": "Irangate (in lingua inglese Iran-Contra affair) fu uno scandalo politico che nel biennio 1985-1986 coinvolse vari alti funzionari e militari dell'amministrazione del presidente degli Stati Uniti Ronald Reagan, accusati dell'organizzazione di un traffico illegale di armi con l'Iran, su cui vigeva l'embargo.\nL'attivit\u00e0 aveva lo scopo di facilitare il rilascio di sette ostaggi statunitensi in quel momento nelle mani di Hezbollah (storicamente legato all'Iran) in Libano, e di servirsi del ricavato per finanziare in modo occulto l'opposizione violenta dei \"Contras\" durante la guerra civile in Nicaragua, in funzione antisandinista. Lo scandalo min\u00f2 duramente la credibilit\u00e0 di Reagan, che la recuper\u00f2 poi con la sottoscrizione dell'accordo INF con Gorbaciov, riuscendo cos\u00ec a concludere il secondo mandato. Per l'appoggio ai Contras, oltre che per altre attivit\u00e0 illegali svolte contro il Nicaragua, gli Stati Uniti d'America sono stati condannati nel 1986 dalla Corte internazionale per \"uso illegale della forza\".\nLa guerra tra Iran e Iraq.\nL'Iran, all'epoca impegnato nella guerra contro l'Iraq di Saddam Hussein, pur violentemente antistatunitense, era molto sensibile alle offerte di materiale statunitense, visto che la maggior parte delle sue forze armate erano equipaggiate proprio con veicoli e armi fabbricate negli Stati Uniti, acquistate dallo Shah Mohammad Reza Pahlavi prima della sua cacciata. L'Iran aveva cercato di diversificare le proprie fonti di approvvigionamento, rivolgendosi alla Siria (nemica dell'Iraq per la forte rivalit\u00e0 fra Assad e Hussein), la Libia di Gheddafi e la Cina, ma ciononostante i missili anticarro TOW ed i pezzi di ricambio per le batterie antiaeree HAWK erano assolutamente necessari allo sforzo bellico.\nIl traffico di armi.\nIn un primo momento gli USA non trasferirono direttamente materiale, ma si limitarono a rivelare al governo di Teheran la localizzazione di magazzini segreti di pezzi di ricambio e munizioni che lo Shah aveva fatto installare in sperdute localit\u00e0 iraniane, curando che solo alcuni fedelissimi ufficiali (tutti fuggiti durante la rivoluzione) ne conoscessero l'ubicazione. In seguito, esauriti i \"depositi segreti\", gli USA si dimostrarono disposti a fornire armi e munizioni \"ex novo\", ma decisero di farlo in maniera segreta e al di fuori del controllo del Congresso statunitense (che secondo le leggi deve approvare ogni aiuto militare a potenze estere) in modo da destinare i proventi di tale traffico al sostegno delle operazioni di guerriglia in America centrale, in particolare ai Contras del Nicaragua. Regista dell'operazione fu il Tenente colonnello Oliver North, con l'approvazione del Viceammiraglio John Poindexter, consigliere per la sicurezza nazionale, poi condannato a sei mesi di reclusione.\nIl ruolo di Rafsanjani.\nIl consigliere per la sicurezza nazionale Robert McFarlane si era dimesso il 4 dicembre 1985, adducendo come motivo che voleva passare pi\u00f9 tempo con la sua famiglia, ed era stato sostituito dall'ammiraglio John Poindexter. Gi\u00e0 il giorno delle dimissioni di McFarlane, Oliver North, un aiutante militare in forza al Consiglio di Sicurezza Nazionale (NSC), propose un nuovo piano per la vendita di armi all'Iran, che comprendeva due modifiche importanti: invece di vendere armi attraverso Israele, la vendita doveva essere diretta, e una parte del ricavato sarebbe andato ai Contras, combattenti del Nicaragua che ingaggiavano da tempo una guerriglia contro il governo legittimo di Managua.\nDue giorni dopo Reagan si incontr\u00f2 con i suoi consiglieri alla Casa Bianca, dove fu discussa una variante al piano originario, sulle transazioni belliche a favore di capi \"moderati\" dell'esercito iraniano: appena le armi fossero state consegnate da Israele per via aerea, gli ostaggi detenuti da Hezbollah in Libano avrebbero dovuto essere rilasciati. Sebbene fermamente contrastato dal segretario di Stato George Shultz e dal segretario alla difesa Caspar Weinberger, il piano fu autorizzato da Reagan il 7 dicembre 1985 e McFarlane, sia pure ormai a riposo, vol\u00f2 a Londra per incontrare gli israeliani e l'iraniano Ghorbanifar. Quest'ultimo respinse per\u00f2 la richiesta di usare la sua influenza per anticipare il rilascio degli ostaggi libanesi prima che avesse luogo la consegna delle armi. Alla fine North propose un accordo per 15 milioni di dollari, nel quale l'intermediario Ghorbanifar pretese una percentuale del 41%: Poindexter, sentito solo il suo staff nel NSC e valendosi dell'ampia autorizzazione preventiva di Reagan, autorizz\u00f2 lo scambio e, nel febbraio 1986, mille missili TOW furono imbarcati per l'Iran.\nPoich\u00e9 nessuno degli ostaggi libanesi veniva rilasciato, McFarlane intraprese un altro viaggio all'estero, questa volta a Teheran, portando in dono una torta a forma di chiave, a simboleggiare una \"apertura\" nei confronti dell'Iran, e una bibbia con dedica autografa di Reagan. Egli s'incontr\u00f2 direttamente con ufficiali iraniani al servizio del presidente del parlamento iraniano Rafsanjani nel tentativo di stabilire una relazione USA/Iran atta alla liberazione degli ostaggi. La delegazione statunitense comprendeva McFarlane, North, l'agente Cave, il diplomatico a riposo Teicher, l'israeliano Amiram Nir ed un interprete, tutti con passaporti irlandesi falsi e su di un aereo israeliano che atterr\u00f2 nella capitale iraniana il 25 maggio 1986.. L'incontro fall\u00ec e, beffardamente, alla preghiera del venerd\u00ec, Rafsanjani dichiar\u00f2 che la torta la mangiarono le guardie aeroportuali prima di rimandare indietro gli ospiti.\nIn realt\u00e0 McFarlane lament\u00f2 di aver incontrato soltanto \"dirigenti ufficiali di terzo o quarto livello\" e nessun ministro: gli iraniani richiesero il pregiudiziale ritiro di Israele dalle alture del Golan, mentre McFarlane rifiut\u00f2 di inviare pezzi di ricambio dei missili Hawk fino a quando non fossero stati rilasciati gli ostaggi libanesi; dopo quattro giorni McFarlane torn\u00f2 a casa senza alcun risultato e consigli\u00f2 al Presidente di non negoziare pi\u00f9 con gli iraniani, ma il consiglio non fu seguito. Infatti, da maggio a novembre 1986 ci furono spedizioni ulteriori di armi e pezzi di ricambio. Il Brunei era l'intermediario finanziario della rimessa. Sia le vendite di armi che il finanziamento dei Contras costituiva violazione dell'emendamento Boland, votato dal Congresso statunitense per evitare ingerenze nelle vicende interne degli Stati latinoamericani in guerra civile.\nLe inchieste e le condanne.\nNel novembre del 1986 un giornale libanese rivel\u00f2 l'esistenza del traffico di armi. Le indagini effettuate mostrarono il collegamento della vendita clandestina con la parallela operazione segreta in Nicaragua. Nel novembre del 1987 una commissione d'inchiesta presieduta dall'allora senatore John Tower emise una dura condanna all'operato del presidente Reagan, non provando con certezza la conoscenza da parte sua dei finanziamenti illegali ai Contras, ma dichiarando che aveva tollerato una situazione di aperta illegalit\u00e0. Nel 1992 il Presidente George Bush sr., vicepresidente nel momento dello scandalo e sospettato di essere coinvolto nello stesso, concesse la grazia a sei alti ufficiali indiziati o condannati per la questione Iran-Contras."}
{"id": "457591", "revid": "339392", "url": "https://it.wikipedia.org/wiki?curid=457591", "title": "Piazza Tian'anmen", "text": ""}
{"id": "457593", "revid": "1684799", "url": "https://it.wikipedia.org/wiki?curid=457593", "title": "Shine", "text": ""}
{"id": "457595", "revid": "438678", "url": "https://it.wikipedia.org/wiki?curid=457595", "title": "La stanza di Marvin", "text": "La stanza di Marvin (\"Marvin's Room\") \u00e8 un film del 1996 diretto dall'esordiente Jerry Zaks e tratto dell'opera teatrale di Scott McPherson, autore anche della sceneggiatura.\nContrariamente allo spettacolo teatrale, nella versione cinematografica si \u00e8 scelto di mostrare il personaggio di Marvin per giustificare il titolo del film, arricchendo di pathos la pellicola e dando l'opportunit\u00e0 ad un veterano delle scene come Hume Cronyn di offrire al pubblico una delle sue ultime interpretazioni prima della morte, avvenuta nel 2003, all'et\u00e0 di 91 anni.\nDiane Keaton, per questo ruolo, ricever\u00e0 la nomination agli Oscar.\nTrama.\nMarvin (Hume Cronyn), un uomo che ha avuto un ictus 20 anni fa, \u00e8 rimasto inabile e costretto a letto. \u00c8 stato accudito da sua figlia Bessie (Diane Keaton) nella loro casa in Florida, e totalmente ignorato dall'altra sua figlia, Lee (Meryl Streep), che si \u00e8 trasferita in Ohio con suo marito 20 anni fa e non ha mai contattato la sua famiglia. Ora vive con i due figli, il maggiore dei quali, Hank, \u00e8 ricoverato in un istituto psichiatrico per aver incendiato la casa.\nBessie, invece, vive in Florida e passa le sue giornate prendendosi cura del padre Marvin, costretto a letto perch\u00e9 colpito da un ictus. Con Bessie vive anche la sua anziana zia Ruth, che convive con dei dolori cronici e la passione sfrenata per una soap opera che segue tutti i giorni e sembra essere diventata la unica ragione di vita. \nUna sera mentre sta giocando a carte con le sorelle del convento, Lee riceve una telefonata: \u00e8 il Dottor Wally, che le comunica che la sorella sta lottando contro la leucemia e potrebbe non farcela se non si trova al pi\u00f9 presto un donatore di midollo osseo. A Lee non resta altro che prendere i suoi figli e partire per la Florida. Sono quasi vent'anni che non vede e non sente sua sorella e sa che non sar\u00e0 facile riconciliarsi con lei.\nAppena arrivati, Hank si mostra piuttosto ostile e completamente indifferente sia ai problemi di salute di sua zia sia a suo nonno Marvin il quale, ai suoi occhi, appare solo come un povero vecchio ormai ridotto ad un vegetale. Col passare dei giorni tra il ragazzo e la zia nasce un rapporto speciale. Bessie si dimostra comprensiva e disposta ad ascoltare Hank e lui inizia a prendere in considerazione l'idea di sottoporsi al test per la donazione del midollo osseo.\nNel frattempo, il piccolo Charlie si avvicina alla zia Ruth: segue con lei la soap opera preferita e la asseconda amorevolmente in ogni sua stramberia, ad esempio aiutandola ad agghindarsi per la puntata in cui i due protagonisti della serie si sposano.\nUna mattina Bessie ed Hank vanno in macchina fino alla spiaggia. La zia gli racconta di come era la vita di Lee quando stava ancora con suo marito e Hank ha finalmente l'occasione di sentire la storia di suo padre e dare una risposta alla tante domande a cui sua madre non ha mai voluto e saputo rispondere.\nIl ragazzo, quasi per volerla ringraziare, le offre una suggestiva e divertente corsa in auto tra le onde del mare. L'odore dell'oceano e gli schizzi delle onde rappresentano per la donna una rapida e innocente fuga dalla triste realt\u00e0 della malattia.\nLe due sorelle, che ancora non sono riuscite a superare i dissapori, hanno un nuovo scontro: Bessie vorrebbe che la sorella si trasferisse da lei definitivamente per assistere suo padre ma Lee \u00e8 assolutamente contraria e ribadisce la scelta fatta vent'anni prima di non voler restare rinunciando cos\u00ec alle sue ambizioni e ai suoi progetti. Bessie l'accusa di non essersi mai interessata alla sua famiglia e Lee fa la stessa cosa.\nIn ospedale Lee e Charlie fanno il test per la donazione del midollo e, a sorpresa, vi si sottopone anche Hank. La sera, Lee propone alla sorella di pettinarle la parrucca che indossa da quando fa la chemioterapia. Il risultato \u00e8 un taglio moderno che mette di buon umore Bessie, tanto da raccontare alla sorella il suo segreto: diversi anni prima il suo pi\u00f9 grande amore \u00e8 morto annegato sotto i suoi occhi.\nPrima di sapere i risultati del test Lee, Hank, Charlie, Bessie e la zia Ruth decidono di andare a Disney World. Alla fine della giornata, Bessie accusa un malore e uno svenimento, che lei stessa attribuisce alla paura di chiudere gli occhi e non svegliarsi pi\u00f9, sensazione che l'attanaglia e la tiene sveglia ogni notte. Sua sorella cerca di farle coraggio e di starle vicino, arrivando a capire che \u00e8 giunto il momento di perdonare ed andare oltre.\nSfortunatamente, nessuno dei familiari \u00e8 compatibile con il midollo di Bessie e non \u00e8 quindi possibile eseguire il trapianto. \nSar\u00e0 nella stanza di Marvin che Lee, vedendo sua sorella divertirsi a produrre dei giochi di luce per il padre con l'ausilio di un piccolo specchio, arriver\u00e0 alla convinzione di poter dare e ricevere amore e quindi anche di poter vivere tutti insieme in casa della sorella.\nProduzione.\nIl film \u00e8 stato girato, per la maggior parte delle scene, in Florida tra agosto ed ottobre 1995.\nIncassi.\nIncassi\nIl film nonostante le critiche positive, si \u00e8 rivelato un flop al botteghino incassando 12,8 milioni di dollari, a fronte di un budget di 23 milioni.\nCritica\nIl film \u00e8 stato valutato positivamente dalla critica, sull'aggregatore di recensioni Rotten Tomatoes ha ricevuto l'84% delle recensioni professionali positive, con un voto medio di 6.7 su 10 basato su 50 recensioni di critici cinematografici."}
{"id": "457596", "revid": "767487", "url": "https://it.wikipedia.org/wiki?curid=457596", "title": "Ghost World", "text": "Ghost World \u00e8 un film del 2001 diretto da Terry Zwigoff.\nIl soggetto \u00e8 tratto dall'omonima graphic novel di Daniel Clowes.\nTrama.\nEnid e Rebecca sono due coetanee all'ultimo anno di scuola superiore in una cittadina della provincia americana. Guardano con sarcasmo e nera ironia il mondo che le circonda; per esempio, quando durante la festa del diploma una compagna parla in pubblico da una sedia a rotelle dei propri progressi dopo un brutto incidente, le due commentano che forse non le sarebbe accaduto nulla se non fosse stata un'alcolizzata cronica. Il diploma \u00e8 per loro la liberazione dall'incubo dalla scuola, ma ora inizia la vita vera; inoltre, Enid \u00e8 obbligata a frequentare un corso di recupero estivo. Due avventori in un caf\u00e9 diventano per scherzo, ai loro occhi, due satanisti. Leggendo gli annunci personali sul giornale notano che un anonimo \u201ccon un cardigan verde\u201d cerca di mettersi in contatto con una donna incontrata per caso all'aeroporto, per scherzo telefonano e danno appuntamento all'uomo in un bar.\nTra i pochi dei quali le due cercano la compagnia c'\u00e8 Josh, un diciannovenne che lavora come commesso in un negozio. Il proprietario non approva che il suo dipendente si distragga, ma le due ragazze lo mettono sempre in imbarazzo. Si presentano prima della chiusura per chiedergli un passaggio in auto; in realt\u00e0 lo costringono ad accompagnarle all'appuntamento con il tizio dell'annuncio. I tre, seduti a un tavolo, osservano la vittima dello scherzo, un uomo di mezz'et\u00e0 che indossando il suo cardigan verde attende inutilmente la donna dell'aeroporto. Enid e Rebecca lo trovano patetico, e convincono il contrariato Josh a seguirlo in auto per vedere dove abita. Ai loro occhi, l'uomo ha il comportamento classico di un perdente.\nPer il recupero estivo, Enid ha scelto un corso di Arte tenuto da Roberta Allsworth, un'insegnante di mezz'et\u00e0 che privilegia il significato rispetto all'espressivit\u00e0. Enid, appassionata di disegno, nota presto che i lavori sono pi\u00f9 apprezzati sono quelli dei partecipanti che \u201cvendono\u201d meglio l'opera con il linguaggio che usa Roberta. Per passare il tempo, nell'attesa di trovare un lavoro per trasferirsi a vivere da sole, le due ragazze proseguono nelle loro ironiche attenzioni verso l'uomo dal cardigan, che si chiama Seymour. Tornate a casa sua scoprono che vende vinili usati a un mercatino svuota-cantine; per attaccare bottone, Enid acquista un vecchio long playing di musica blues inciso negli anni Trenta.\nMentre commentano con sarcasmo l'episodio passeggiando, incontrano Norman, un uomo anziano che aspetta tutti i giorni il bus a una fermata soppressa due anni prima. Tornano a importunare Josh, che in fondo piace a Enid, ma non trovandolo in casa gli lasciano un biglietto con pesanti allusioni sexy. Il padre di Enid \u00e8 un vedovo affettuoso ma in fondo superficiale che non riesce a gestire il rapporto con la figlia; la ragazzina \u00e8 disgustata dal ritorno in scena di Maxine, una donna con la quale lui ha avuto una relazione. Una sera in cui Enid non ha voglia di ascoltare la solita musica rock, mette sul piatto il vinile di Seymour e rimane incantata dalla magia di uno dei brani.\nIl giorno successivo torna al mercatino e chiede a Seymour se ha altri dischi simili; non \u00e8 stato per\u00f2 il brano di Memphis Minnie a colpirla, come pensava lui, bens\u00ec \"Devil Got My Woman\" di Skip James. Rebecca \u00e8 perplessa dal fatto che Enid stia cambiando idea su Seymour, a maggior ragione quando l'amica la invita a una \u201cfesta\u201d che si rivela in realt\u00e0 una riunione di una decina di collezionisti di mezza et\u00e0 a casa dell'uomo, sorpreso dal loro arrivo. Abbandonata Rebecca alla presenza di un importuno corteggiatore, Enid viene ammessa da Seymour alla sua sterminata collezione di dischi degli anni Venti e Trenta. La ragazza si prende qualche confidenza, viene a sapere che lui da tempo non si vede con una donna, che si considera un perdente e che \u00e8 conscio del fatto che la sua mania di collezionismo \u00e8 un antidoto alla solitudine; perci\u00f2 si incarica spontaneamente di procurargli un appuntamento.\nI due passano un pomeriggio in citt\u00e0. Che tipo di donna piace a Seymour? Qualcuna che condivida i suoi interessi? Al contrario, lui vorrebbe una che sia \u201cl'esatto contrario di se stesso\u201d. Josh li vede insieme e rimane esterrefatto, ha riconosciuto l'uomo dal cardigan. Enid trascina Seymour in un sexy-shop dove si \u00e8 sempre vergognata a entrare con Rebecca, e lo mette in imbarazzo con l'esagerato entusiasmo per l'oggettistica kitsch. Pi\u00f9 tardi la ragazza si presenta a Rebecca, che lavora come barista in una catena di caff\u00e8, indossando una maschera da bat-girl; l'amica non pu\u00f2 credere che lei sia divenuta amica del perdente Seymour e che non abbia ancora trovato un lavoro per dividere le spese dell'affitto.\nEnid accompagna Seymour in un locale dove suona un anziano bluesman, fra l'indifferenza degli avventori. Convince una donna a prendere il proprio posto al tavolo con Seymour, ma lui non riesce a essere cos\u00ec brillante da attirare il suo interesse. Tornati a casa di Seymour, Enid nota tra il materiale collezionato un cartellone pubblicitario degli anni Venti, la parodia inizio secolo di un ragazzo nero: \u00e8 il precedente marchio di Cook's Chicken, la catena di ristorazione per cui Seymour lavora come impiegato. Se lo fa prestare e lo presenta al corso d'arte come elaborazione sul tema del razzismo connaturato nella cultura americana, suscitando l'approvazione di Roberta.\nEnid trova lavoro al bar di un cinema ma si fa licenziare per il suo sarcasmo. Di fronte alla disapprovazione di Rebecca decide di tentare a sua volta un mercatino svuota-cantine, ma di fronte a possibili acquirenti non si convince a vendere giocattoli da bambina e vecchi vestiti. Enid convince un riottoso Seymour a accettare di incontrare Dana, la donna dell'aeroporto che risponde con parecchio ritardo al suo annuncio sul giornale. Da questo momento in poi tutto va a rotoli per Enid. Suo padre ritorna insieme a Maxine, che lei detesta; Rebecca decide di affittare un appartamentino da sola perch\u00e9 lei non pu\u00f2 condividere le spese; Seymour non ha pi\u00f9 tempo per lei perch\u00e9 comincia a uscire con Dana, la quale non capisce il rapporto fra loro due. Come se non bastasse, il suo lavoro su Cook's Chicken esposto alla mostra di fine corso scolastico suscita lo sdegno dei visitatori che non tollerano l'ironia sul razzismo. Roberta Allsworth \u00e8 costretta a rimuoverlo e a negare a Enid la borsa di studio promessa per l'Accademia d'arte in un'altra citt\u00e0.\nDemoralizzata e sull'orlo delle lacrime, Enid si presenta a casa di Seymour, ha bisogno di qualcuno che la ascolti. Bevono una bottiglia di champagne regalo di Dana e si mettono a ascoltare vecchi dischi nel cuore della notte. Seymour confessa di non essere propriamente contento della fidanzata; Enid, con l'alcol in circolazione, gli domanda perch\u00e9 non abbia mai chiesto di uscire a lei. Accade l'inevitabile, i due finiscono a letto insieme. Il giorno successivo, illudendosi di qualcosa che non esiste, Seymour lascia Dana ma Enid non risponde pi\u00f9 alle sue telefonate. Come se non bastasse, i suoi superiori non gradiscono affatto lo scandalo del poster Cook's Chicken apparso sui giornali e Seymour perde il posto.\nEnid \u00e8 confusa, indecisa. Accetta un lavoro che Maxine le trova a Computer Station e convince Rebecca a accettarla ancora come compagna di appartamento. Alla ricerca di Enid, Seymour si imbatte in Rebecca, che gli rivela il tiro mancino dell'annuncio sul giornale; l'uomo \u00e8 convinto che Enid si sia divertita alle sue spalle, si reca nel negozio dove lavora Josh con intenzioni aggressive ma viene mandato all'ospedale da un cliente. Enid gli fa visita durante la degenza e gli rivela che dopo i primi tempi non ha pi\u00f9 pensato a lui come a un perdente, bens\u00ec a un originale. Uscita dall'ospedale, Enid fa pace con Rebecca. Pi\u00f9 tardi, girovagando per le strade della citt\u00e0, vede il vecchio Norman salire su un bus che si arresta alla fermata soppressa. Seymour torna da sua madre ed inizia una terapia con una psicologa. Una sera Enid prende una borsa con alcune cose e si incammina per le vie della citt\u00e0 quasi deserta, raggiunge la fermata del bus dove stazionava Norman. Poco dopo una corriera si ferma, la ragazzina sale e l'automezzo si allontana, scomparendo sotto le luci della sera.\nColonna sonora.\nNumerosi brani musicali appaiono nella colonna sonora, ma due di questi sono pi\u00f9 importanti degli altri. Il primo ha una funzione rilevante nella trama perch\u00e9 \u00e8 il disco che Enid acquista al mercatino dell'usato di Seymour: si tratta di \"Devil Got My Woman\", un blues di Nehemiah Skip James (1902-1969), chitarrista e pianista che incise solo 26 brani all'inizio degli anni trenta.\nIl secondo brano appare come videoclip nei titoli di testa e poi ancora nella versione integrale audio sotto i titoli di coda; si tratta di un \"Punjabi rock\" inciso nel 1965 da Mohammed Rafi, cantante estremamente famoso in India come autore di colonne sonore per il genere Bollywood. Si intitola \"Jaan Pehechan Ho\" (testo di Shailendra, musica di Shankar Jaikishan) ed \u00e8 tratto dalla soundtrack del film \"Gumnaam\", diretto da Raja Nawathe. L'attrice e ballerina interprete \u00e8 Laxmi Chhaya, e l'intero video \u00e8 tratto dal film. David Clowes ottenne una copia di \"Gumnaam\" da un amico che l'aveva a sua volta duplicata da una videocassetta di un musicista di sua conoscenza. Clowes e Zwigoff acquistarono i diritti dagli eredi del produttore.\nCritica.\nIl film \u00e8 tratto dall'omonimo fumetto di Daniel Clowes pubblicato nel 1997, molto popolare negli Stati Uniti; Clowes \u00e8 coautore della sceneggiatura. Il regista ne ha tratto un teen movie acuminato, sarcastico, con accenti feroci, molto diverso dalle sitcom sui giovani americani che rappresentano un genere cinematografico a s\u00e9. La protagonista, Enid, \u00e8 una diciottenne che non nutre ambizioni materiali e non ha progetti per il futuro, non pensa al matrimonio n\u00e9 al lavoro, neppure per la settimana successiva; \u00e8 imprigionata in un mondo di provincia che si accontenta della vita che conduce.\nAll'inizio del film Enid e Rebecca sono solidali tra loro, due outsiders che guardano \u201cdall'esterno\u201d il mondo dei \u201cnormali\u201d; ma dopo la cerimonia di diploma Rabecca si lascia gradualmente assimilare, cerca una casa in affitto e un lavoro e rimprovera Enid che non \u00e8 riuscita a mantenere il posto da cameriera. La distanza che si insinua tra le amiche appare evidente nella scena in cui Enid si presenta sul posto di lavoro di Rebecca indossando una maschera da Batgirl che ha costretto Seymour a comprarle in un sexy shop; l'amica invece indossa un camice da grande catena di distribuzione che sottolinea il contrasto kinky/integrazione in modo immediato, iconico, senza ricorso a battute di dialogo.\nIl problema di Enid \u00e8 che \u00e8 troppo sensibile, ha un'intelligenza acuta che nutre la sua ironia e la mantiene distante da qualsiasi possibilit\u00e0 di empatia; chi la circonda non \u00e8 assolutamente in grado di riconoscere il suo messaggio esistenziale, la sua richiesta di aiuto; \u00e8 un personaggio tridimensionale in un mondo a due dimensioni. Il personaggio di Seymour invece non esiste nella graphic novel di Daniel Clowes, anche se alcune caratteristiche sono gi\u00e0 presenti in un paio di personaggi minori. Seymour sembra ricalcato auto-ironicamente sulla personalit\u00e0 del regista, Terry Zwigoff, che in questo film \u00e8 alla sua prima prova nel campo della fiction. Zwigoff e l'attore Steve Buscemi si somigliano fisicamente; per esempio, quando girava il documentario \u201cCrumb\u201d il regista era afflitto da un mal di schiena cos\u00ec tenace da dormire ogni notte con una pistola sotto il cuscino, nel caso decidesse di farla finita con il dolore.\nIl fascino del film risiede in una particolare estetica che nasce dalla commistione cinema-libro, alla quale si deve tutto: i colori, la focalizzazione dei personaggi, gli sfondi, i dettagli, il tono generale, i dialoghi sferzanti e scettici, le parentesi non realistiche. Sfugge dal teen movie standardizzato per diventare una black comedy intelligente, triste e perfino tragica, che crea con attenzione al dettaglio un mondo senza compromesso permeato da una visione schiettamente pessimista.\nEnid e Rebecca sono due brillanti adolescenti, pi\u00f9 intelligenti della media, che hanno scelto liberamente di difendersi schiena contro schiena dal mondo. Quando conoscono Seymour, dopo un iniziale sarcasmo condiviso contro quello che sembra solo un altro perdente, Enid comincia a allontanarsi dal gioco: inaspettatamente, l'uomo comincia a piacerle davvero, con il suo mondo leggermente patetico da collezionista compulsivo. Tra i due naturalmente non potr\u00e0 mai esserci idillio vero perch\u00e9 in fondo sono troppo simili, entrambi coltivano un complesso stile di vita personale, riflesso di una personalit\u00e0 che invia all'esterno messaggi destinati a cadere nel vuoto; i due sono talmente affini da riconoscere che \u00e8 difficile trovare un proprio simile quando ci si sente cos\u00ec distanti dagli altri. \u00c8 questa originalit\u00e0 di Seymour che attira Enid, al contrario della sua amica Rebecca.\nIl finale riesce a evitare la stucchevole tradizione hollywoodiana dell'happy end, che ha lobotomizzato gli spettatori diventando un vero e proprio deus ex machina; la soluzione degli autori, oltre a essere molto poetica, \u00e8 pi\u00f9 fedele alla tradizione del classico racconto breve. Lo spettatore capisce che Enid e Seymour non possono risolvere il problema della propria vita in poche settimane, ma il loro incontro-scontro li ha forse catapultati fuori dal letargo.\nRiconoscimenti.\n2002 - Empire Award"}
{"id": "457597", "revid": "767487", "url": "https://it.wikipedia.org/wiki?curid=457597", "title": "Lama tagliente", "text": "Lama tagliente (\"Sling Blade\") \u00e8 un film del 1996 scritto, diretto e interpretato da Billy Bob Thornton, basato sul cortometraggio \"Some Folks Call it a Sling Blade\" di George Hickenlooper, in cui lo stesso Thornton figurava come protagonista.\nTrama.\nKarl Childers \u00e8 un ritardato mentale con un passato infelice. La sua infanzia \u00e8 stata uno stillicidio di supplizi e maltrattamenti inferti da una coppia di genitori fanatici e bigotti che credono sia venuto al mondo per punizione divina. La sua adolescenza \u00e8 stata segnata dal suo essere stato educato in un ambiente di disadattati a seguito dell'omicidio di sua madre. Dimesso da un manicomio criminale contro la sua volont\u00e0, Karl si trova alle soglie dei quarant'anni a tornare nella cittadina natia per affrontare il difficile reintegro nella comunit\u00e0 civile. Il piccolo Frank Wheatley \u00e8 il suo unico amico, in grado di convincere la madre Linda ad accogliere Karl in casa loro, ma il patrigno di Frank, Doyle Hargraves, \u00e8 un uomo violento, e per Karl si apre una pericolosa finestra su un passato rimosso.\nRiconoscimenti.\n1997 - Premio Oscar"}
{"id": "457598", "revid": "38120", "url": "https://it.wikipedia.org/wiki?curid=457598", "title": "La primula rossa", "text": ""}
{"id": "457600", "revid": "1371684", "url": "https://it.wikipedia.org/wiki?curid=457600", "title": ".es", "text": ".es \u00e8 il dominio di primo livello nazionale (ccTLD) assegnato alla Spagna.\nIl nome \u00e8 basato sulle prime due lettere della Spagna in lingua madre (\"Espa\u00f1a\").\nDomini di secondo livello.\nEsistono anche dei domini di secondo livello ufficiali:"}
{"id": "457601", "revid": "580", "url": "https://it.wikipedia.org/wiki?curid=457601", "title": "Contras", "text": "I contras furono gruppi armati controrivoluzionari nicaraguensi costituiti a partire dai nuclei della Guardia Nacional de Nicaragua di Anastasio Somoza Debayle, per combattere il governo sandinista che nel 1979, dopo aver rovesciato la dittatura di Debayle, s'era insediato al potere; la parola spagnola \"contras\" \u00e8 un accorciamento di \"contrarrevolucionarios\" ('controrivoluzionari').\nStoria.\nLa guerriglia dei \"contras\" fu sostenuta e finanziata dagli Stati Uniti, soprattutto durante l'amministrazione Reagan, tramite finanziamenti derivanti dalla vendita di armi all'Iran, all'epoca in guerra con l'Iraq (\"Irangate\"). Quando tali somme non furono pi\u00f9 sufficienti, le amministrazioni Reagan e Bush ricorsero anche a finanziamenti privati, all'aiuto di aziende e fondazioni, e perfino a operazioni finanziarie illegali. La CIA organizz\u00f2 missioni militari sul suolo nicaraguense, mentre i sovietici garantirono rifornimenti, anche di petrolio, attraverso l'Honduras, diretti ai sandinisti.\nSebbene nel 1982 il Congresso statunitense, con l'emanazione dell'emendamento Boland, proibisse il sostegno ai ribelli controrivoluzionari in Nicaragua (adoperandosi tuttavia per influenzare in ogni modo la competizione del 1984 e favorire il ritiro degli esponenti conservatori e progressisti dalle elezioni), nel corso dei due anni seguenti i funzionari del governo, violando pienamente la legge, continuarono a finanziarli, attingendo per di pi\u00f9 ai profitti illegali pervenuti dalla vendita di armi all'Iran.\nLo scandalo, battezzato \"Irangate\" dalla stampa, ebbe vasta risonanza e mise a rischio il secondo mandato del presidente Reagan. Per l'appoggio ai \"contras\", oltre che per altre attivit\u00e0 illegali svolte contro il Nicaragua, nel 1986 gli Stati Uniti d'America sono stati condannati dalla Corte internazionale per \u00abuso illegale della forza\u00bb.\nAttivit\u00e0.\nL'attivit\u00e0 dei controrivoluzionari nicaraguensi si caratterizzava principalmente per attacchi terroristici a strutture civili e indifese quali fattorie, ospedali, chiese, ma anche compimento di massacri indiscriminati di civili, torture e stupri. Come emerso dalla ricerca \"Dark Alliance\" del giornalista statunitense Gary Webb, i \"contras\" s'autofinanziavano mediante il traffico di droga con l'appoggio della Central Intelligence Agency."}
{"id": "457602", "revid": "529641", "url": "https://it.wikipedia.org/wiki?curid=457602", "title": ".va", "text": ".va \u00e8 il dominio di primo livello nazionale (ccTLD) assegnato allo Stato della Citt\u00e0 del Vaticano.\nAppare per la prima volta on-line nel 1995. Non possiede un server whois indipendente e le informazioni sono contenute nel database del RIPE NCC."}
{"id": "457603", "revid": "122260917", "url": "https://it.wikipedia.org/wiki?curid=457603", "title": ".sm", "text": ".sm \u00e8 il dominio di primo livello nazionale assegnato a San Marino.\nL'unica Registration Authority di San Marino \u00e8 Telecom Italia San Marino S.p.A. (ex Intelcom S.p.A.)."}
{"id": "457654", "revid": "125542954", "url": "https://it.wikipedia.org/wiki?curid=457654", "title": "Yogyakarta", "text": "La regione speciale di Yogyakarta (anche Jogjakarta prima del 1972 o Jogja) \u00e8 una citt\u00e0 e provincia dell'isola di Giava in Indonesia con circa 3 milioni di abitanti. \u00c8 l'unica provincia ad essere composta da un sultanato precoloniale (quello di \"Ngayogyakarta Hadiningrat\") e da un Principato (quello di Pakualaman).\nStoria.\nQuando venne proclamata l'indipendenza dell'Indonesia al termine della seconda guerra mondiale, i regnanti locali, il sultano di Yogyakarta ed il principe di Pakualaman, dichiararono ufficialmente la loro fedelt\u00e0 alla repubblica dell'Indonesia. Venne creata cos\u00ec la regione speciale di Yogyakarta, della quale venne posto a capo il sultano come governatore di Yogyakarta ed il principe di Pakualaman come vice governatore. La regione speciale venne ufficialmente legalizzata il 3 agosto 1950.\nLa situazione creatasi, dunque, costituisce un ibrido d'unione tra la precedente situazione monarchica e la nuova politica repubblicana che hanno trovato un perfetto equilibrio.\nI due sovrani mantenendo i loro titoli reali assunsero anche, per se e per i loro discendenti, i ruoli di governatore della regione speciale (Sultano di Yogyakarta) e di vicegovernatore (Principe di Pakualaman).\nGeografia.\nLa citt\u00e0 \u00e8 conosciuta come il centro della cultura e dell'arte giavanese (batik, teatro, musica, poesia e spettacoli di burattini). La regione speciale di Yogyakarta ha un'area totale di . Nel maggio del 2006 la citt\u00e0 \u00e8 stata colpita da un gravissimo terremoto che ha provocato la morte di circa persone.\nSuddivisione amministrativa.\n\u00c8 suddivisa in 4 reggenze (\"kabupaten\") ed una citt\u00e0 (\"kota\"):"}
{"id": "457682", "revid": "1718925", "url": "https://it.wikipedia.org/wiki?curid=457682", "title": "Monte Merapi", "text": "Monte Merapi (in indonesiano \"Gunung Merapi\") \u00e8 un vulcano conico (stratovulcano) dell'isola di Giava in Indonesia. Il suo nome significa \"montagna di fuoco\". \u00c8 uno dei vulcani pi\u00f9 attivi in Indonesia. Dal 1548 ha eruttato 68 volte. Si trova molto vicino alla citt\u00e0 di Yogyakarta.\nEruzioni.\nLe continue eruzioni dal 1992 al 2002 hanno causato molti morti soprattutto nel 1994 (43). Nel 2006 c'\u00e8 stata un'eruzione che ha causato due decessi. L'ultima eruzione, una delle pi\u00f9 forti negli ultimi secoli, risale all'ottobre-novembre 2010 ed ha causato 353 morti, soprattutto in seguito a flussi piroclastici.\nIl vulcano viene considerato dall'IAVCEI (International Association of Volcanology and Chemistry of the Earth's Interior) degno di particolari studi, alla luce della sua storia di grandi e distruttive esplosioni in zone molto popolose.\nIl Merapi \u00e8 il vulcano al mondo che ha generato il maggior numero di nubi ardenti in tempi storici; \u00e8 considerato un \"Decade Volcano\", uno tra i 16 meno raccomandabili al mondo e il pi\u00f9 attivo dell'Indonesia. Inoltre \u00e8 un vulcano situato in una delle pi\u00f9 popolate zone del mondo.\nQuesto vulcano \u00e8 caratterizzato da cicli di eruzioni che durano da uno a cinque anni, classificate come eruzioni pliniane e subpliniane.\nIl Merapi presenta sulla sommit\u00e0 un duomo craterico attivo ed instabile che spesso collassa parzialmente, generando flussi piroclastici dotati di velocit\u00e0 superiori a 100 km/h. Tali flussi scorrono lungo le pendici e generalmente si incanalano nelle valli, colmando le depressioni. \nIl 26 settembre 2012 \u00e8 rientrato in attivit\u00e0, con una forte eruzione pliniana.\nL'11 maggio 2018 ha eruttato improvvisamente scagliando in atmosfera una colonna di ceneri e gas alta 5,5 km."}
{"id": "457699", "revid": "647919", "url": "https://it.wikipedia.org/wiki?curid=457699", "title": "Coro della Cappella Sistina", "text": ""}
{"id": "457701", "revid": "647919", "url": "https://it.wikipedia.org/wiki?curid=457701", "title": "Coro Cappella Sistina", "text": ""}
{"id": "457702", "revid": "647919", "url": "https://it.wikipedia.org/wiki?curid=457702", "title": "Cappella musicale pontificia", "text": ""}
{"id": "457703", "revid": "647919", "url": "https://it.wikipedia.org/wiki?curid=457703", "title": "Cappella Musicale Pontificia", "text": ""}
{"id": "457705", "revid": "647919", "url": "https://it.wikipedia.org/wiki?curid=457705", "title": "Coro della cappella sistina", "text": ""}
{"id": "457707", "revid": "647919", "url": "https://it.wikipedia.org/wiki?curid=457707", "title": "Cappella Musicale Pontificia &quot;Sistina&quot;", "text": ""}
{"id": "457711", "revid": "66515", "url": "https://it.wikipedia.org/wiki?curid=457711", "title": "Maestro Bartolucci", "text": ""}
{"id": "457714", "revid": "287204", "url": "https://it.wikipedia.org/wiki?curid=457714", "title": "Rita Verdonk", "text": "\u00c8 stata il ministro olandese dell'integrazione e dell'immigrazione nel secondo governo di Jan Peter Balkenende.\nBiografia.\nDopo avere conseguito il suo diploma al collegio Niels Stensen a Utrecht, Rita Verdonk ha studiato sociologia e criminologia all'universit\u00e0 cattolica di Nimega. All'epoca era un membro del PSP (partito pacifista socialista).\nIn seguito Rita Verdonk ha lavorato per il ministero di giustizia. Fino al 1988, ha ricoperto il ruolo di vice-direttore della prigione di Scheveningen ed in seguito della prigione \"De Schie\" a Rotterdam. Tra il 1992 ed il 1996, ha lavorato nel settore del ministero della giustizia competente per la condotta giovanile. Tra il 1996 ed il 1999, Rita Verdonk \u00e8 stata direttrice dei servizi segreti olandesi. Inoltre, ha lavorato per un'impresa commerciale, la KPMG.\nCarriera politica.\nIl 27 maggio 2003 Rita Verdonk \u00e8 stata nominata ministro dell'integrazione e dell'immigrazione nel secondo governo Balkenende. \u00c8 iscritta al Partito Popolare per la Libert\u00e0 e la Democrazia (VVD), dal 2002. La Verdonk \u00e8 una politica molto conosciuta nei Paesi Bassi. Su di lei l'opinione pubblica \u00e8 molto divisa. In un sondaggio condotto a dicembre del 2005, gli olandesi hanno dovuto scegliere il migliore ed il peggiore politico dell'anno. La Verdonk compare nella classifica del migliore politico dell'anno come la pi\u00f9 votata, ma allo stesso tempo, figura come la terza nella classifica del peggiore politico. La sua reputazione le ha fatto guadagnare l'appellativo \"Rita di ferro\", che richiama il soprannome \"signora di ferro\" (con il quale era conosciuta a suo tempo Margaret Thatcher).\nIl 4 aprile 2006 Rita Verdonk si \u00e8 candidata alla direzione del suo partito, il VVD. Altri candidati sono il segretario di Stato per l'Istruzione Mark Rutte e la parlamentare Jelleke Veenendaal. La campagna elettorale per la Verdonk \u00e8 coordinata da Kay Van der Linden che aveva svolto simile incarico per la campagna elettorale di Pim Fortuyn.\nIl 15 maggio 2006 la Verdonk ha annunciato che Ayaan Hirsi Ali (una parlamentare molto conosciuta) non avrebbe mai ottenuto la nazionalit\u00e0 olandese, perch\u00e9 aveva mentito durante il processo per la sua naturalizzazione. Queste dichiarazioni hanno causato un acceso dibattito politico in parlamento, dal quale la Verdonk \u00e8 comunque riuscita ad uscire indenne."}
{"id": "457716", "revid": "124123", "url": "https://it.wikipedia.org/wiki?curid=457716", "title": "Osric di Deira", "text": "Era figlio del re di Deira Etelrico e dunque cugino o nipote del \"bretwalda\" Edvino. Dopo la sconfitta e morte di Edvino nella battaglia di Hatfield Chase (632 o 633) ebbe il trono di Deira, mentre Eanfrith fu re di Bernicia. Secondo il resoconto del Venerabile Beda, mentre Edvino era stato cristiano, sia Osric, che Eanfrith erano tornati pagani. Per questo motivo la durata del loro breve regno non venne conteggiata in alcune cronache, che la aggiunsero alla durata del regno del cristiano Oswald.\nDurante il suo regno dovette affrontare la prosecuzione dell'invasione del re Cadwallon di Gwynedd, della coalizione che aveva sconfitto Edvino. Sembra che Osric avesse assediato Cadwallon, ma che questi in una sortita avesse sconfitto il suo esercito e Osric stesso fosse rimasto ucciso. Cadwallon uccise quindi anche il re di Bernicia, Eanfrith, ma venne a sua volta sconfitto e ucciso da Oswald, fratellastro di Eanfrith, che prese il potere anche su Deira. Dopo la morte di questi Il regno di Deira pass\u00f2 ancora al figlio di Osric, Oswine e dopo la sua morte fu definitivamente riunificato a Bernicia nel regno di Northumbria."}
{"id": "457795", "revid": "110157", "url": "https://it.wikipedia.org/wiki?curid=457795", "title": "Oswine di Deira", "text": "Biografia.\nFiglio del re Osric, dopo la morte di questi and\u00f2 in esilio nel Wessex, mentre il regno di Deira veniva nuovamente unificato a quello di Bernicia dal re e \"bretwalda\" Oswald.\nDopo che Oswald venne sconfitto e ucciso nella battaglia di Maserfield del 642, riusc\u00ec ad ottenere nuovamente il trono paterno di Deira, intorno al 644 e fu quindi in conflitto con il figlio di Oswald, Oswiu, succeduto al padre sul solo trono di Bernicia.\nSecondo il racconto del Venerabile Beda venne ucciso il 20 agosto del 651 a Gilling da Oswiu essendosi rifiutato di ingaggiare battaglia e venne venerato come santo e martire. Con la sua morte ha termine la dinastia reale di Deira e dalla definitiva riunione del regno di Bernicia con quello di Deira nasce il regno di Northumbria"}
{"id": "457797", "revid": "18397", "url": "https://it.wikipedia.org/wiki?curid=457797", "title": "Fiction tv", "text": ""}
{"id": "457800", "revid": "125255707", "url": "https://it.wikipedia.org/wiki?curid=457800", "title": "Beatitudini evangeliche", "text": "Le beatitudini evangeliche sono una parte molto conosciuta del \"Discorso della Montagna\" di Ges\u00f9 e riportate dal \"Vangelo secondo Matteo\" al capitolo 5 e dal \"Vangelo secondo Luca\" al capitolo 6 (\"Discorso della Pianura\"); una versione ridotta \u00e8 presente ai versetti 54 e 69 del \"Vangelo di Tommaso\".\nNel rito bizantino le beatitudini del \"Vangelo secondo Matteo\" vengono recitate, solitamente tramite il canto, in ogni celebrazione eucaristica.\nNel Vangelo secondo Matteo.\nIn questo vangelo vengono enunciate dieci beatitudini e sono considerate dai credenti un modello per vivere secondo gli insegnamenti di Ges\u00f9. Le Beatitudini, infatti, descrivono le caratteristiche per essere veramente felici. Quelli che vivono questo messaggio sono i \"Beati\", cio\u00e8 i felici, coloro che vivono nel Regno di Dio.\nLe Beatitudini rappresentano la persona di Ges\u00f9, sono l'identit\u00e0 del cristiano, il cristiano che vive secondo questi insegnamenti \u00e8 consapevole di portare la croce della vittoria, l'emblema della risurrezione; come Cristo nel momento della trasfigurazione durante il dialogo con Elia e Mos\u00e8, alla presenza di tre apostoli, disse che se prima non fosse stato innalzato sulla croce non sarebbe potuto entrare nella gloria del Padre, spazzando via la morte.\nCos\u00ec il cristiano, se non s'identifica nella persona di Cristo (ad esempio confrontandosi con le beatitudini), non pu\u00f2 accedere al Regno di Dio.\nNel Vangelo secondo Luca.\nIn questo vangelo le beatitudini sono quattro e sono accostate a quattro \"guai\". Queste beatitudini hanno un carattere maggiormente sociale.\nEcco le quattro beatitudini:\nEd ecco i quattro guai:\nInoltre in tale vangelo ci sono altre beatitudini:\n\"Beati gli occhi che vedono ci\u00f2 che voi vedete\" (Lc 10,23)\n\"Beati piuttosto coloro che ascoltano la parola di Dio e la osservano!\" (Lc 11,28).\nLiturgia.\nQuesti versetti sono recitati ogni giorno nella Divina Liturgia di Giovanni Crisostomo, la liturgia pi\u00f9 usata nella Chiesa ortodossa e nel rito bizantino della Chiesa cattolica. Le beatitudini sono il cuore del messaggio di Cristo cio\u00e8 del Regno dei Cieli."}
{"id": "457801", "revid": "109651", "url": "https://it.wikipedia.org/wiki?curid=457801", "title": "Serie Tv", "text": ""}
{"id": "457803", "revid": "697352", "url": "https://it.wikipedia.org/wiki?curid=457803", "title": "Serial Tv", "text": ""}
{"id": "457804", "revid": "697352", "url": "https://it.wikipedia.org/wiki?curid=457804", "title": "Miniserie Tv", "text": ""}
{"id": "457805", "revid": "22475", "url": "https://it.wikipedia.org/wiki?curid=457805", "title": "Film Tv", "text": ""}
{"id": "457811", "revid": "767487", "url": "https://it.wikipedia.org/wiki?curid=457811", "title": "Tricholoma", "text": "Tricholoma \u00e8 un genere di funghi basidiomiceti. V'appartengono specie prevalentemente di taglia media o grande ed alcune di taglia relativamente piccola.\nCaratteristiche del genere \"Tricholoma\".\nCappello.\nCarnoso di taglia medio o grande e portamento tozzo.\nLamelle.\nSi uniscono al gambo con un dente di colore bianco o chiaro.\nGambo.\nFibroso, robusto, non ben separabile dal cappello.\nSpore.\nBianche in massa.\nCommestibilit\u00e0 delle specie.\nNon significativa.\nQui di seguito si riporta la commestibilit\u00e0 di alcune specie del genere.\nEtimologia.\nDal greco \"thr\u00ecx, trikh\u00f3s\" = pelo e \"l\u00f4ma\" = orlo, con l'orlo peloso.\nTassonomia.\nLa specie tipo \u00e8 \"Tricholoma equestre\" (L.) P. Kumm. 1871; altre specie incluse sono:"}
{"id": "457819", "revid": "125847977", "url": "https://it.wikipedia.org/wiki?curid=457819", "title": "Super Audio CD", "text": "Il Super Audio CD (SACD) \u00e8 un supporto che utilizza la tecnologia di audio digitale DSD (Direct Stream Digital).\nCaratteristiche.\nIl Super Audio CD supporta audio in formato stereo e 5.1. Necessita di un lettore apposito per essere riprodotto. Pu\u00f2 essere abbinato, in un supporto multistrato, ad un CD audio normale per creare un CD ibrido che pu\u00f2 essere letto anche nei normali lettori CD.\nLa tecnologia usata (DSD) \u00e8 diversa da quella normalmente utilizzata per gli altri supporti di audio digitale (PCM) e si basa sul concetto della modulazione delta. Dato che il SACD riproduce le forme d'onda originali con maggiore accuratezza, fornisce un'immagine del suono pi\u00f9 definita e aderente al master originale di registrazione, con eccezionale realismo. La frequenza di campionamento \u00e8 64 volte pi\u00f9 alta di quella del normale CD e la risposta in frequenza arriva fino a 100 kHz, la gamma dinamica fino a 120 dB.\nStoria.\nPresentato nel 1999 da Sony e Philips, \nLettori.\nI lettori SACD, essendo ancora destinati ad un pubblico di audiofili hi-end, sono poco diffusi nelle grandi catene di distribuzione elettronica. Questi sono alcuni dei produttori HI-FI a livello mondiale che hanno in catalogo lettori SACD: Accuphase, Arcam, Denon, Harman Kardon, Marantz, Naim, Onkyo, Philips, Pioneer, Primare, Class\u00e8, Rotel, Sigmatek, Sony, TEAC, Yamaha, Pro-Ject.\nI primi modelli della console PlayStation 3 di Sony fabbricati e venduti fino ad esaurimento scorte nel primo anno di lancio hanno la possibilit\u00e0 di leggere tali dischi, caratteristica poi eliminata insieme ad altre, per abbattere il costo, nei modelli successivi.\nGli ultimi modelli di lettori Blu-ray di Sony, anche quelli pi\u00f9 economici, per\u00f2, sono in grado di leggere i SACD e decodificarne il contenuto via software e presentarlo alla connessione HDMI decompresso, creando compatibilit\u00e0 con un moderno amplificatore A/V non necessariamente dedicato, al contrario del sistema tradizionale che obbligava il lettore ad avere il DAC a bordo con conseguente aggravio di costi. In sunto, \u00e8 possibile la riproduzione dei SACD anche con hardware relativamente modesto seppur non potendo apprezzarne a pieno la qualit\u00e0 (possibile solo con una catena analogica superiore)."}
{"id": "457820", "revid": "287204", "url": "https://it.wikipedia.org/wiki?curid=457820", "title": "Nagyvarad", "text": ""}
{"id": "457821", "revid": "1318658", "url": "https://it.wikipedia.org/wiki?curid=457821", "title": "Pierre Lepori", "text": "Dopo gli studi alle Universit\u00e0 di Siena, e Berna, conclusi con un dottorato in \"Theaterwissenschaft\", ha diretto la redazione italiana del \"Dizionario Teatrale Svizzero\". Giornalista culturale per la Radio della Svizzera Italiana e per la Radio Suisse Romande, \u00e8 stato redattore della rivista di scambi culturali \"Viceversa \" e ha fondato nel 2008 a Losanna il semestrale di letteratura e riflessione queer \"H\u00e9t\u00e9rographe, revue des homolitt\u00e9ratures ou pas:\". \nHa esordito come poeta nel 2003, con \"Qualunque sia il nome\" (introduzione di Fabio Pusterla), ottenendo il Premio Schiller. \u00c8 traduttore dal e verso il francese (Monique Laederach, Gustave Roud, Claude Ponti, Leopoldo Lonati, Luigi Pirandello) e narratore. Il suo secondo romanzo, \"Sessualit\u00e0\" \u00e8 stato pubblicato contemporaneamente in versione italiana e francese e tedesca (un quarto volume alterna le tre lingue, parlate a turno dai tre protagonisti). \nDal 2015 al 2017 segue i corsi di regia della Manufacture (Scuola universitaria professionale delle arti sceniche) e firma le sue prime regie a teatro: \"Sans peau\" (Th\u00e9\u00e2tre 2.21, Losanna), \"Les Zoocrates\" di Thierry Besan\u00e7on (in prima mondiale all'Opera de Losanna, con Fran\u00e7ois Renou), \"Se trouver\" di Luigi Pirandello (La Manufacture, Festival OUT)."}
{"id": "457825", "revid": "1710867", "url": "https://it.wikipedia.org/wiki?curid=457825", "title": "Luigi Sgarbozza", "text": "Carriera.\nVelocista, fu professionista dal 1967 al 1971. I suoi principali successi furono una tappa al Giro d'Italia, a Marina Romea nel 1968, e una alla Vuelta a Espa\u00f1a, a Talavera nel 1969: alla Vuelta indoss\u00f2 in tale occasione anche la maglia amarillo, sia pure per solo tre giorni.\nNei grandi giri, cui ha partecipato per cinque volte (quattro Giri e una Vuelta), colse anche cinque secondi posti e sette terzi posti di tappa. La sua carriera fu piuttosto breve: smise a soli 28 anni, dopo aver vestito le divise di Salamini-Comet (1967), Max Meyer (1968-69), Dreher (1970), G.B.C.-Zimba (1971) e Commercio Petroli (1972).\nAttualmente \u00e8 commentatore Rai. Ha collaborato alla trasmissione \"TGiro\" e commentato soprattutto le gare minori del calendario (in coppia con Alessandro Fabretti)."}
{"id": "457827", "revid": "78273", "url": "https://it.wikipedia.org/wiki?curid=457827", "title": "Rivoluzione Ungherese del 1956", "text": ""}
{"id": "457828", "revid": "77358", "url": "https://it.wikipedia.org/wiki?curid=457828", "title": "Vladimir Majakovskij", "text": ""}
{"id": "457833", "revid": "869733", "url": "https://it.wikipedia.org/wiki?curid=457833", "title": "TV movie", "text": ""}
{"id": "457835", "revid": "125270566", "url": "https://it.wikipedia.org/wiki?curid=457835", "title": "Aftartodocetismo", "text": "L'aftartodocetismo (, comp. di \u1f04\u03d5\u03d1\u03b1\u03c1\u03c4\u03bf\u03c2 \u00abincorruttibile\u00bb e \u03b4\u03bf\u03ba\u03ad\u03c9 \u00absembro\u00bb) fu una corrente di pensiero cristologica elaborata dal vescovo Giuliano di Alicarnasso, agli inizi del VI secolo; teoria sorta in opposizione al docetismo. Giuliano sosteneva l'incorruttibilit\u00e0 della natura \"umana\" del Cristo sin dalla sua nascita. Secondo questa teoria Ges\u00f9 non aveva una natura allo stesso tempo completamente \"divina\" e completamente \"umana\". Questa natura incorruttibile gli impediva di essere soggetto al dolore, ai desideri e ai bisogni di noi uomini come fame, sete, stanchezza ecc. Egli si sarebbe sottoposto a questi limiti umani, volontariamente, per amore nostro, e non semplicemente perch\u00e9 la sua natura glielo imponeva. Morto Giuliano attorno al 527 fu con Giustiniano I che, attorno agli anni sessanta di quel secolo, torn\u00f2 in auge questa teoria, che fu imposta dall'imperatore alla Chiesa, con forte opposizione in particolare dell'allora patriarca di Costantinopoli sant'Eutichio, che per questa sua opposizione sub\u00ec l'esilio."}
{"id": "457844", "revid": "109651", "url": "https://it.wikipedia.org/wiki?curid=457844", "title": "Serie tv", "text": ""}
{"id": "457846", "revid": "709565", "url": "https://it.wikipedia.org/wiki?curid=457846", "title": "Apertura Konstantinopolsky", "text": "L'apertura Konstantinopolsky \u00e8 una rara apertura scacchistica, determinata dalle mosse:\nPrende il nome dal grande maestro sovietico Aleksandr Konstantinopolskij.\nAnalisi.\nIl Bianco mira chiaramente allo sviluppo dell'alfiere in fianchetto nonostante l'ostruzione della grande diagonale da parte del proprio pedone e4. Tale fianchetto risulter\u00e0 pertanto poco efficace ed il Nero potr\u00e0 accelerare lo sviluppo dei propri pezzi grazie alla mossa del Bianco.\nPer queste ragioni questa apertura non viene mai giocata attualmente a grandi livelli, ciononostante suscit\u00f2 interesse nel grande Tartakower, noto \"sperimentatore\" di aperture stravaganti, e venne adottata qualche volta da Vasilij Smyslov.\nContinuazioni.\nLe continuazioni pi\u00f9 giocate sono:"}
{"id": "457852", "revid": "287204", "url": "https://it.wikipedia.org/wiki?curid=457852", "title": "Apertura Tartakower", "text": "Lapertura Tartakower \u00e8 un'apertura scacchistica, che prende il nome dallo scacchista polacco Savielij Tartakower, noto per le sperimentazioni teoriche in apertura. Essa segue dalle mosse:\nQuesta apertura non ha impianti propri, in quanto dopo 4. d3 si gioca in pratica una difesa Philidor a colori invertiti, mentre dopo d4 si rientra comunque in altri impianti pi\u00f9 giocati.\nCaratteristica di questa apertura \u00e8 il gioco complesso e manovrato del Bianco fin dalle prime mosse. Non compare pressoch\u00e9 mai ad alti livelli."}
{"id": "457855", "revid": "30445", "url": "https://it.wikipedia.org/wiki?curid=457855", "title": "Mar di Giava", "text": "Il mar di Giava (o mare di Giava) \u00e8 la parte dell'oceano Pacifico compresa tra l'isola di Giava a sud; le isole di Sumatra, Belitung, e Bangka ad ovest; il Borneo a nord e Sulawesi (Celebes) a est. Fa parte del Mediterraneo Australasiatico.\nDescrizione.\nAttraverso lo stretto di Karimata il mar di Giava comunica a nord-est con il mar Cinese Meridionale.\nIl mare ha una estensione di circa 310.000 km\u00b2 e si \u00e8 formato verso la fine dell'era glaciale.\nLa pesca \u00e8 un'importantissima attivit\u00e0 economica del mare di Giava nelle cui acque vivono oltre 3.000 specie marine.\nInoltre il mar di Giava \u00e8 una popolare destinazione turistica e numerosi parchi nazionali sono stati istituiti nell'area limitrofa.\nNelle acque del mar di Giava fu combattuta una delle pi\u00f9 cruente battaglie navali della seconda guerra mondiale. Il 27 febbraio 1942 le forze navali olandesi, inglesi, australiane e americane furono quasi completamente annientate nel tentativo di difendere Giava dall'invasione giapponese."}
{"id": "457866", "revid": "119109325", "url": "https://it.wikipedia.org/wiki?curid=457866", "title": "Akranes", "text": "Akranes \u00e8 un comune islandese situato nella regione di Vesturland. Fa parte del \"kaupsta\u00f0ir\" di Akraneskaupsta\u00f0ur (\u00e8 cio\u00e8 una delle 14 citt\u00e0 indipendenti) e del distretto elettorale nord occidentale.\nStoria.\nAkranes fu fondata nel XIX secolo come un villaggio di pescatori e solo nel 1942 fu formalmente riconosciuta come citt\u00e0. Da quel momento la popolazione \u00e8 notevolmente aumentata, anche se la pesca rimane l'attivit\u00e0 produttiva principale. Anche il commercio riveste una grande importanza, in quanto la citt\u00e0 serve anche il circondario. Dagli anni cinquanta opera in citt\u00e0 una fabbrica di cemento e dal 1998 una di alluminio.\nSport.\nAkranes \u00e8 la citt\u00e0 della squadra di calcio \u00cdA Akranes che milita in \u00darvalsdeild (premier league islandese)."}
{"id": "457874", "revid": "15756", "url": "https://it.wikipedia.org/wiki?curid=457874", "title": "Ern\u0151 Erbstein", "text": "Carriera da giocatore.\nErbstein nacque nel 1898 in una famiglia ebraica a Nagyv\u00e1rad \u2014 odierna Oradea \u2014 in Transilvania, all'epoca provincia ungarofona dell'impero asburgico e oggi in Romania.\nQuando aveva due anni la sua famiglia si stabil\u00ec a Budapest e l\u00ec crebbe, diplomandosi alla locale scuola superiore di educazione fisica.\nInoltre, entra nell'associazione locale di atletica, il \"Budapesti Atle'tikai Klub,\" che conta anche una squadra di calcio, il \"BAK Budapest,\" che lo ingaggia nel ruolo di mediano e dove resta dal 1915 al 1924.\nDopo il diploma inizia a lavorare come agente di borsa e, anche se il calcio passa in secondo piano, milita sempre nelle file del BAK. Nel 1924 per\u00f2 l\"'Olympia Fiume\", poi divenuto Fiumana, lo nota e lo porta in Italia. Con questa maglia, Erbstein disputa 18 incontri e mette a segno 5 gol. L'anno successivo \u00e8 un giocatore del Calcio Vicenza (non ancora chiamato L.R. Vicenza), nell'allora seconda divisione, l'attuale Serie B, (ma pi\u00f9 simile, come struttura, alla Lega Pro odierna), dove gioca 28 partite e segna 2 reti. Durante il suo soggiorno a Vicenza, sposa, nel 1926, Jolanda Hunterer, che aveva conosciuto in Ungheria; il 18 febbraio dello stesso anno, viene al mondo, a Budapest, la loro prima figlia, Susanna, in seguito diventata una rinomata ballerina, coreografa e maestra di danza classica.\nLa carriera di Erbstein, per\u00f2, non riesce a decollare, anche a causa della Carta di Viareggio, documento pubblicato in Versilia il 2 agosto 1926 e che non permetteva agli stranieri di partecipare al campionato tricolore, a partire dall'anno 1928 (provvedimento legato al fascismo che colp\u00ec duramente la maggior parte delle societ\u00e0 italiane, che contavano, complessivamente, pi\u00f9 di ottanta giocatori provenienti da Paesi esteri). Dunque, anche per motivi riguardanti il suo lavoro in banca, Erbstein decide di trasferirsi negli Stati Uniti, trovando per\u00f2 anche un ingaggio nell'American Soccer League giocando con i Brooklyn Wanderers, allenati da un ex-attaccante angloamericano, Nathan Agar, che \u00e8 anche stato, nel 1905, tra i fondatori della United States Football Association (della quale fu prima segretario e poi Presidente), dove milita anche il connazionale B\u00e9la Guttmann. Gioca un paio d'anni poi la crisi nell'attivit\u00e0 borsistica lo porta ad abbandonare gli Stati Uniti e a chiudere la sua carriera con il calcio giocato e a rientrare in Ungheria.\nCarriera da allenatore.\nRitornato in Ungheria riversa tutte le sue energie nello studio del calcio come fenomeno, nelle tattiche di gioco e nella preparazione fisica degli atleti. Cerca di rimanere informato su ogni novit\u00e0 e mutamento che avviene in Inghilterra, patria del football, a cui tutti, in quel periodo, guardavano e si ispiravano.\nIn Italia, intanto, qualcuno si ricorda di lui, specialmente come istruttore, una fama che lo accompagnava anche durante gli anni giocati. La sua prima esperienza in panchina \u00e8 con la U.S.F. De Pinedo di Andria (antenata della Fidelis Andria), formazione pugliese fondata negli anni '20 da Amerigo De Meo e che partecipava a campionati non ufficiali. Nel 1928, la dirigenza del lo chiama ad allenare la squadra nella Divisione Nazionale, dove chiude la stagione in tredicesima posizione. L'anno dopo passa alla , portando la squadra al quinto posto in classifica nel girone finale meridionale di Prima divisione (ovvero il terzo livello del campionato di calcio dopo la riforma dell'anno precedente). Questo risultato soddisfa la societ\u00e0 campana a tal punto da dedicargli, nel secondo dopoguerra, il viale attiguo allo stadio. Per l'annata 1930/31, Erbstein si trasferisce al Cagliari, sempre in Prima divisione. Qui ottiene la promozione dopo aver vinto il girone F ed il successivo girone finale del sud. L'anno successivo porta i sardi fino al tredicesimo posto del campionato di serie B. Sempre nel 1931, inoltre, nasce a Budapest la sua secondogenita, Martha. Nel 1932/33, Erbstein torna al Bari, ormai in serie A, per sostituire Arpad Weisz; la stagione inizia negativamente, tanto che Ernest \u00e8 esonerato dopo sette partite e la sua squadra retrocede a fine campionato, piazzandosi soltanto diciassettesima. Cos\u00ec, l'anno successivo, Erbstein diventa il nuovo allenatore della Lucchese di Giuseppe Della Santina, in prima divisione: vince subito il girone F ed il girone finale C, portando la sua nuova squadra in serie B. Nel 1934/35 ottiene solo il settimo posto, ma l'annata seguente la Lucchese arriva in testa al campionato, davanti al Novara. Durante la prima stagione nella massima serie, la Lucchese arriva incredibilmente al settimo posto, con lo stesso punteggio dell'Ambrosiana. Nel 1937/38, ultima sua stagione alla guida della formazione toscana, a causa di problemi di salute, viene affiancato da Umberto Calligaris, ex-Juve, con il quale porta la squadra al quattordicesimo posto, riuscendo cos\u00ec ad ottenere la salvezza.\nLe leggi razziali e la guerra.\nA Lucca, Erbstein era osannato e sicuramente sarebbe rimasto volentieri, ma le prime Leggi razziali fasciste emesse a partire dal 1938 lo colpiscono direttamente. I suoi motivi di apprensione, specialmente per la sua famiglia, sono da prendere in seria considerazione. Si ritrova a non poter pi\u00f9 far frequentare una scuola pubblica alle sue figlie. Decide cos\u00ec di accettare l'offerta della dirigenza piemontese dei granata a guidare il Torino: il trasferimento sarebbe servito, in parte, a giustificare alle sue figliole l'iscrizione in una nuova scuola privata. Dalla Lucchese, l\u2019allenatore ungherese si porta dietro Aldo Olivieri, fresco campione del Mondo (aveva infatti sostituito Giampiero Combi), e permette a Raf Vallone, promettente centrocampista delle giovanili del Toro, di esordire in prima squadra. Inoltre, Erbstein ritrova nella sua nuova formazione Bruno Neri, mediano ex-Lucchese e con tre presenze in Nazionale. Neri, che diventer\u00e0 un partigiano nel corso della guerra, muore in uno scontro con i tedeschi sull\u2019Eremo di Gamogna il 10 luglio del 1944. Il Toro inizia il campionato 1938-1939 con il piede giusto, battendo subito la Lucchese per 5-1 e sconfiggendo, clamorosamente, il Bologna di Arpad Weisz, con un secco 3-0. Nonostante la testa della classifica, conquistata al pari del Liguria, il Torino inciampa contro Lazio e Roma, ottenendo solo un pareggio ed una brutta sconfitta. I granata tornano in testa al campionato il 18 dicembre 1938, battendo l\u2019Ambrosiana per 2-1. Quella stessa sera, per\u00f2, Erbstein viene convocato dalla questura: anche se non pratica nessuna religione da anni, ha origini ebraiche, e quindi deve abbandonare il lavoro e l'Italia (mentre le figlie, seppur battezzate, non potranno pi\u00f9 frequentare la scuola).\nLa sua ultima partita, giocata il 29 gennaio del 1939, sar\u00e0 una sconfitta per 3-1 sul campo della Triestina. Viene sostituito, come direttore tecnico, da un altro ungherese, Ignac Molnar (consigliato dallo stesso Ernest, poich\u00e9 erano vecchi amici), mentre il ruolo di allenatore continua ad essere di Mario Sperone. La squadra, come sottolineato da Vittorio Pozzo, non esprimer\u00e0 pi\u00f9 il gioco brillante di prima e, a causa di una sconfitta per 6-1 rimediata contro il Genoa, arriver\u00e0 solo seconda in campionato, con 38 punti, alle spalle del Bologna (che di punti ne ottiene 42). Inoltre, anche per i campioni d\u2019Italia si verifica una situazione analoga: Arpad Weisz, anch\u2019esso ebreo ungherese, viene improvvisamente cacciato dalla squadra emiliana per essere sostituito da Hermann Felsner. Nonostante questo, Ferruccio Novo, presidente del Torino dal 1939, cercher\u00e0 in tutti i modi di aiutare Erbstein.\nL\u2019allenatore ungherese riesce a trovare un accordo con il Feyenoord grazie a Molnar (che, tra l\u2019altro, gli aveva procurato anni prima l\u2019ingaggio con l\u2019Olympia Fiume), che sedeva proprio sulla panchina degli olandesi prima di passare al Toro. Purtroppo, Erbstein non arriver\u00e0 mai a Rotterdam: il treno su cui viaggia viene fermato a Kleve, sul confine tra Germania e Paesi Bassi e non gli \u00e8 permesso di entrare in Olanda (nonostante il visto rilasciato dal consolato e il contratto gi\u00e0 firmato con il Feyenoord). \u00c8 quindi obbligato a passare diversi mesi in Germania, dove per\u00f2, in quanto ebreo, non viene accolto praticamente da nessuno. L\u2019unica soluzione, quindi, \u00e8 quella di ritornare a Budapest, dove vivevano ancora alcuni parenti di Ernest: con l\u2019aiuto di Novo, Erbstein riesce a trarre in salvo la sua famiglia riportandola nella capitale ungherese. Sempre grazie alla collaborazione con il presidente granata, poi, ottiene un lavoro presso una ditta tessile del biellese, cosa che gli permette di tornare in Italia pi\u00f9 volte (aveva inoltre mutato il suo cognome in Egri, per renderlo simile all\u2019italiano). In questo periodo, dunque, riesce, anche se clandestinamente, a collaborare con il Toro, suggerendo l\u2019acquisto, tra gli altri, di Valentino Mazzola ed Ezio Loik.\nAnche questa volta, per\u00f2, la pace di Erbstein dura poco: il 18 marzo 1944, le truppe tedesche invadono l\u2019Ungheria. Ernest viene internato in un campo lavoro finalizzato alla costruzione di strade e ferrovie, ma scampa comunque alle prime ondate di deportazioni. La figlia Susanna, invece, riesce a farsi accogliere in un pensionato per ragazze cattoliche nella periferia di Budapest, dove porta anche la madre. Dopo l\u2019assalto del pensionato da parte delle truppe tedesche, per\u00f2, le due ragazze sono costrette a fuggire, per raggiungere la sorella di Jolanda, che far\u00e0 ottenere loro dei documenti falsi. Anche Erbstein riesce a fuggire e a ricongiungersi con la famiglia. I pericoli, per\u00f2, non sono finiti: a causa dell\u2019assedio finale di Budapest, iniziato il 20 dicembre 1944, Ernest, grazie all\u2019aiuto di Susanna, \u00e8 costretto a mettersi in salvo presso Raoul Wallenberg, funzionario svedese, incaricato dalla War Refugee Board (istituita dal presidente americano Roosevelt) di istituire una \u201csezione umanitaria\u201d al fine di salvare gli ebrei ungheresi, che erano pi\u00f9 di 800.000. Questa pericolosa azione porta Wallenberg all\u2019arresto il 17 gennaio 1945: probabilmente, muore il 17 luglio dello stesso anno nella prigione Lubyanka. Ad oggi, Wallenberg \u00e8 stato riconosciuto come \u201cGiusto tra le Nazioni\u201d. Salvato ancora una volta ancora da Susanna (crocerossina per aiutare il padre), Erbstein ritorna dalla sua famiglia, e con questa, dopo un breve periodo, giunge in Italia, dove viene nascosto da Ferruccio Novo fino al termine della guerra.\nIl Grande Torino e la tragedia di Superga.\nDopo la guerra, viene rintracciato dal presidente Novo e fa il suo ritorno nella squadra granata, che nel frattempo aveva vinto l'ultimo campionato disputato, quello del 1942/43, in qualit\u00e0 di consulente prima e di direttore tecnico poi. \u00c8 il periodo del Grande Torino. Vince subito lo scudetto, battendo all\u2019ultima giornata il Livorno per 9-1.\nNei quattro anni successivi, durante i quali i granata vinsero sempre il tricolore, la squadra diretta da Egri Erbstein collezion\u00f2 numerosi record: nel 1947-1948, ad esempio, concluse la stagione con 125 gol segnati, 10 dei quali in un memorabile Torino-Alessandria del 2 maggio 1948. Proprio dopo quel 10-0 fu curiosamente richiesto dalla stessa Alessandria, societ\u00e0 a rischio retrocessione con la quale aveva gi\u00e0 collaborato ufficiosamente nel novembre 1946 (aveva consigliato, tra l'altro, alla dirigenza grigia l'assunzione dell'allenatore Lajos Kov\u00e1cs, suo connazionale e amico); la societ\u00e0 granata \u2013 gi\u00e0 virtualmente campione \u2013 accett\u00f2 il \u00abprestito\u00bb del suo direttore tecnico, che guid\u00f2 quindi l'Alessandria per l'ultima parte di campionato, dapprima operando sul campo e poi supervisionando altri tecnici (Kov\u00e1cs, il dirigente Michele Roncali, Dadone); malgrado un iniziale miglioramento dei risultati, la squadra non ottenne la salvezza ed Egri Erbstein torn\u00f2, come previsto, al Torino.\nIl gioco del Torino \u00e8 spiccatamente offensivo (Erbstein utilizza la famosa tattica \u00abWM\u00bb di Chapman), grazie soprattutto ad una mirata preparazione fisica e ad uno studio specifico dei movimenti dei giocatori in campo. Per tutti, per\u00f2, la forza di quella squadra \u00e8 l\u2019affiatamento tra i giocatori, sia dentro che fuori il rettangolo verde. Quella formazione \u00e8 considerata da molti come la squadra pi\u00f9 forte d\u2019Europa, tanto che la maggior parte dei giocatori della Nazionale di allora vestono la maglia del Torino. Il 4 maggio del 1949, per\u00f2, Erbstein, insieme a tutto il Grande Torino, perde la vita nella tragedia di Superga, quando l\u2019aereo su cui la formazione viaggiava dopo un\u2019amichevole a Lisbona si schianta contro il poderoso bastione della Basilica piemontese. Nove giorni dopo sarebbe stato il suo cinquantunesimo compleanno.\nRiconoscimenti.\nIl Cagliari lo ha inserito nella sua Hall of Fame."}
{"id": "457875", "revid": "1003477", "url": "https://it.wikipedia.org/wiki?curid=457875", "title": "Prost\u011bjov", "text": "Prost\u011bjov (in tedesco \"Pro\u00dfnitz\", in polacco \"Pro\u015bciej\u00f3w\") in Moravia \u00e8 una citt\u00e0 nella regione di Olomouc, in Repubblica Ceca.\nConta circa 46.436 abitanti e si trova nelle vicinanze di Brno, Olomouc e P\u0159erov. La citt\u00e0 \u00e8 un centro importante e noto per la sua industria tessile, e si pu\u00f2 far risalire la sua storia sino al XIII secolo.\nSport.\nIn citt\u00e0 ha sede la squadra di basket B.K. Prost\u011bjov protagonista nel massimo campionato nazionale."}
{"id": "457876", "revid": "339392", "url": "https://it.wikipedia.org/wiki?curid=457876", "title": "Ernest Egri Erbstein", "text": ""}
{"id": "457878", "revid": "709565", "url": "https://it.wikipedia.org/wiki?curid=457878", "title": "Difesa ungherese", "text": "La difesa ungherese \u00e8 un'apertura degli scacchi caratterizzata dalle mosse:\nAnalisi.\nIl nero preferisce non imbarcarsi nei tatticismi della partita di gioco piano o della difesa dei 2 cavalli, pertanto assume una posizione piuttosto passiva, ma ciononostante solida, tanto che di solito la difesa ungherese viene paragonata al catenaccio calcistico.\nIl bianco gode di maggiore libert\u00e0 di sviluppo, mentre la posizione nera \u00e8 complessa e compressa. Solitamente il bianco utilizza il vantaggio per spingere sull'ala di donna, creando posizioni molto simili ai giochi chiusi e ai giochi semichiusi. La posizione nera rimane solida ma cos\u00ec \u00e8 anche per l'iniziativa bianca.\nQuesto impianto non appare frequentemente a grandi livelli, ma \u00e8 comunque utilizzato, specialmente da quegli scacchisti abili nel gioco difensivo posizionale."}
{"id": "457879", "revid": "198277", "url": "https://it.wikipedia.org/wiki?curid=457879", "title": "Grande Torino", "text": "Con il nome di Grande Torino si indica la squadra di calcio italiana del Torino Football Club, all'epoca chiamata \"Associazione Calcio Torino\", nel periodo storico compreso negli anni quaranta del XX secolo, pluricampione d'Italia, i cui giocatori erano la colonna portante della nazionale italiana nonch\u00e9 una delle formazioni italiane pi\u00f9 forti di quel decennio, e che ebbe tragico epilogo il 4 maggio 1949, in quella sciagura aerea nota come la tragedia di Superga nella quale l'intera squadra perse la vita.\nCon questo nome, bench\u00e9 si identifichi comunemente la squadra che per\u00ec nella sciagura, si usa definire l'intero ciclo sportivo, durato otto anni, che ha portato alla conquista di cinque scudetti consecutivi e di una Coppa Italia.\nStoria.\nL'arrivo di Ferruccio Novo.\nAll'estate del 1939 \u00e8 associata la nascita del Grande Torino, quando l'industriale Ferruccio Novo assunse la presidenza del AC Torino succedendo all'Ing. Giovanni Battista Cuniberti. Per Novo si tratt\u00f2 di un ritorno al passato: gioc\u00f2 infatti al Toro da giovanissimo (nel 1913) senza per\u00f2 riuscire mai a raggiungere la prima squadra.\nLe prime mosse in granata furono quelle di riorganizzare la societ\u00e0 ispirandosi alla politica sportivo-imprenditoriale istituita con notevole successo da Edoardo Agnelli nella Juventus durante la prima met\u00e0 degli anni 1930 e, seguendo i suggerimenti di Vittorio Pozzo, rendere la gestione pi\u00f9 simile ai modelli delle squadre inglesi, allora all'avanguardia: si circond\u00f2 di collaboratori competenti, come gli ex giocatori Antonio Janni, Mario Sperone (Campioni d'Italia del 1928) e Giacinto Ellena; a Rinaldo Agnisetta (allora direttore di una azienda di trasporti) venne affidato il ruolo di amministratore delegato; Roberto Copernico fu chiamato al ruolo di consigliere; all'inglese Leslie Lievesley and\u00f2 il ruolo di allenatore delle giovanili, mentre la guida tecnica fu affidata a Ernest Egri Erbstein (che collabor\u00f2 lungamente in incognito a causa delle leggi razziali in vigore).\nIl primo acquisto di spessore effettuato da Novo fu il diciottenne Franco Ossola (prelevato per 55.000 lire dal , dietro consiglio di Janni): l'attaccante fece il suo esordio il 4 febbraio 1940, in Novara-Torino 0-1.\nIl calcio e l'Italia in guerra.\nL'Italia, che sino ad allora era rimasta alla finestra, il 10 giugno 1940 entr\u00f2 nel conflitto mondiale al fianco della Germania. Mussolini era talmente sicuro che si sarebbe trattato di una \"guerra lampo\" che giustific\u00f2 cos\u00ec la scelta di non reclutare soldati tra i calciatori: \"Servono pi\u00f9 sui prati che all'esercito\".\nL'anno successivo Ossola mostr\u00f2 il proprio valore: concluse la stagione con 15 reti in 22 presenze e il Toro termin\u00f2 al settimo posto con 30 punti, 9 in meno del Bologna Campione d'Italia. I soldi per il calcio erano pochi, e Novo gioc\u00f2 d'anticipo. In vista del campionato 1941/1942 port\u00f2 in granata ben cinque nuovi giocatori: dall'Ambrosiana per 250\u00a0000 lire arriv\u00f2 Ferraris II, l'ala sinistra della Nazionale campione del mondo 1938; dalla Fiorentina, su suggerimento di Ellena, arriv\u00f2 Romeo Menti, un'ala veloce con facilit\u00e0 di piede e tiro potentissimo; quindi Alfredo Bodoira, Felice Borel e Guglielmo Gabetto, un terzetto proveniente dai cugini bianconeri.\nDal \"metodo\" al \"sistema\".\nBorel (che in futuro avrebbe ricoperto il ruolo di allenatore), Ellena e Copernico suggerirono a Novo di applicare nel Torino la tattica del \"sistema\", un nuovo modulo di gioco che si affacciava in quegli anni.\nSino ad allora la tattica che andava per la maggiore era il \"metodo\", un tipo di disposizione pi\u00f9 difensivo, che aveva consentito all' di Pozzo di vincere i Mondiali del 1934 e del 1938 e la cui forza era data soprattutto dal contropiede. In difesa c'erano solo due terzini e un centromediano che faceva la spola in avanti appoggiando la manovra offensiva per poi rientrare; in mediana la fase offensiva era impostata dai centrocampisti, mentre le ali avevano il compito di servire i palloni per il centravanti. La fase realizzativa non era semplice in quanto la regola del fuorigioco prevedeva dovessero esserci tre giocatori tra l'attaccante e la porta: bastava dunque fare avanzare un solo difensore per fare scattare la trappola del fuorigioco.\nNel 1926 venne cambiata la regola del fuorigioco: fu portato a due il numero di giocatori necessari per fare scattare la penalit\u00e0. Ci\u00f2 cre\u00f2 subito non poche difficolt\u00e0 alle squadre dell'epoca e aument\u00f2 notevolmente il numero di realizzazioni in campionato.\nFu cos\u00ec che negli anni trenta l'inglese Herbert Chapman, tecnico dell'Arsenal, svilupp\u00f2 una nuova tattica, detta appunto \"sistema\" o \"WM\", dal tipo di disposizione tattica: in pratica una sorta di 3-2-2-3, con tre difensori, quattro centrocampisti (due mediani e due interni), tre attaccanti posti ai vertici di una W e una M. Chapman, per cautelare la fase difensiva, scelse di arretrare un mediano alla linea dei difensori, creando di fatto lo \"stopper\", mentre i terzini marcavano le rispettive ali. I compiti di marcatura erano pi\u00f9 semplici, ed essendo uno schieramento speculare nasceva anche la marcatura a uomo. Ma il sistema era anche pi\u00f9 dinamico, pi\u00f9 equilibrato e, se giocato con i giusti interpreti, era una tattica che per la prima volta garantiva il controllo della zona nevralgica delle azioni: il centrocampo. Questo era impostato su quattro giocatori disposti a quadrato (in quanto posti appunto ai vertici della W e della M) e prevedeva l'impiego di due mediani e due mezzepunte. Novo approv\u00f2 il suggerimento e decise di impostare il suo Torino su questa tattica.\nAl Toro arriv\u00f2 il tecnico ungherese Andr\u00e1s Kuttik al posto di Tony Cargnelli. Egli provvide a utilizzare Ellena in posizione di centromediano \"sistemista\", ruolo che aveva gi\u00e0 ricoperto nella Fiorentina, sino ad allora unica in Italia ad averlo sperimentato, seppure con scarso successo.\nIl campionato 1941-1942 fu vinto dalla Roma con i \"granata\" che invece terminarono al secondo posto. Quell'anno furono soprattutto due sconfitte a tradire il Toro: al primo turno di Coppa Italia e in Campionato (a tre giornate dalla fine), entrambe contro il Venezia di Loik e Mazzola.\nL'opera si completa: il Torino diventa Grande.\nMazzola e Loik vennero acquistati da Novo per 1.200.000 lire nel 1943. Il primo era un regista e uomo-gol, il secondo un'ala veloce con grande corsa (verr\u00e0 soprannominato dai tifosi \"Elefante\" per il suo pesante passo) e spirito di sacrificio per la squadra. Si aggiunse a loro il mediano Giuseppe Grezar, prelevato dalla Triestina per 250.000 lire. Tutti e tre facevano gi\u00e0 parte della Nazionale di calcio italiana guidata da Vittorio Pozzo. Cos\u00ec nasceva l'undici destinato ad essere ricordato come il Grande Torino.\nAl via della stagione 1942/43, a disposizione dell'ungherese Kuttik, c'era una rosa che comprendeva giocatori di prim'ordine: gli esperti portieri Bodoira e Cavalli; i difensori Ferrini, Ellena, Piacentini e Cassano; a centrocampo i veterani Baldi e Gallea, con i nuovi Ezio Loik e Mazzola; davanti Menti e Ferraris, senza dimenticare ovviamente Gabetto e Ossola.\nSulla carta il Torino era la squadra da battere, eppure la partenza non fu delle migliori: il Toro si trov\u00f2 cos\u00ec a lottare con la sorpresa . Questo duello diede vita a un campionato avvincente, risolto solo all'ultima giornata quando il Torino, con un gol di Mazzola, espugn\u00f2 Bari e vinse cos\u00ec il suo secondo scudetto.\nIl Toro vinse anche la Coppa Italia, proprio contro il Venezia da cui aveva prelevato Loik e Mazzola. La partita si gioc\u00f2 a Milano e i granata, grazie a una doppietta di Gabetto e le reti di Mazzola e Ferraris II, ottennero la vittoria con un secco 4-0. Il Torino realizz\u00f2 quindi il primo double nella storia del calcio italiano.\nCampionato di guerra 1944.\nNel 1944 l'Italia, ormai devastata dalla guerra, era spezzata in due dalla linea gotica con il regime fascista caduto e l'esercito americano che avanzava nel sud della penisola. I campionati di calcio per\u00f2 andarono avanti e, su decisione della Federazione, ci fu un'organizzazione a gironi. I trasferimenti, resi difficoltosi dai bombardamenti degli Alleati e dalla Linea Gotica, crearono una situazione quasi surreale.\nPer evitare i rischi di chiamata alle armi molte squadre adottarono alcuni stratagemmi: con astuzie diplomatiche, assicurarono i propri campioni alle industrie pi\u00f9 importanti del paese, facendoli passare come elementi indispensabili alla produzione dell'industria bellica nazionale e riuscendo di fatto a esentarli dall'impiego al fronte. I granata di Novo trovarono cos\u00ec una collaborazione con la FIAT, dando vita al Torino FIAT, un nome simile a quello di una compagine aziendale: in effetti Mazzola e gli altri, per salvare le apparenze, vennero di fatto inquadrati come operai nella casa automobilistica degli Agnelli. Analogamente i cugini della Juventus si abbinarono alla Cisitalia, fabbrica d'auto appartenente all'allora presidente bianconero Piero Dusio.\nNel Torino giocavano il portiere Luigi Griffanti prelevato dalla Fiorentina e il vercellese Silvio Piola, centravanti proveniente dalla Lazio, salito al Nord per prendere la famiglia e portarla nella Capitale, e rimasto invece bloccato in Alta Italia in seguito all'armistizio.\nNel campionato di guerra giocato al Settentrione, nella prima fase a gironi, il Torino fu inserito nel girone Ligure-Piemontese. La squadra sconfisse per 7-1 e , per 7-0 l', per 8-2 il Novara e per 5-0 la Juventus. Nel girone di semifinale incontr\u00f2 l'Ambrosiana-Inter, il e i cugini bianconeri; nei derby arrivarono una sconfitta per 1-3 e un pareggio per 3-3. I granata vinsero invece entrambe le partite contro il Varese (2-1 e 0-6) mentre contro l'Ambrosiana-Inter ci fu un pareggio a Milano per 3 a 3 e la vittoria dei piemontesi in casa per 6 a 2. Il Toro guadagn\u00f2 cos\u00ec l'accesso alla fase finale a tre \u2013 assieme a VV.FF. Spezia e \u2013 che si gioc\u00f2 all'Arena Civica di Milano.\nIl Torino alla fine perder\u00e0 il torneo, complice un incontro non ufficiale della Nazionale, organizzato per motivi di propaganda e disputatosi a Trieste due giorni prima della sfida contro gli spezzini. Nonostante la trasferta resa difficoltosa dalle operazioni di guerra il presidente Novo, sottovalutando gli avversari, rifiut\u00f2 la proposta della Federazione di rinvio della gara contro i liguri che, pi\u00f9 freschi, non lasciarono Milano. I \"Vigili del Fuoco\", che venivano dal pareggio per 1-1 contro il Venezia, sconfissero i \"granata\" per 2-1, rendendo dunque inutile la successiva vittoria del Toro contro i lagunari per 5-2.\n1945: dopo la Guerra, torna anche il calcio.\nDopo la fine della Seconda guerra mondiale l'Italia si ritrov\u00f2 in macerie e spezzata in due. Gli accaniti combattimenti lungo la Linea Gotica dell'inverno 1944 avevano gravemente compromesso, se non distrutto, le linee di comunicazione sull'Appennino, rendendo assai difficoltosi gli spostamenti fra la Pianura Padana e la penisola.\nIn queste condizioni la Federazione decise di fare ripartire il campionato di calcio con una formula \"una tantum\". Per la prima volta dal 1929 il torneo non fu disputato \"a girone unico\".\nNel Nord del paese fu organizzato un \"Campionato dell'Alta Italia\" (ufficialmente \"Divisione Nazionale\") che si poneva in continuit\u00e0 con quello prebellico di Serie A, essendovi ammesse tutte le societ\u00e0 che avrebbero avuto titolo a partecipare alla massima serie. Nel Meridione la situazione era ancora pi\u00f9 complessa, non essendoci ivi sufficienti societ\u00e0 aventi titolo alla massima serie. La soluzione fu trovata organizzando un torneo misto fra le squadre di Serie A e quelle di Serie B.\nCos\u00ec il 14 ottobre del 1945 ripart\u00ec il campionato dei granata con lo scudetto sulle maglie. Ferruccio Novo diede alla squadra l'assetto definitivo con l'arrivo del portiere Valerio Bacigalupo dal Savona, del terzino Aldo Ballarin dalla , il rientro dall'Alessandria di Virgilio Maroso, e gli acquisti del centromediano Mario Rigamonti dal Brescia e del laterale Eusebio Castigliano dallo Spezia.\nAlla prima giornata ci fu subito il derby e la prima sconfitta: decise Silvio Piola - passato ai bianconeri dopo la parentesi granata del 1944 - con un rigore. Nelle due giornate successive il Torino realizz\u00f2 undici gol senza subirne nessuno contro Genoa e Sampierdarenese, iniziando una travolgente marcia nel suo girone. I granata superarono anche la Juventus nel derby di ritorno con una rete di Eusebio Castigliano. Il girone si chiuse con i \"granata\" primi con tre punti davanti all'Inter, seguiti da Juventus e Milan. Al girone finale presero parte anche squadre dal Centro-Sud: Napoli, , Roma e Pro Livorno.\nL'inizio fu travolgente: il Torino vinse a Roma per 7 a 0, segnando sei gol in mezz'ora. Fra le altre partite finite in goleada per i \"granata\" ci furono il 7-1 al Napoli e il 9-1 dell'ultima giornata contro la Pro Livorno. La Juventus sconfisse il Torino all'andata (ancora un rigore di Silvio Piola) e alla penultima giornata guidava con due punti di vantaggio. Nel derby di ritorno il Torino, grazie a un gol di Guglielmo Gabetto, agganci\u00f2 i bianconeri in testa alla classifica.\nAll'ultima giornata il Toro super\u00f2 al Filadelfia la Pro Livorno per 9 a 1, mentre la Juventus a Napoli non riusc\u00ec ad andare oltre l'1-1. Fu scudetto per il Torino, il terzo della sua storia, il secondo dall'arrivo di Ferruccio Novo.\nCampionato 1946-1947.\nII campionato fu caratterizzato nuovamente da un girone unico a venti squadre. II Torino non apport\u00f2 modifiche sostanziali alla squadra: di particolare importanza furono comunque gli arrivi in granata di Romeo Menti, Danilo Martelli e Francesco Rosetta.\nAncora sotto la guida dell'allenatore Luigi Ferrero l'undici granata cominci\u00f2 il campionato con un pareggio casalingo contro la , e dopo la vittoria di misura in casa della Lazio, arriv\u00f2 un altro pareggio con la Sampdoria. Alla quinta giornata ci fu il derby: con la Juventus fin\u00ec 0-0. Dalla sesta giornata il Torino ottenne sei successi consecutivi e alla tredicesima giornata era in testa. Importante per i \"granata\" fu la vittoria per 4 a 0 all'ottava giornata contro il Bologna, ancora imbattuto e con zero gol subiti dall'inizio del campionato.\nII successo pi\u00f9 sonante di questa stagione per il Torino arriv\u00f2 con la Fiorentina, 7 a 2 al Filadelfia. I \"granata\", dopo un ultimo passo falso con la Sampdoria (l'unica formazione che in questo torneo riusc\u00ec a portare via al Torino tre punti su quattro), infilarono una serie finale di sedici partite utili consecutive, quattordici delle quali furono vittorie: si cominci\u00f2 da quella contro il Venezia per 2 a 0, seguirono poi il trionfo nel derby grazie a Guglielmo Gabetto e i netti successi con , Atalanta, Vicenza, Genoa e Milan (tutte le sfide terminarono con almeno cinque gol segnati dal Toro). L'attacco dei piemontesi concluse con 104 gol all'attivo, una media di quasi tre a partita, con Valentino Mazzola capocannoniere a quota 29 reti.\nIl commissario tecnico degli azzurri Vittorio Pozzo schier\u00f2 nella primavera del '47, contro la Svizzera e l'Ungheria, due formazioni che comprendevano rispettivamente nove e dieci giocatori granata. Arrivarono due vittorie: contro gli elvetici fin\u00ec 5 a 2 mentre con i magiari gli azzurri ebbero la meglio per 3 a 2. In quest'ultima sfida l'unico giocatore non del Torino fu il portiere bianconero Sentimenti IV che prese il posto di Valerio Bacigalupo. Da notare come anche gli ungheresi schierarono contemporaneamente nove giocatori della stessa squadra campione nazionale: l'\u00dajpest (uno dei due \"estranei\" era il giovane Ferenc Pusk\u00e1s). Si tratt\u00f2 della partita della Nazionale di calcio dell'Italia con il maggior numero di giocatori provenienti dalla stessa squadra in campo.\nCampionato 1947-1948.\nLa Serie A 1947-1948 fu il campionato pi\u00f9 lungo della storia del calcio italiano, disputato da ventuno squadre per motivi geopolitici, con il recupero della che era finita in Serie B: un campionato che inizi\u00f2 a met\u00e0 settembre e si concluse alla fine del giugno seguente praticamente senza interruzioni, occupando quaranta giornate.Lasci\u00f2 i \"granata\" l'allenatore Luigi Ferrero e la guida venne assunta da Mario Sperone con Roberto Copernico direttore tecnico. Rientr\u00f2 inoltre come prezioso consigliere di Novo anche Ernest Erbstein, dopo avere dovuto nascondersi a lungo per le persecuzioni razziali. La campagna acquisti port\u00f2 alla rosa il terzino spezzino Sauro Tom\u00e0 e il rumeno Fabian, attaccante.\nIl Torino debutt\u00f2 con un 4-0 al Napoli, che al termine del campionato verr\u00e0 retrocesso all'ultimo posto per un tentativo di illecito e andr\u00e0 in Serie B insieme alla , al e all'Alessandria. Gioc\u00f2 ancora Pietro Ferraris, ormai sulla via del tramonto, che nel corso della stagione verr\u00e0 rilevato da Franco Ossola.\nDopo una sconfitta alla seconda giornata in casa del la squadra vinse per 6-0 sulla e 7-1 sul campo della Roma. In quest'annata venne stabilito un altro record; con l'Alessandria fin\u00ec 10 a 0 per il Toro (miglior vittoria di sempre nella Serie A a girone unico). Ventuno reti in sei giornate non bastarono per\u00f2 a liberare il Torino dalla concorrenza di Juventus e Milan. Nel primo derby il Torino ottenne un pareggio, poi arriv\u00f2 la sconfitta di Bologna ad opera del centravanti Gino Cappello e il Milan ne approfitt\u00f2 per staccarsi. Seguirono un 7-1 alla Salernitana e un 5-0 all'Inter, altre sei reti alla Triestina e cinque alla Fiorentina.\nAlla penultima giornata del girone di andata, nel confronto diretto, il Milan sconfisse in casa il Torino per 3-2. Il Toro termin\u00f2 cos\u00ec la prima met\u00e0 di campionato staccato di due punti dal Milan e alla ventiquattresima i punti di differenza diventarono quattro (33 a 37) complici due pareggi con Napoli e .\nPer tre giornate consecutive (dalla ventiquattresima alla ventiseiesima) il Torino avanz\u00f2 a suon di quattro gol con Roma, e Pro Patria; rallent\u00f2 la domenica successiva pareggiando nuovamente il derby con la Juventus, ma quel punto bast\u00f2 per raggiungere i rossoneri. Nelle ultime 13 partite il Torino raccolse 25 dei 26 punti disponibili, fermato dalla sola Triestina sullo 0 a 0. I punti di vantaggio alla fine saranno sedici (maggior vantaggio sulla seconda mai verificatosi prima) con il Torino che fin\u00ec il campionato con sei successi consecutivi. In particolare, dopo il parziale casalingo 0-3 contro la Lazio, la squadra riusc\u00ec a ribaltare il risultato con una doppietta di Eusebio Castigliano, una rete di Guglielmo Gabetto e una del capitano Valentino Mazzola, in mezz'ora. La squadra concluse con 29 vittorie su 40 partite, 125 gol segnati (miglior attacco e 50 reti in pi\u00f9 del Milan secondo) con una media di 3,12 gol a partita e solo 33 subiti (miglior difesa).\nEssendo un campionato a ventuno squadre a causa del ripescaggio della Triestina, ogni domenica una squadra riposava. II turno di riposo del Torino cadde proprio l'ultima domenica di campionato e i \"granata\" partirono per una tourn\u00e9e in Sudamerica dove affrontarono il Corinthians,il Portuguesa,il Palmeiras e il S\u00e3o Paulo con lo scudetto gi\u00e0 in tasca.\nI migliori marcatori per i \"granata\" furono Mazzola (25 reti) e Gabetto (23), che seguirono Giampiero Boniperti della Juventus con 27 gol.\nCampionato 1948-1949.\nDopo alcune amichevoli estive il campionato ripart\u00ec a met\u00e0 settembre con un Torino sostanzialmente identico a quello dei precedenti scudetti; la sola differenza era Franco Ossola stabilmente al posto di Pietro Ferraris che, a 36 anni, si trasfer\u00ec al Novara. Arrivarono anche il mediano Rubens Fadini dalla Gallaratese; Dino Ballarin (fratello di Aldo) portiere del Chioggia; il terzino Piero Operto dal ; l'ungaro-cecoslovacco Giulio Schubert, mezzala sinistra; gli attaccanti \u00c9mile Bongiorni e Ruggero Grava rispettivamente dal Racing Parigi e dal Roubaix-Tourcoing.\nII Torino si present\u00f2 al torneo dopo la lunga tourn\u00e9e in Brasile in cui aveva incontrato Palmeiras, Corinthians, San Paolo e Portuguesa, perdendo una sola volta. In questa Serie A, ridimensionata a venti squadre dopo le quattro retrocessioni e le tre promozioni, guid\u00f2 le operazioni granata Ernest Erbstein (in veste di direttore tecnico), con l'inglese Leslie Lievesley allenatore.\nIn stagione ci furono anche alcuni infortuni a Virgilio Maroso, Eusebio Castigliano, Romeo Menti e Sauro Tom\u00e0, pi\u00f9 una lunga squalifica ad Aldo Ballarin. I \"granata\", che all'esordio sconfissero la Pro Patria per 4 a 1, vennero battuti in trasferta alla seconda giornata dall'Atalanta, che si impose per 3 a 2. Il Torino si riprese subito con cinque successi consecutivi, fra cui quello nel derby, perdendo poi nuovamente (a Milano) contro i rossoneri. Il Torino raggiunse e perse la testa del torneo pi\u00f9 volte, ma termin\u00f2 il girone d'andata al primo posto alla pari con il Genoa, dal quale sub\u00ec la terza ed ultima sconfitta stagionale il 26 dicembre 1948. Nel derby di ritorno il Toro sconfisse per 3 a 1 la Juventus.\nII vantaggio in classifica aument\u00f2 e il Torino riusc\u00ec ad accumulare fino a sei punti di vantaggio sull'Inter seconda classificata. Arrivarono poi un paio di pareggi (a Trieste e a Bari) cosicch\u00e9, alla vigilia della trentaquattresima giornata (con cinque rimaste ancora da giocare), i nerazzurri erano a quattro punti dai \"granata\". Lo scontro diretto a Milano, giocato il 30 aprile 1949, fin\u00ec 0 a 0 con il Toro (privo di Mazzola, Maroso e Grezar) che resistette all'attacco dell'Inter grazie anche a delle grandi parate del portiere Valerio Bacigalupo.\nLa squadra part\u00ec poi il 1\u00ba maggio 1949 per il Portogallo dove gioc\u00f2 un'amichevole celebrativa contro il . Nel viaggio aereo di ritorno per\u00f2 l'intera formazione perir\u00e0 nel disastro aereo di Superga.\nBenfica-Torino, l'ultima partita.\nFrancisco \"Chico\" Ferreira era capitano del e del . Con Mazzola si erano incontrati a Genova a fine febbraio come capitani delle rispettive Nazionali nella partita che vide l'Italia vincere per 4-1. Nel corso dei festeggiamenti del dopo-partita, come era prassi allora, i giocatori si riunirono in una sorta di terzo tempo e i due si parlarono con interesse. Questa simpatia reciproca fece in modo che il comitato organizzativo della festa in omaggio a Ferreira (che era, appunto, un semplice omaggio sportivo e non un addio al calcio, come lo stesso Ferreira conferm\u00f2 in un'intervista a \u00abMundo Desportivo\u00bb tre giorni prima di quella partita), decise di invitare il Torino. L'invito venne accettato e il 1\u00ba maggio 1949 il Torino arriv\u00f2 a Lisbona per affrontare, due giorni dopo, il Benfica di Ferreira. Il Benfica vincer\u00e0 la \u00abCoppa Olivetti\u00bb, trofeo messo a disposizione per l'occasione dagli stabilimenti SIDA, rappresentanti dell'Olivetti in Portogallo. Dopo la partita, le due squadre si riunirono per una cena \u00abdi fratellanza\u00bb al Ristorante Alvalade di Campo Grande, a Lisbona, insieme ai dirigenti delle due societ\u00e0 e ad altre figure eminenti dello sport e del giornalismo di quel tempo.\nPare che un principio di accordo fosse stato fatto con il Bologna del presidente Dall'Ara, ma Ferreira era certo che avere il Torino avrebbe garantito uno stadio esaurito in ogni ordine di posto.\nDei giocatori non parteciparono all'evento il difensore Sauro Tom\u00e0 (bloccato a Torino da un infortunio) e un deluso Renato Gandolfi, il secondo portiere, a cui solo all'ultimo fu detto che in Portogallo non sarebbe andato. Aldo Ballarin infatti convinse il presidente Novo a \"premiare\" per questo incontro amichevole suo fratello Dino Ballarin che in rosa era il terzo portiere. Novo, insieme a Roberto Copernico, era rimasto a Torino; Agnisetta e Civalleri erano i dirigenti accompagnatori con Bonaiuti responsabile della trasferta; per l'area tecnica c'erano Leslie Lievesley, Ernest Erbstein e il massaggiatore Osvaldo Cortina. Parteciparono alla trasferta anche i giornalisti Renato Casalbore (fondatore di Tuttosport), Renato Tosatti (della Gazzetta del Popolo, padre di Giorgio Tosatti) e Luigi Cavallero (La Stampa).\nQuest'ultimo prese il posto di Vittorio Pozzo. Pozzo era l'inviato sportivo de La Stampa di Torino ma, visto il recente avvicendamento sulla panchina della Nazionale e le incomprensioni che erano nate tra lui e Novo, il suo nome non era molto gradito in quel periodo dalla societ\u00e0 del Torino (aveva deciso di andare a Londra alla finale della Coppa d'Inghilterra). Il fato salver\u00e0 la vita anche a Nicol\u00f2 Carosio, la celebre voce sportiva, a cui la societ\u00e0 granata aveva garantito un posto sul trimotore Fiat G.212 in rotta per Lisbona, ma colui che aveva inventato la radiocronaca sportiva aveva dovuto rinunciare: impossibile fare coincidere la trasferta con la cresima di suo figlio.\nIl 3 maggio 1949, allo Stadio Nazionale di Lisbona, i \"granata\" erano in campo di fronte a una folla di quarantamila spettatori con Bacigalupo, A. Ballarin, Martelli, Grezar, Rigamonti, Castigliano, Menti, Loik, Gabetto, Mazzola e Ossola. Per il Benfica: Contreros, Jacinto, Fernandes, Morira, Felix, Ferreira, Corona, Arsenio, Espiritosanto, Melao, Rog\u00e9rio. Entrarono a partita in corso Fadini al posto di Castigliano e Bongiorni al posto di Gabetto. Nei portoghesi invece si avvicendarono il portiere Contreros con Machado, Corona con Batista, Espiritosanto con Julio.\nFu Ossola, con la collaborazione di Grezar, Menti e Gabetto, ad aprire le marcature al 9'. Dopo dieci minuti i biancorossi prima pareggiarono e poi con una doppietta di Melao e una rete di Arsenio chiusero il primo tempo in vantaggio per 3-2 (il momentaneo 2-2 fu di Bongiorni). Nel secondo tempo il Benfica allung\u00f2 il passo con Rogerio e all'ultimo minuto Mazzola venne atterrato mentre si dirigeva verso la porta: l'arbitro decise quindi per il rigore, trasformato in gol da Menti. La partita fin\u00ec 4-3 per i portoghesi.\nLa tragedia di Superga.\nAl rientro da Lisbona, il 4 maggio 1949, il trimotore FIAT G. 212 delle Avio Linee Italiane trov\u00f2 una fitta nebbia che avvolgeva Torino e le colline circostanti. Alle ore 17:05, fuori rotta per l'assenza di visibilit\u00e0, ma soprattutto per il malfunzionamento dell'altimetro, l'aeroplano si schiant\u00f2 contro i muraglioni di sostegno del giardino posto sul retro della Basilica di Superga.\nL'impatto caus\u00f2 la morte istantanea di tutte le trentuno persone di bordo, fra calciatori, staff tecnico, giornalisti ed equipaggio. Per la fama della squadra, la tragedia ebbe una grande risonanza sulla stampa mondiale, come il film Ora e per sempre ha ben documentato, oltre che in Italia. Il giorno dei funerali quasi un milione di persone scese in piazza a Torino per dare l'ultimo saluto alla squadra.\nIl Toro schier\u00f2, per finire il campionato, la formazione giovanile e vinse tutte e quattro le partite rimanenti contro i pari-et\u00e0 mandati in campo dagli avversari in segno di rispetto (Genoa, Palermo, Sampdoria e Fiorentina); il Torino venne proclamato vincitore del campionato dal presidente della Federcalcio Ottorino Barassi.\nL'impressione fu tale che l'anno seguente la Nazionale italiana scelse di recarsi ai Mondiali in Brasile con un viaggio di due settimane mediante la motonave Sises di 16.000 tonnellate (grande abbastanza per fare allenare la squadra), anzich\u00e9 usare l'aereo il cui viaggio sarebbe durato molto meno (35 ore). Testimoni diretti come Giampiero Boniperti e indiretti come Gianni Brera raccontarono poi come tutti i palloni disponibili finirono in mare nel giro di poco tempo.\nIl Torino Simbolo.\nIl presidente del River Plate Antonio Liberti decise di organizzare un'amichevole tra la squadra di Buenos Aires e una selezione di \"stelle\" del calcio italiano provenienti da Juventus, Milan, Inter, Novara e Fiorentina chiamata \"Torino Simbolo\".\nLa partita fu giocata il 26 maggio 1949. L'inedito undici in maglia granata era cos\u00ec composto: Sentimenti IV (Juventus), Manente (Juventus), Furiassi (Fiorentina), Annovazzi (Milan), Giovannini (Inter), Achilli (Inter), Nyers I (Inter), Boniperti (Juventus), Nordhal III (Milan), Hansen (Juventus), Ferraris II (ex giocatore del Grande Torino passato al Novara nel 1948). Il River Plate scese in campo con una formazione che vantava alcuni autentici fuoriclasse: Carrizo, Vaghi, Soria, Yacono, Rossi, Ramon, De Cicco, Col, Di Stefano, Labruna, Loustau. L'incontro termin\u00f2 2 a 2: andarono a segno Nyers e Annovazzi per il Torino Simbolo mentre Labruna e Di Stefano per gli argentini.\nL'incasso venne devoluto ai familiari dei giocatori scomparsi.\nL'amicizia tra il Torino Football Club e il River Plate \u00e8 tuttora esistente. Come testimonianza del legame tra le due societ\u00e0 in varie occasioni per la maglia di cortesia dei biancorossi si \u00e8 scelto il granata, mentre similmente la formazione torinese ha sfoggiato varie volte una casacca da trasferta con sbarra, in omaggio al template casalingo del River.\nFormazioni.\nFormazione tipo 1942-1943.\nBodoira, Piacentini, Ferrini, Baldi, Ellena, Grezar, Menti, Loik, Gabetto, Mazzola, Ferraris II\nAllenatore: Kuttik (poi Janni)\nFormazione tipo 1945-1946.\nBacigalupo, Ballarin, Maroso, Grezar, Rigamonti, Castigliano, Ossola, Loik, Gabetto, Mazzola, Ferraris II\nAllenatore: Ferrero\nFormazione tipo 1946-1947.\nBacigalupo, Ballarin, Maroso, Grezar, Rigamonti, Castigliano, Ossola (Menti), Loik, Gabetto, Mazzola, Ferraris II\nAllenatore: Ferrero\nFormazione tipo 1947-1948.\nBacigalupo, Ballarin, Maroso (Tom\u00e0), Grezar, Rigamonti, Castigliano (Martelli), Menti, Loik, Gabetto, Mazzola, Ferraris II (Ossola)\nAllenatore: Sperone\nDirettore Tecnico: Copernico\nFormazione tipo 1948-1949.\nBacigalupo, Ballarin, Maroso, Grezar (Martelli), Rigamonti, Castigliano, Menti, Loik, Gabetto, Mazzola, Ossola\nAllenatore: Lievesley\nDirettore Tecnico: Egri Erbstein\nStatistiche.\nRecord.\nDi seguito sono indicati alcuni dei record stabiliti dal \"Grande Torino\" in Serie A:\nIl Grande Torino e la Nazionale italiana.\nMolti sono i giocatori del Grande Torino che hanno giocato in Nazionale, formandone per lungo tempo l'asse portante."}
{"id": "457880", "revid": "6923", "url": "https://it.wikipedia.org/wiki?curid=457880", "title": "Scipione Delfinone", "text": "Esegu\u00ec una serie di lavori (le \"Cacce\") per Enrico VIII re d'Inghilterra e per Ludovico Gonzaga di Nevers. Nel 1566 complet\u00f2 insieme a Camillo Pusterla la sua opera pi\u00f9 celebre, il Gonfalone della citt\u00e0 di Milano, con la raffigurazione di \"Sant'Ambrogio vittorioso sugli Ariani\", su disegno di Giuseppe Meda (oggi al Museo del Castello Sforzesco di Milano).\nFu molto amico di Giovan Paolo Lomazzo che lo ricord\u00f2 con ammirazione nella sua \"Idea del Tempio della Pittura\" (vol. I, p. 372) e partecip\u00f2 alle riunioni dell'Accademia della Val di Blenio."}
{"id": "457882", "revid": "125812426", "url": "https://it.wikipedia.org/wiki?curid=457882", "title": "Gavin Harrison", "text": "Biografia.\nDa piccolissimo inizia a suonare la tromba, volendo seguire le orme del padre, ma con scarsi risultati, cos\u00ec viene rapito dalle potenzialit\u00e0 della batteria e a 6 anni ha gi\u00e0 le idee chiare: vuole diventare un batterista professionista.\nIl suo primo drum kit \u00e8 una Trixon, passa poi ad una professionale Ajax, entrambi marchi inglesi. Fino all'et\u00e0 di 15 anni i suoi ascolti sono prettamente jazz. Nel 1983 entra a far parte del gruppo \"Renaissance\", dopo aver superato un'audizione in cui ha dovuto suonare un brano di 20 minuti. Nel 1986 si presenta ad un'audizione per Iggy Pop; pur non amando e non avendo esperienza nel genere, supera la prova e suona nel tour del 1986 dell'album \"Blah Blah Blah\". Nel 1987 fa parte dei Dizrhythmia (il nome deriva dal termine scientifico per definire il jetlag), insieme a Jakko Jakszyk, Danny Thompson e Pandit Dinesh, un misto di jazz e funky in un contesto associabile a un rock progressivo.\nLa sua fortuna comincia in Italia nel 1989, quando il produttore di Alice, entrando in un negozio acquista l'album dei Dizrhythmia e invita la band a suonare per il tour della cantante. Da qui in poi inizia a collaborare con vari musicisti italiani. \u00c8 subito in tour, quello di Alice, chiamato \"Il sole nella pioggia\", insieme a Jakszyk. Lavora con Eugenio Finardi nell'album \"La forza dell'amore\" e l'anno successivo nell'album \"Millennio\". Con Pierangelo Bertoli collabora per \"Italia d'oro\" del 1992 e \"Una voce tra due fuochi\" del 1995. Con Alice nel 1992 collabora nell'album \"Mezzogiorno sulle Alpi\" e con Fiorella Mannoia ne \"I treni a vapore\". Qui incontra il chitarrista Paolo Gianolio, che lo presenta al cantautore Claudio Baglioni, e partecipa al tour \"Oltre\" (insieme al bassista Tony Levin), \u00e8 l'inizio di una lunga e proficua collaborazione.\nNel frattempo escono due album live \"Assieme\" e \"Ancorassieme\", dove Harrison suona la batteria e le percussioni. Sempre nello stesso anno esce l'album \"1\" del gruppo Gen Rosso, dove suona la batteria in alcuni canti.\nNel 1993 collabora con Raf nell'album \"Cannibali\", sempre nello stesso anno inizia una collaborazione con Franco Battiato e suona nell'album \"Caff\u00e8 de la paix\". Nel 1994 prende parte a un concerto con Baglioni, e gli viene offerta una nuova collaborazione, sfociata nell'album del 1995 \"Io sono qui\", sempre nello stesso anno incontra nuovamente Franco Battiato e suona con lui al concerto del 1\u00ba maggio a piazza San Giovanni a Roma; suona anche con Eros Ramazzotti. Ad aprile del 1996, in un'interruzione del tour \"Io sono qui\" di Baglioni, registra a Parigi il nuovo album di Battiato \"L'imboscata\", del quale fa parte una delle sue pi\u00f9 belle e amate canzoni: \"La cura\". Ancora con Baglioni nel 1997 partecipa alla trasmissione televisiva Rai \"Anima Mia\", trasmissione dalla quale viene tratto il CD \"Anime in gioco\", e nell'aprile del 1998 registra con Battiato il cd \"Gommalacca\", dalla quale \u00e8 tratto il pezzo \"Shock in my town\".\nNegli anni successivi collabora a 5 dischi, tra versioni live e versioni studio, di Claudio Baglioni: \"A-Live\" (1998), \"Viaggiatore sulla coda del tempo\" (1999), \"Acustico\" (2000), \"Sono io, l'uomo della storia accanto\" (2003), \"Crescendo e cercando\" (2005), \"Quelli degli altri tutti qui\" (2006). Il 1999 lo vede ancora insieme a Baglioni per la trasmissione Rai \"L'ultimo valzer\", e per il concerto di Natale in Vaticano di fronte al Papa.\nNumerose le collaborazioni di Harrison con altri artisti: Incognito, Go West, Paul Young, Lisa Stansfield, Level 42 e molti altri. Nel 1997 decide di incidere un album solista, chiamato \"Sanity &amp; Gravity\", che vede la partecipazione di importanti amici, fra i quali Mick Karn (ex Japan), Richard Barbieri (ex Japan e odierno componente insieme ad Harrison dei Porcupine Tree) e Jakko Jakszyk (con quest'ultimo collaborer\u00e0 pi\u00f9 volte), e ne esce un lavoro del quale si possono ascoltare dei brani proprio sul sito di Harrison, un misto di Weather Report, jazz-rock e sicuramente fusion.\nL'amicizia di Harrison col tastierista Richard Barbieri lo porta alla storia recente. Nel 2002 Barbieri lo chiama quando Chris Maitland, l'allora batterista dei Porcupine Tree decide di lasciare il gruppo, e lo invita a New York dove dovevano registrare il nuovo album \"In absentia\", che uscir\u00e0 in Europa nel 2003 e vende oltre 100.000 copie. Nello stesso anno registra live col gruppo in una radio americana \"XM\", al quale seguir\u00e0 \"XMII\" nel 2005.\nLa seconda fatica con i Porcupine Tree risale al 2005 con \"Deadwing\", un album rock decisamente pi\u00f9 duro rispetto ai precedenti, (grazie anche alle collaborazioni col chitarrista dei King Crimson, Adrian Belew, e quello degli Opeth, Mikael \u00c5kerfeldt), nel quale Harrison collabora attivamente alla stesura dei pezzi, in particolare nelle tracce \"The start of something beautiful\" e \"Mother and Child divided\".\nNel 2007 collabora nuovamente con i Porcupine Tree nell'album \"Fear of a Blank Planet\"; nel 2009, sempre con la band rock progressivo britannica, registra il loro ultimo album, The Incident.\nDa segnalare i suoi libri, \"Rhythmic Illusions\" e \"Rhythmic Perspectives\", nonch\u00e9 i DVD \"Rhythmic Visions\", \"Rhythmic Horizons\" e \"Rhythmic Designs\".\nNel maggio 2007, nel 2008, nel 2009 e nel 2010 \u00e8 stato votato miglior batterista progressive dell'anno dalla rivista \"Modern drummer\".\nNel 2009 collabora con Baglioni nell'album \"Q.P.G.A.\" e nel 2012 collabora con Battiato nell'album \"Apriti sesamo\" e nel 2013 collabora ancora con Baglioni nell'album \"ConVoi\".\nNell'aprile del 2015 pubblica un nuovo lavoro solista, Cheating the Polygraph, un progetto in cui Harrison rivisita in chiave jazz rock alcuni dei migliori brani dei Porcupine Tree.\nDal 2016 \u00e8 batterista del gruppo progressive rock britannico Pineapple Thief.\nDal 2014 collabora con il duo progressive iamthemorning, suonando nei loro album \"Belighted\" (2014) e \"Lighthouse\" (2016), e nel 2018 suona nell'eponimo disco d'esordio del loro pianista Gleb Kolyadin.\nNel 2020 torna a collaborare con Claudio Baglioni suonando tutte le tracce del nuovo album del cantautore romano \"In questa storia che \u00e8 la mia\", uscito il 4 dicembre.\nIl primo novembre 2021 i Porcupine Tree, ponendo fine ad un periodo di ultradecennale inattivit\u00e0, pubblicano un singolo inedito, \"Harridan\", e annunciano l'uscita, prevista per il 24 giugno 2022, di un nuovo album dal titolo \"CLOSURE/CONTINUATION\", seguito da un tour europeo nei mesi successivi. La nuova formazione della band tuttavia non include pi\u00f9 il bassista Colin Edwin.\nStrumentazione.\nTour Kit attuale (2009).\n(Note:Tutti i piatti menzionati sono ordinati nell'ordine in cui sono disposti nel kit, da sinistra a destra. Le cinque chimes sono state costruite dallo stesso Gavin utilizzando dei crash Zildjian usati)."}
{"id": "457883", "revid": "15428", "url": "https://it.wikipedia.org/wiki?curid=457883", "title": "Guglielmo III del Monferato", "text": ""}
{"id": "457886", "revid": "399", "url": "https://it.wikipedia.org/wiki?curid=457886", "title": "Annibale Fontana", "text": "Biografia.\nLa sua prima opera conosciuta \u00e8 lo scrigno in cristallo di rocca, ancor oggi conservato alla \"Schatzkammer\" di Monaco per il duca Alberto V di Baviera, risalente al 1560-1570 circa; sono databili allo stesso periodo anche alcuni conii di medaglie. Nel 1570-1572 soggiorn\u00f2 a Palermo, al seguito del Vicer\u00e9 di Sicilia Francesco Ferdinando d'Avalos, di cui esegu\u00ec un ritratto su una medaglia celebrativa. \nTornato in patria, si spos\u00f2 con Ippolita Saracchi, della famiglia dei famosi cristallieri attivi per le pi\u00f9 importanti corti europee. Gli anni successivi furono costellati di commissioni di scultura monumentale per il cantiere di Santa Maria presso San Celso, tra cui la celeberrima \"Assunta\" oggi in un altare laterale della chiesa e molte statue per la facciata, che era stata progettata da Galeazzo Alessi e Martino Bassi e i candelieri della certosa di Pavia.\nFu uno dei pi\u00f9 importanti esponenti dell'Accademia della Val di Blenio di Giovan Paolo Lomazzo.\nCollegamenti esterni.\nDizionario Biografico Treccani"}
{"id": "457888", "revid": "123924429", "url": "https://it.wikipedia.org/wiki?curid=457888", "title": "Stefania Petyx", "text": "Biografia.\nIl cognome Petyx, diffuso principalmente nella Sicilia occidentale, potrebbe essere di origine arb\u00ebresh\u00eb e derivare dal nome della localit\u00e0 albanese di Pet\u00ebs. In tal senso sarebbe affine al cognome Petta, tipico di Piana degli Albanesi.\nStefania Petyx \u00e8 stata la prima donna tra gli inviati di \"Striscia la notizia\", operante dal 2004. I suoi servizi riguardano quasi esclusivamente la Sicilia, in particolare il capoluogo Palermo.\n\u00c8 caratterizzata da un look da cartone animato: coda di cavallo, impermeabile giallo abbinato a quello del cane bassotto Carolina che la affianca nei servizi, pantaloni neri e stivali gialli. La frase \"il bassotto poliziotto scoprir\u00e0 la verit\u00e0\", che di solito annuncia la seconda parte di ogni servizio della Petyx, \u00e8 tratta dalla famosa canzone per bambini \"Johnny Bassotto\", cantata da Lino Toffolo nel 1976. All'interno dei suoi servizi per \"Striscia\" vengono proposte anche altre canzoni: la canzone estiva del 2000 \"La vasca\" interpretata da Alex Britti (quando si vede una piscina), la prima sigla di Holly e Benji del 1986 con il titolo \"Holly e Benji due fuoriclasse\" cantata da Paolo Picutti (quando \u00e8 presente un campo di calcio), il successo \"Un mondo d'amore\" di Gianni Morandi e la celeberrima canzone \"Casetta in Canad\u00e0\", interpretata nel 1957 da Nilla Pizzi (entrambi quando si vedono fiori).\nLe si attribuisce il merito di aver scoperto i fatti illeciti relativi alla Banca Popolare di Lodi, oggi Banca Popolare Italiana. Nel febbraio 2005 in una puntata di \"Striscia la notizia\" la Petyx denunci\u00f2 spese addebitate per servizi non resi nei conti correnti dei clienti della Popolare di Lodi.\nStefania Petyx \u00e8 citata nel libro \"I furbetti del quartierino\" di Elio Lannutti, che descrive il percorso dello scandalo bancario e riconosce lo scoop di Stefania Petyx su \"Striscia la notizia\" che, per mesi, fu l'unico mezzo di stampa a denunciare il comportamento dell'istituto bancario di Lodi.\nAltra iniziativa di Stefania Petyx \u00e8 stata la visita, ancora una volta come inviata del programma televisivo \"Striscia la notizia\", a casa di Antonietta (Ninetta) Bagarella, moglie del tristemente famoso ex capo di Cosa Nostra, Salvatore \"Tot\u00f2\" Riina."}
{"id": "457889", "revid": "697352", "url": "https://it.wikipedia.org/wiki?curid=457889", "title": "Miniserie tv", "text": ""}
{"id": "457890", "revid": "125422260", "url": "https://it.wikipedia.org/wiki?curid=457890", "title": "Yakuza (videogioco)", "text": "Yakuza, in giapponese , \u00e8 un videogioco creato e sviluppato da SEGA, pubblicato per PlayStation 2, PlayStation 3 e Wii U. Le versioni uscite su queste due ultime console sono state distribuite solo su territorio giapponese assieme al seguito, \"Yakuza 2\". \u00c8 il primo gioco della serie \"Yakuza\".\nIl gioco, quello disponibile per PlayStation 2, \u00e8 stato l'unico della serie ad essere localizzato in lingua italiana ma con parlato in inglese fino all'uscita dello spin off Judgment del 2018. Sono stati tradotti anche i titoli successivi. \n\u00c8 un misto tra un videogioco d'azione e un picchiaduro a scorrimento, ambientato nel quartiere a luci rosse del Kabukicho di Shinjuku, Tokyo, con il nome fittizio di Kamurocho. Il 15 settembre 2015, in occasione del decimo anniversario della serie, SEGA ha annunciato lo sviluppo di un remake del primo capitolo per PlayStation 3 e PlayStation 4, intitolato \"Yakuza Kiwami\".\nTrama.\nKazuma Kiryu, componente della Yakuza (la mafia giapponese) \u00e8 pronto per staccarsi dal gruppo mafioso di Shintaro Kazama, suo padre adottivo, per creare un proprio clan ma nel giorno della sua investitura \u00e8 incastrato per il presunto omicidio del suo oyabun (boss della yakuza) Sohei Dojima. Il vero assassino \u00e8 il suo amico d'infanzia Akira Nishikiyama detto \u201cNishiki\u201d, messo alle strette per proteggere Yumi Sawamura, la loro amica d\u2019infanzia, che era stata rapita da Dojima. Kazuma giunto sul luogo capisce l'accaduto e si addossa ogni colpa coprendo tutto. All'arresto e all'interrogatorio non proferisce nessuna parola dinanzi ad un detective di polizia di nome Makoto Date intenzionato ad aiutarlo seriamente. Dieci anni dopo Kazuma Kiryu esce dalla dura vita del carcere e scopre che il quartiere dove ha trascorso la giovinezza \u00e8 totalmente cambiato: luci al neon illuminano le insegne di locali di ogni tipo, giovani prepotenti e viziati fanno mostra dell'ultimo modello di cellulare. Ormai condannato a morte dalla comunit\u00e0 yakuza del Tojo Clan vaga per la citt\u00e0 cercando di reintegrarsi ricontattando il suo mentore e padre adottivo Kazama. Da questo incontro scopre che il terzo presidente del Tojo clan, Masaru Sera \u00e8 stato assassinato e con lui sono scomparsi 10 miliardi di yen dal fondo del clan. Akira Nishiki dopo la carcerazione di Kiryu e la morte della sorella \u00e8 cambiato ed \u00e8 diventato spietato e aggressivo ed \u00e8 in affari con politico mafioso di nome Kyohei Jingu. Kiryu sospetta cos\u00ec l'incastro e la vera motivazione dell'assassinio di Sera, nonch\u00e9 i soldi scomparsi ed inizia a cercare la verit\u00e0 con l'aiuto del poliziotto Date. Nel mentre stringer\u00e0 significative amicizie soprattutto con due giovani host padroni di un locale di intrattenimento per sole donne, Kazuki e Yuya dell'host club \"Stardust\", con i senzatetto del parco a nord di Kamurocho tra cui soprattutto il maestro d'arti marziali Sotar\u014d Komaki, che gli insegner\u00e0 ogni mossa speciale nel gioco, e con Kage detto \u201cil fioraio\u201d, il pi\u00f9 grande informatore di Tokyo con la sua grande rete di telecamere nascoste. La storia si complica quando incontra casualmente una piccola bambina di nome Haruka Sawaura, che sembra attirare l'interesse di ogni gruppo criminale nella citt\u00e0 nonch\u00e9 dello stesso Kyohei Jingu.\nKiryu composti i pezzi del puzzle scopre in un lungo dialogo con Shintaro Kazama che Haruka \u00e8 la figlia della sua amica di infanzia Yumi e di Jingu, e che i 10 miliardi di yen sono stati rubati dai due e nascosti nel grattacielo pi\u00f9 alto del quartiere, la Millennium Tower, simbolo del potere del Tojo Clan. Alla fine del dialogo Futoshi Shimano e i suoi uomini tentano di uccidere Kazuma e Kazama; qui Kiryu si scontra con Shimano e i suoi uomini e ha la meglio, ma alla fine dello scontro Shimano lancia una granata verso Haruka e Kazama. Quest'ultimo fa da scudo ad Haruka e Shimano muore assassinato per mano di Yukio Terada, membro della famiglia Omi Alliance. Haruka riesce a sopravvivere, Kazama invece perde la vita. Shintaro Kazama prima di morire, per\u00f2, rivela a Kazuma di aver ucciso i suoi genitori quando lui era piccolo e gli chiede perdono. Nonostante questo Kazuma decide di perdonare Kazama riconoscendolo come suo padre. A seguito di questo Kazuma si dirige alla Millennium Tower, qui Kiryu si ricongiunge con Yumi intenzionata a far esplodere l'attico del grattacielo, stanca di tutto. Ma Kazuma nel convincerla ha uno scontro con Akira Nishikiyama, il suo vecchio amico di infanzia, sopraggiunto sul luogo. Ad interromperli sopravviene in elicottero Kyohei Jingu scortato da un esercito privato. Jingu ferisce Nishiki che perde i sensi e con Kiryu discute animatamente sui 10 miliardi di yen scomparsi. Kazuma rivela infine di essere stato designato come vero erede a quarto capofamiglia e presidente del Tojo clan dal precedente capoclan Masaru Sera su consiglio di Shintaro Kazama per via della sua integrit\u00e0 morale e seriet\u00e0. Kiryu sconfigge Jingu e il suo esercito, ma quando Kiryu e Yumi credono che tutto sia finito, Jingu spara improvvisamente contro Kazuma e la piccola Haruka ma Yumi fa da scudo e muore tra le braccia del protagonista. Tuttavia Nishikiyama si rialza e prende un pugnale da terra che poi utilizza per uccidere Jingu; ma nel mentre lo spintona nella cassaforte nascosta nella parete attivando una bomba piazzata li dentro da Yumi. Nishiki e Jingu muoiono nell'esplosione della Millennium Tower e facendosi saltare in aria fanno volare via i 10 miliardi di yen. Alla fine dello scontro arriva la polizia intenzionata ad arrestare Kiryu ma Date e Junichi Sudo, il suo partner, si oppongono. Kiryu Kazuma successivamente rinuncer\u00e0 alla carica di quarto capofamiglia per Yukio Terada fuggendo in auto con Date dalla residenza del Tojo clan. Alla fine nella piazza del teatro al Kamurocho va via verso una nuova vita con Haruka.\nModalit\u00e0 di gioco.\nIl gioco \u00e8 suddiviso in capitoli, ognuno composto da un obiettivo (ad esempio \"Raggiungi quell'uomo\" o \"Accoltella quel criminale\"). A prescindere dalle missioni da svolgere, per\u00f2, una delle migliori caratteristiche del gioco sta nella possibilit\u00e0 di esplorare completamente il quartiere in cui \u00e8 ambientato ogni livello, scoprendo oggetti segreti che sbloccano l'accesso a certi locali, parlare con la gente, intrattenersi con le ragazze dei kyabakura.\nCi sono tre tipi di combattimento: quelli casuali, con brutti ceffi che si incontrano per le vie di Kamurocho, le lotte nell'arena dell'underground sotterraneo del casin\u00f2 e bordello di Kage il fiorista (o fioraio), e quelli obbligatori, necessari per il completamento della storia, che sono assai pi\u00f9 complicati. Perderli significa la fine del gioco.\nDurante il percorso \u00e8 possibile raccogliere oggetti o comprarli. Ad esempio in un negozio di alimentari pu\u00f2 essere utile comprare qualche cibo in scatola, prima per mangiarlo e recuperare energie, poi per usare il barattolo in combattimento. Eccedere nell'alcool porter\u00e0 perdita di prontezza di riflessi, mentre bere un caff\u00e8 dopo un combattimento aiuta a restare svegli. In alcuni negozi illegali si possono trovare anche coltelli, mazze e katana. \u00c8 possibile giocare d'azzardo come ai dadi (il \"cho-han\"), al black jack e alla roulette. \nQuando la barra delle mosse speciali \u00e8 al massimo si possono eseguire alcune mosse come sbattere contro il muro la testa dell'avversario o strangolarlo con una corda.\nSviluppo.\nIl produttore esecutivo Toshihiro Nagoshi ha spinto SEGA a investire moltissimo in questo progetto. Il gioco ha ricevuto il bollino \"Vietato ai minori di 18 anni\"; di fronte a ci\u00f2 SEGA ha avuto una certa titubanza, ma poi ha ugualmente mandato avanti il progetto fino alla sua effettiva commercializzazione.\nIl film.\nNel 2007 Takashi Miike ha diretto un film tratto dal videogioco, intitolato \"Like a Dragon\", interpretato tra gli altri da Sh\u014d Aikawa.\nSeguiti.\nLa data tra parentesi si riferisce all'uscita giapponese."}
{"id": "457892", "revid": "697352", "url": "https://it.wikipedia.org/wiki?curid=457892", "title": "Serial tv", "text": ""}
{"id": "457894", "revid": "599013", "url": "https://it.wikipedia.org/wiki?curid=457894", "title": "Vaggel\u012bs Nastos", "text": "Carriera.\nClub.\nCresciuto nel Kalamata, con cui debutta appena ventenne nel campionato greco, gioca una stagione (26 presenze e 2 gol) prima di passare al Paok Salonicco, dove gioca due stagioni collezionando 37 presenze e 2 gol, e dove vince la Coppa di Grecia 2003.\nArrivato in Italia nell'estate del 2003, gioca 8 partite in Serie A con il e altre 17 in Serie B. Dopo il fallimento della societ\u00e0 umbra si trasferisce al , giocando 33 partite \nNel gennaio del 2008 passa all'.\nNell'estate del 2009 si trasferisce in Grecia nella squadra dell'Atromitos."}
{"id": "457895", "revid": "287204", "url": "https://it.wikipedia.org/wiki?curid=457895", "title": "Accademia dei Facchini della Val di Blenio", "text": "LAccademia dei Facchini della Val di Blenio \u00e8 un'accademia fondata a Milano nel 1560.\nStoria.\nSingolarissimo consesso di artisti, artigiani, musici, attori teatrali che si riun\u00ec a Milano nell'et\u00e0 dell'ultimo Manierismo, l\"Accademia dei Facchini\" fu portata alla luce dagli studi di Dante Isella, che cur\u00f2 nel 1993 l'edizione critica della raccolta poetica dialettale dei \"Rab\u00ecsch\" (da arabeschi), scritti in lingua 'facchinesca' (una sorta di dialetto ticinese simile a quello dei facchini che giungevano a Milano dalle valli ticinesi, in particolare dalla Val di Blenio.\nIl nume tutelare dell'Accademia era Bacco e le poesie incarnavano il lato pi\u00f9 estroso e bizzarro dell'ultimo Manierismo, ben rappresentato dalla figura di Giovan Paolo Lomazzo, che ne fu per lunghi anni la guida (\"nab\u00e0d\", cio\u00e8 abate) con il nome fittizio di \"comp\u00e0 Zavargna\".\nIl maggior genio ispiratore non poteva che essere Leonardo, con i suoi disegni di personaggi mostruosi e caricaturali, ma anche con il suo talento multiforme, che lo portava a disegnare gioielli, oreficerie, macchine e meccanismi idraulici.\nLa raccolta dei \"Rab\u00ecsch\" (arabeschi, cio\u00e8 \"grotteschi\"), scritta in un bizzarro impasto di diversi idiomi (dialetto milanese \"facchinizzato\", ma anche italiano, bolognese, spagnolo) ricorda per certi versi il latino \"maccaronico\" di Teofilo Folengo (citato esplicitamente nei \"Rabisch\") e mostra tracce di dottrine proibite dalla severa censura della controriforma, la teologia orfica, la cabala e la magia naturale, tra cui il \"De Occulta Philosophia\" di Cornelio Agrippa di Nettesheim.\nCostretta a riunirsi in segreto (il contesto ambientale era quello della Milano di Carlo Borromeo), l'Accademia riuniva, sotto le mentite spoglie di finti nomi popolareschi, personaggi come il bronzista Francesco Brambilla, lo scultore, gioielliere e cristalliere Annibale Fontana, il ricamatore Scipione Delfinone, alcuni pittori (tra cui Aurelio Luini, figlio di Bernardino Luini e Ottavio Semino) un musico (l'organista del Duomo Giuseppe Caimo), un ingegnere militare e idraulico (Giacomo Soldati)."}
{"id": "457896", "revid": "1513836", "url": "https://it.wikipedia.org/wiki?curid=457896", "title": "Cipro all'Eurovision Song Contest", "text": "Cipro ha debuttato all'Eurovision Song Contest 1981 e da allora \u00e8 stato presente in quasi tutte le edizioni, eccetto nel 1988 (quando la sua canzone fu esclusa), nel 2001 e nel 2014.\nEssendo gli unici due paesi di lingua greca, in quasi tutte le edizioni Cipro ha assegnato i 12 punti alla Grecia, che per altro ha quasi sempre fatto lo stesso nei confronti dell'isola.\nIl miglior risultato nel contest, dopo tre storici quinti posti nel 1982, nel 1997 e nel 2004, \u00e8 stato ottenuto nel 2018 dalla cantante greca Eleni Foureira con la canzone \"Fuego\", la quale, dopo aver superato con successo la prima semifinale, si \u00e8 piazzata al secondo posto con 436 punti, il primo podio in finale sin dalla prima partecipazione dell'isola.\nStatistiche di voto.\nFino al 2019, le statistiche di voto del Cipro sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:"}
{"id": "457901", "revid": "21880", "url": "https://it.wikipedia.org/wiki?curid=457901", "title": "Impollinazione anemofila", "text": ""}
{"id": "457903", "revid": "481666", "url": "https://it.wikipedia.org/wiki?curid=457903", "title": "Forbidden", "text": "Forbidden (\"proibito\" in lingua inglese) pu\u00f2 indicare:"}
{"id": "457905", "revid": "767487", "url": "https://it.wikipedia.org/wiki?curid=457905", "title": "Sirio 2222", "text": "Sirio 2222 fu l'album di esordio del gruppo \"progressive\" italiano Balletto di Bronzo.\nIl disco.\n\"Sirio 2222\" fu pubblicato nel 1970, e rispecchia il processo di trasformazione che la musica leggera stava attraversando a cavallo fra anni sessanta e settanta. Se l'impianto generale dell'album \u00e8 dominato dal beat, si iniziano a intravedere elementi di hard rock, hard blues, rock psichedelico e rock progressivo. Diversi passaggi ricordano i primi Led Zeppelin e Black Sabbath (per esempio il singolo \"Neve calda\", il cui ritornello assomiglia a quello di \"Communication Breakdown\" del primo album degli Zeppelin). Altri brani si possono considerare abbozzi di rock sinfonico: in particolare \"Meditazione\" (con arrangiamento di clavicembalo, violini, violoncelli e flauto, uniti a una voce distorta da effetti psichedelici) e \"Missione Sirio 2222\" (una suite a tema fantascientifico, che nei suoi 9 minuti di durata spazia fra diversi stili musicali e diversi tipi di strumentazione).\nLa pubblicazione dell'album fu anticipata dal singolo \"Neve calda\"/\"Cominci\u00f2 per gioco\".\nGli arrangiamenti sono di Giacomo Simonelli, che firma anche le canzoni, a volte insieme ad altri autori.\nIl brano \"Ti risveglierai con me\" venne inserito, qualche mese prima della pubblicazione dell'lp, a commento dei titoli di coda del film di Mario Bava, \"5 bambole per la luna d'agosto\", col titolo leggermente differente di \"Ti risveglierai accanto a me\". La musica \u00e8 di Piero Umiliani che cur\u00f2 l'intera colonna sonora del film. Nei titoli viene menzionata anche \"Neve calda\", che per\u00f2 nel film non si ascolta.\nNel cd con la colonna sonora del film di Bava il pezzo \u00e8 stato inserito in una versione leggermente pi\u00f9 lunga, rispetto a quella pubblicata su \"Sirio 2222\" ed \u00e8 accreditato a \"Jarrusso/Simonelli - Umiliani\".\nIl disco \u00e8 stato ristampato in CD e LP nel 1989 dalla Contempo, in CD nel 1995 dalla Vinyl Magic e ancora in CD edizione mini-Lp nel 2003 dalla Bmg, l'ultima stampa in vinile \u00e8 del 2008, in tiratura limitata dalla Sony/Bmg.\n\"Sirio 2222\" figura al 64\u00ba posto della classifica celebrativa \"100 dischi italiani pi\u00f9 belli di sempre\" dell'edizione italiana della rivista \"Rolling Stone\"."}
{"id": "457910", "revid": "113689112", "url": "https://it.wikipedia.org/wiki?curid=457910", "title": "Sajncho Nam\u010dylak", "text": "Biografia.\n\u00c8 nata in un villaggio della repubblica ex sovietica di Tuva, nella Siberia meridionale, vicino al confine con la Mongolia.\nEntrambi i genitori erano insegnanti. Ha studiato musica al conservatorio locale e ha completato gli studi a Mosca, diplomandosi in canto all'Istituto Gnesinskij.\nHa studiato inoltre le tradizioni siberiane lamaiste e sciamaniche, cos\u00ec come gli stili Tuvani di canto armonico.\nHa esordito come cantante folk con il Tuvan State Folk Ensemble, poi ha cominciato a farsi conoscere all'estero con canzoni proprie raccolte sotto il titolo \"Out of Tuva\".\nNel 1988 Sainkho ha iniziato a lavorare con altri musicisti in Unione Sovietica, cercando di fondere le tradizioni etniche di Tuva con uno stile moderno e sperimentale. Ha fatto parte del complesso jazz di San Pietroburgo \"Tri-O\" insieme con Sergej Letov (sassofono), Arkadij Kiri\u010denko (tuba) e Aleksandr Aleksandrov (fagotto), suscitando l'attenzione della stampa occidentale per l'incredibile virtuosismo vocale e l'aspetto esotico.\nLa notizia che nel 1997 sarebbe stata aggredita da un gruppo neonazista russo che la lasci\u00f2 in coma per due settimane o che sarebbe stata operata per un tumore cerebrale maligno \u00e8 stata definitivamente smentita da Sainkho stessa in un'intervista. In ogni caso il 1997 ha segnato un cambiamento nella sua carriera: da allora vive fra Vienna e Dublino e si dedica alla sua carriera concertistica.\nNel 1998 pubblica il disco \"Naked Spirit\" che vince in Germania il \"Deutscher Schallplattenpreis\".\nNel 2006 pubblica il suo primo libro con cd audio allegato \"Karmaland\".\nNel 2013 inizia una collaborazione con lo sperimentatore vocale e polistrumentista Mauro Tiberi e tiene un concerto presso la Chiesa di San Giorgio in Velabro in Roma all\u2019interno della rassegna \"I Canti Misterici\" curata dallo stesso Mauro Tiberi.\nNel 2015 collabora con il sassofonista sardo Enzo Favata e il suo Decoder Quartet. \nNell\u2019Aprile 2017 prosegue la sua collaborazione con Mauro Tiberi, a valle di un seminario organizzato dall\u2019associazione Alterjinga a Torino, dove entrambi effettuano docenze sulle tecniche del Canto Armonico, presentando uno spettacolo performativo sul viaggio di Marco Polo.\nNel 2018 realizza un tour italiano in duo con Mauro Tiberi che in alcune date prevede la contaminazione con l\u2019elettronica data la presenza del produttore chitarrista Alex Marenga (Amptek), progetto denominato \u201cUrban Tribe\u201d."}
{"id": "457912", "revid": "1318658", "url": "https://it.wikipedia.org/wiki?curid=457912", "title": "YS", "text": ""}
{"id": "457915", "revid": "2220313", "url": "https://it.wikipedia.org/wiki?curid=457915", "title": "Paz!", "text": "Paz! \u00e8 un film del 2002 diretto da Renato De Maria, tratto dai fumetti del disegnatore Andrea Pazienza.\nTrama.\nBologna, 1977. Zanardi, Colasanti e Petrilli, ripetenti della quinta classe del Liceo Scientifico Enrico Fermi, passano le giornate tra droga, bullismo, sesso e totale mancanza di empatia. Pentothal \u00e8 un fumettista e studente fuori corso al DAMS che, dopo i primi piccoli successi, sembra entrato in una sorta di torpore atarassico: \u00e8 svogliato, inerte, passivo. Crede, o forse cerca, di provare dolore per essere stato appena lasciato da una fidanzata della quale, in realt\u00e0, non gli importa nulla. Vive con altri tre inquilini impegnati nella protesta studentesca che lo accusano di immobilismo. Fiabeschi, studente fuori corso all'indirizzo Cinema del DAMS, \u00e8 sempre alla ricerca di marijuana e vive sulle spalle della innamoratissima fidanzata.\nProduzione.\nLa trama manca di linearit\u00e0, essendo il film composto da sketch estrapolati da tre opere diverse, tra cui \"Zanardi giallo scolastico e alcuni dialoghi presi pari da Il pacco, verde matematico\", la prima delle tre, 1983; \"Le straordinarie avventure di Pentothal\", 1982; \"Giorno\", apparso sulla rivista \"Frigidaire\" nel gennaio 1981. I protagonisti infatti non interagiscono mai tra loro, nonostante succeda pi\u00f9 volte nel film che s'incrocino. Penthotal, Fiabeschi e Zanna e il suo gruppo non si conoscono, ma sono accomunati dallo sfondo, la citt\u00e0, il tessuto sociale, gli avvenimenti, e, soprattutto, l'appartamento. Il regista ha infatti ambientato le interne sempre nello stesso luogo: nella finzione il numero 43 di via Emilia Ponente (in realt\u00e0 girate nella centrale via delle Tovaglie) occupato di volta in volta da ognuno dei protagonisti con i propri coinquilini.\nColonna sonora.\nLa colonna sonora del film \u00e8 stata pubblicata in formato CD dalla NuN Entertainment nel 2002 e contiene una raccolta di brani di artisti vari."}
{"id": "457916", "revid": "666668", "url": "https://it.wikipedia.org/wiki?curid=457916", "title": "Vasco Fa\u00edsca", "text": "Carriera.\nClub.\nHa iniziato la carriera nello Sporting Lisbona con cui debutta nel campionato portoghese nel 1998. Nel 1999 viene ceduto alla Lourinhanense. Messosi in luce, viene ingaggiato giovanissimo dall'Inter che lo dirotta al in prestito con il quale debutta in Serie A. Dopo la retrocessione della squadra berica in Serie B, gioca altri 3 campionati in biancorosso (in compropriet\u00e0), diventando uno dei punti fermi della difesa vicentina (82 partite ed un gol).\nNel 2004 dopo il riscatto da parte dell'Inter, ritorna in Portogallo per motivi familiari, dove gioca dapprima nel Acad\u00e9mica de Coimbra e successivamente nel Belenenses (22 presenze). Nel gennaio 2007 \u00e8 stato acquistato dal Padova, dove ritrova il tecnico Mandorlini, che lo aveva gi\u00e0 allenato ai tempi del , divenendo pedina fondamentale della difesa patavina. Il 21 giugno 2009 ottiene la promozione in Serie B con il Padova.\nAlla fine della sessione di mercato estiva del 2010, dopo tre stagioni in Veneto, Faisca passa all', squadra nella quale fa il suo esordio il 10 ottobre 2010 nella trasferta contro il Vicenza. Nell'estate 2013 dopo la retrocessione in Prima Divisione si trasferisce nella squadra greca del Platanias.\nL'8 agosto 2014 torna in Italia al Matera in Lega Pro. Termina la stagione 2014/2015 al 4\u00ba posto del girone C di Lega Pro, passa alla fase dei play off e vede la sua squadra eliminata in semifinale, attraverso la lotteria dei rigori.\nIl 15 luglio firma un contratto annuale con la Maceratese, neopromossa in Lega Pro. Il 7 novembre seguente segna, con un colpo di testa su assist di Buonaiuto, la prima rete stagionale, in occasione della partita vinta 1-2 contro la .Nel mercato estivo del 2016 firma un contratto con la Virtus Francavilla neo promossa in lega pro.\nNazionale.\n\u00c8 stato a pi\u00f9 riprese titolare della nazionale Under-21 portoghese. Nel 2002 ha partecipato all'Europeo Under 21 in Svizzera.\nAllenatore.\nNella stagione 2018/19 diventa vice allenatore dell'Uni\u00e3o Desportiva Vilafranquense, militante nel Campeonato de Portugal, terzo livello portoghese di calcio.\nIl 5 febbraio 2019 assume la carica di allenatore della squadra dell'Olhanense, venendo poi confermato anche per la stagione successiva\nStatistiche.\nPresenze e reti nei club.\n\"Statistiche aggiornate al 29 gennaio 2015.\""}
{"id": "457917", "revid": "647919", "url": "https://it.wikipedia.org/wiki?curid=457917", "title": "Medaglia di bronzo al valor militare", "text": ""}
{"id": "457918", "revid": "287204", "url": "https://it.wikipedia.org/wiki?curid=457918", "title": "Vasco Faisca", "text": ""}
{"id": "457921", "revid": "2054933", "url": "https://it.wikipedia.org/wiki?curid=457921", "title": "Umberto Cicconi", "text": "\u00c8 stato il fotografo personale di Bettino Craxi e suo grande amico e confidente fino alla sua morte. Dopo la morte del leader socialista, Cicconi ha scritto il libro, \"Segreti e Misfatti - Gli ultimi vent'anni con Craxi\", pubblicato nel maggio 2005 dalla Sapere 2000 di Roma, nel quale ha raccolto i giudizi, i pensieri ed i ricordi di Bettino Craxi.\nNel 2001 pubblica un album fotografico in un libro dal titolo \"Craxi. Una Storia\", edito della Fondazione Craxi, che contiene una grande raccolta di immagini che raccontano la vita di un uomo, di un politico, di uno statista.\nNel gennaio 2008 \u00e8 uscito il suo secondo libro \"Umberto C. - Dalla borgata all'archivio Craxi\". Si tratta di un libro-intervista a cura di Massimo Consoli, edito dalla Memori Editrice di Roma. Nel libro oltre alla ricostruzione della vita avventurosa dello stesso Cicconi ed al proseguimento ed approfondimento dei ricordi di oltre venti anni vissuti con Craxi, sono pubblicati in appendice importanti ed inediti documenti tratti dall'archivio privato di Craxi, che il Leader socialista affid\u00f2 proprio a Cicconi in quanto amico e fiduciario. Nel libro tra l'altro \u00e8 descritta la strada presa dai documenti per preservarli durante il periodo in cui Craxi visse ad Hammamet in esilio.\nCicconi \u00e8 autore di numerosi libri fotografici realizzate nel corso della sua carriera di fotografo free lance. Il genere \u00e8 quello del fotografo d'assalto, della scuola dei fotografi della dolce vita adattata a cogliere gli aspetti pi\u00f9 nascosti della politica e della vita sociale dell'Italia degli anni Settanta e Ottanta.\nLe sue fotografie per quasi venti anni sono state pubblicate da riviste italiane come L'Espresso, Panorama, Oggi, Epoca, Chi e da riviste straniere. Le sue foto hanno fatto epoca anche per il genere innovativo della ripresa e per i particolari dei personaggi fotografati, colti al volo e quasi mai ripresi in posa.\nHa pubblicato inoltre numerosi libri fotografici sulla storia d'Italia, ha realizzato mostre e rassegne fotografiche, \u00e8 stato curatore della rivista \"Italia 900\" edita dalla casa editrice \"Olimpia\" di Firenze.\nAttualmente \u00e8 Presidente della \"Fondazione Allori\", che si dedica ad approfondire studi e ricerche di carattere storico, sociale e politico. Tra le altre iniziative promosse dalla Fondazione particolare rilievo ha avuto la mostra presso la Casa del Cinema di Roma, dove sono state esposte, dal 4 al 21 marzo del 2010, fotografie dell'Italia tra il '45 e gli anni '60. L'esposizione intitolata \"L'Italia scopre l'America\" rappresenta un importante spaccato dell'Italia del boom, ma \u00e8 anche un biglietto da visita di una Fondazione che possiede milioni di negativi e lastre fotografiche relativi alla storia dell'Italia moderna. La presentazione dell'iniziativa \u00e8 stata affidata in particolare a Giancarlo Governi, volto noto della Rai, che ha ricordato anche le avventurose ricerche fatte da Umberto Cicconi negli anni '80 per mettere insieme gli archivi fotografici italiani pi\u00f9 prestigiosi e significativi.\nLa Fondazione infatti gestisce l'Archivio Cicconi, un insieme di archivi fotografici storici che ritraggono la storia dell'Italia dalla fine dell'Ottocento ai nostri giorni.\nIl 23 settembre 2014, il giornalista Carmelo Abbate pubblica per Piemme il libro \"Bolero, una perfetta storia italiana\" che racconta la storia di Cicconi dalla nascita, in un tugurio alla periferia di Roma, a fotografo personale di Bettino Craxi."}
{"id": "457926", "revid": "78273", "url": "https://it.wikipedia.org/wiki?curid=457926", "title": "Thrash Death Metal", "text": ""}
{"id": "457929", "revid": "1543377", "url": "https://it.wikipedia.org/wiki?curid=457929", "title": "Haka the Legend", "text": "Haka the Legend (dalla parola \"haka\", danza) \u00e8 un gruppo tradizionale neozelandese che esegue canti e riti tipici della cultura M\u0101ori.\nHanno sede a Auckland ed eseguono un repertorio di canti e danze tradizionali, compresa la danza di guerra resa famosa dalla squadra nazionale neozelandese di rugby degli All Blacks."}
{"id": "457930", "revid": "339392", "url": "https://it.wikipedia.org/wiki?curid=457930", "title": "Kuomingtang", "text": ""}
{"id": "457936", "revid": "122360674", "url": "https://it.wikipedia.org/wiki?curid=457936", "title": "Fioreta", "text": "La fioreta o ricotta fioreta delle valli vicentine \u00e8 una ricotta semiliquida, ottenuta non scolando completamente il siero, tipica di Recoaro Terme e della Valle dell'Agno (provincia di Vicenza) inserita nell'elenco dei Prodotti agroalimentari tradizionali italiani.\nHa un sapore neutro, fresco, con una lieve punta di acido. La consistenza della fioreta dipende dal siero residuo e quindi ne esistono di pi\u00f9 o meno liquide, in dipendenza della scelta del casaro e dell'uso a cui \u00e8 destinata.\nProcesso di produzione.\nSi ottiene dopo l'estrazione della cagliata, riscaldando il siero rimasto fino a 80 \u00b0C. Aggiungendo solfato di magnesio si ottiene la coagulazione di una massa biancastra che subito affiora (da qui l'origine del nome).\nCucina.\nUn piatto tipico preparato con questo latticino \u00e8 costituito dagli gnocchi con la fioreta, che sono oggetto di una festa a Recoaro Terme."}
{"id": "457939", "revid": "1305772", "url": "https://it.wikipedia.org/wiki?curid=457939", "title": "Brad Holland (disegnatore)", "text": "Biografia.\nAutodidatta, ha avuto degli inizi difficili: fu rifiutato dalla Disney, nel 1960 si trasfer\u00ec a Chicago ma non riusc\u00ec ad emergere, allora and\u00f2 a Kansas City a lavorare per la Hallmark. Nel 1967 si trasfer\u00ec a New York, disegnando copertine per varie riviste tra le quali Playboy. Nel 1972 divenne uno degli illustratori fissi del \"New York Times\", dove comment\u00f2 in forma grafica gli eventi storici e politici pi\u00f9 importanti.\nHa vinto numerosi premi tra i quali, nel 1991, il premio Hamilton King per il dipinto \"I'm Coming Apart\".\nIn Italia la sua prima mostra personale si \u00e8 tenuta nel 2006 a Torino, in occasione della XIX Fiera del libro.\nNel corso della sua carriera ha affrontato i temi pi\u00f9 vari, dai diritti umani alla societ\u00e0 industriale, dagli eventi culturali al mondo della moda. Si \u00e8 adoperato per far riconoscere dalla critica l'illustrazione come arte a tutti gli effetti, con la stessa dignit\u00e0 della pittura tradizionale."}
{"id": "457942", "revid": "486946", "url": "https://it.wikipedia.org/wiki?curid=457942", "title": "Ordine militare dei Cavalieri dell'Ospedale di S. Giovanni di Gerusalemme", "text": ""}
{"id": "457944", "revid": "834", "url": "https://it.wikipedia.org/wiki?curid=457944", "title": "Sse", "text": ""}
{"id": "457950", "revid": "337894", "url": "https://it.wikipedia.org/wiki?curid=457950", "title": "Cane", "text": ""}
{"id": "457953", "revid": "66515", "url": "https://it.wikipedia.org/wiki?curid=457953", "title": "Lawrence Cilia", "text": ""}
{"id": "457955", "revid": "125139005", "url": "https://it.wikipedia.org/wiki?curid=457955", "title": "Ammiraglio Ackbar", "text": "L'ammiraglio Gial Ackbar \u00e8 un personaggio immaginario appartenente all'universo fantascientifico di \"Guerre stellari\". Ackbar \u00e8 apparso per la prima volta nel film del 1983 \"Il ritorno dello Jedi\", e in seguito divenne un personaggio importante nei romanzi, fumetti e altri media dell'universo espanso della saga. Membro della specie anfibia mon calamari, Ackbar era il comandante militare pi\u00f9 importante dell'Alleanza Ribelle che ha guidato le principali operazioni di combattimento contro il malvagio Impero Galattico.\nLa sua battuta \"\u00c8 una trappola!\", che dice in una scena de \"Il ritorno dello Jedi\", \u00e8 diventata un famoso meme di Internet. Il nome di Ackbar, Gial, \u00e8 stato rivelato per la prima volta nel 2012 nel libro di consultazione \"Star Wars: The Essential Guide to Warfare\".\nApparizioni.\nFilm.\n\"Il ritorno dello Jedi\".\nCon l'avvento dell'Impero Galattico guidato dall'Imperatore Palpatine, \u00e8 stato per lungo tempo comandante della flotta stellare dell'Alleanza Ribelle. \u00c8 stato lui a guidare la flotta dell'Alleanza ribelle durante la battaglia di Endor insieme al generale Lando Calrissian e altri comandanti come il capo rosso Wedge Antilles. Quando i ribelli entrarono nel sistema Endor si accorsero che flotta imperiale li stava aspettando e qui Ackbar pronunci\u00f2 la famosa frase \"\u00c8 una trappola!\". Nonostante gli sforzi di tentare un contrattacco, l'ammiraglio Ackbar ordina di prepararsi alla ritirata, viene per\u00f2 fermato da Lando Calrissian che \u00e8 convinto che la situazione volger\u00e0 a loro favore. Infatti Quando Ian Solo distrugge il generatore dello scudo di protezione attorno alla seconda Morte Nera, la situazione volge a favore dei ribelli. Mentre Calrissian vola all'interno della morte nera per distruggerne il generatore principale, Ackbar ordina agli incrociatori mon calamari di concentrare tutto il fuoco sull'Executor (la nave ammiraglia della flotta imperiale) ma la Home One (la nave di Ackbar) viene pesantemente danneggiata durante lo scontro. Sar\u00e0 poi il sacrificio di un A-Wing, schiantatosi sul ponte di comando dell'Executor a distruggere la nave, che dannegger\u00e0, precipitando sulla seconda Morte Nera. Quando Calrissian finalmente distrugge il generatore principale della seconda Morte Nera causa una reazione a catena che distrugge la nave. L'ammiraglio Ackbar ordina di far allontanare la Flotta Ribelle dalla seconda Morte Nera, il Millennium Falcon esce illeso dall'esplosione che sancisce la vittoria dei ribelli.\n\"Il risveglio della Forza\".\nAckbar riappare anche nel film \"\", primo della trilogia sequel. All'incirca trent'anni dopo la battaglia di Endor, Ackbar rimase affiliato alla Resistenza come generale nella lotta contro il sinistro Primo Ordine, guidato dal Leader Supremo Snoke.\n\"Gli ultimi Jedi\".\nRose riprende il suo ruolo di Ackbar in \"\", il secondo capitolo della trilogia sequel dove muore dopo un attacco del Primo Ordine.\n\"L'ascesa di Skywalker\".\nDopo la morte di Gial Ackbar, ne \"\" appare suo figlio Aftab Ackbar che col grado di Colonnello guida la Resistenza nell'ultima battaglia contro la flotta dei Sith.\nTelevisione.\n\"The Clone Wars\".\nNella quarta stagione della serie animata \"\", Ackbar \u00e8 il capitano dell'esercito dei mon calamari. Durante l'era della Vecchia Repubblica, sar\u00e0 proprio lui in veste di comandante a difendere il suo pianeta natale dell'invasione dei Separatisti del conte Dooku, alleati con i Quarren (anch'essi abitanti di Mon Calamari e nemici giurati dei calamariani) e comandati dallo spietato generale Karkarodiano di nome Riff Tamson. Grazie all'aiuto di Anakin Skywalker, Ahsoka Tano e Kit Fisto, oltre che dell'armata Gungan arrivata in loro soccorso, i Calamariani riuscirono a vincere portando la libert\u00e0 sotto il regno del giovane re Lee-Char.\n\"Legends\".\nCon l'acquisizione della Lucasfilm da parte di The Walt Disney Company nel 2012, la maggior parte dei romanzi e fumetti di \"Guerre stellari\" prodotti su licenza sono stati inseriti nel brand \"Star Wars Legends\" e dichiarati non canonici al franchise nel mese di aprile del 2014.\nConsiderato il migliore stratega delle forze ribelli (l'unico ad averlo mai sconfitto in battaglia \u00e8 stato il Grand'Ammiraglio Thrawn), il suo pi\u00f9 grande successo \u00e8 stato l'attacco alla seconda \"Morte Nera\" nel sistema di Endor. Inoltre \u00e8 l'ideatore del caccia ribelle B-Wing.\nSi ritira a vita privata poco dopo la firma del trattato di pace con l'Imperial Remnant, ma durante l'invasione degli yuuzhan vong torna al servizio della Repubblica, ideando una trappola che, sul pianeta Ebaq 9 infligge la prima pesante sconfitta agli alieni extragalattici, e che rovescia le sorti della guerra.\nMuore per cause naturali poco prima della fine della guerra, sul suo pianeta natale, nel 29 ABY.\nImpatto culturale.\n\"\u00c8 una trappola!\".\nLa frase dell'ammiraglio Ackbar \"\u00c8 una trappola!\" (in inglese \"It's a trap!\"), che egli pronuncia durante la battaglia di Endor ne \"Il ritorno dello Jedi\", divenne una delle pi\u00f9 famose e amate della trilogia originale di \"Guerre stellari\". Su YouTube sono stati pubblicati dai fan oltre mille video che includono o parodiano Ackbar e la sua battuta. L'ammiraglio Ackbar pu\u00f2 essere sbloccato come personaggio giocabile nella versione per Wii del videogioco del 2008 \"\" se il giocatore inserisce il codice \"ITSATWAP\". La scena in cui Ackbar pronuncia la frase \u00e8 apparsa nei programmi di Comedy Central \"The Daily Show\" e \"The Colbert Report\" l'11 febbraio 2010. In entrambi i programmi, essa \u00e8 stata montata insieme a filmati di vari leader repubblicani che descrivono un invito al vertice sull'assistenza sanitaria del presidente Barack Obama come una trappola. \"It's a Trap!\", l'episodio del 2011 della sitcom animata \"I Griffin\" che parodia \"Il ritorno dello Jedi\", prende il titolo dalla celebre battuta di Ackbar; lo stesso Ackbar appare nell'episodio, interpretato dal personaggio di Klaus Heisler \u2013 un pesce rosso parlante \u2013 della serie animata \"American Dad!\"."}
{"id": "457960", "revid": "112864265", "url": "https://it.wikipedia.org/wiki?curid=457960", "title": "Questa casa non \u00e8 un albergo (serie televisiva)", "text": "Questa casa non \u00e8 un albergo \u00e8 una serie televisiva italiana andata in onda in prima serata su Rete 4 a partire dal 23 gennaio 2000. Realizzata per una sola stagione, era composta da 12 episodi della durata di 50 minuti ciascuno.\nLa serie, che aveva come protagonista Sabina Ciuffini, ex valletta del \"Rischiatutto\" che torn\u00f2 cos\u00ec alla popolarit\u00e0 dopo parecchi anni interpretando il ruolo di una madre di famiglia con un passato simile ai suoi esordi televisivi.\nIdeata da Luca Bernabei, la regia era di Raffaele Mertes; due episodi sono stati firmati da Pier Belloni ed Elisabetta Marchetti.\nTrama.\nLa serie narra le vicende della famiglia Donati di Siena, composta dalla madre Anna (Sabina Ciuffini), ex-valletta dei programmi televisivi di Mike Bongiorno, dal padre Francesco, marito di Anna, chirurgo di professione e dai loro quattro figli: Costanza, Valentina, Lorenza e Nino, tutti di et\u00e0 compresa tra i 14 e i 26 anni.\nLe vicende famigliari si intrecciano con quelle dei personaggi ricorrenti, come il nonno (interpretato da Novello Novelli), Luca, il ragazzo di Costanza, Titti, una zia americana, Arlette, una cugina francese e Lotte, la fidanzata di Nino.\nGuest star di una puntata, nei panni di s\u00e9 stesso, \u00e8 stato il calciatore Walter Zenga."}
{"id": "457963", "revid": "22035", "url": "https://it.wikipedia.org/wiki?curid=457963", "title": "Confoederatio Helvetica", "text": ""}
{"id": "457965", "revid": "117856054", "url": "https://it.wikipedia.org/wiki?curid=457965", "title": ".ch", "text": ".ch \u00e8 il dominio di primo livello nazionale assegnato alla Svizzera.\n\u00c8 amministrato dalla SWITCH.\nLa sigla deriva dal nome latino \"Confoederatio Helvetica\" (confederazione svizzera).\nIl dominio .ch \u00e8 talora utilizzato da aziende attive del campo della radiofonia e della televisione, in quanto \"ch\" \u00e8 un'abbreviazione di \"channel\" (canale). Uno dei fruitori principali in tale senso \u00e8 l'Unione europea di radiodiffusione, il cui sito ufficiale \u00e8 reperibile sotto l'URL \"ebu.ch\"."}
{"id": "457967", "revid": "66600", "url": "https://it.wikipedia.org/wiki?curid=457967", "title": "Sherwin T. Wine", "text": ""}
{"id": "457971", "revid": "339392", "url": "https://it.wikipedia.org/wiki?curid=457971", "title": "Amenofilia", "text": ""}
{"id": "457973", "revid": "33921", "url": "https://it.wikipedia.org/wiki?curid=457973", "title": "Qualit\u00e0 dell'aria", "text": "La qualit\u00e0 dell'aria \u00e8 una misura di quanto l'aria sia libera da inquinamento atmosferico e innocua se respirata dall'uomo.\nIn Italia la prima legge ambientale fu approvata nel 1966, per combattere l'inquinamento atmosferico e fu battezzata \"legge antismog\". Oggi sono aumentati i divieti e i controlli, i combustibili sono migliorati, ma il traffico automobilistico \u00e8 cresciuto in modo abnorme diventando la principale causa di inquinamento ambientale. A livello mondiale si \u00e8 scoperto che le emissioni di anidride carbonica provocate dalla combustione del petrolio stanno aumentando pericolosamente la temperatura del pianeta (effetto serra).\nLe tre principali fonti di inquinamento sono:\nRegolamentazione in Italia.\nLa disciplina contro l'inquinamento atmosferico \u00e8 contenuta nel DPR 203/1988 che ha dato attuazione a 4 direttive europee emanate tra il 1980 e il 1985.\nLa lotta contro l'inquinamento atmosferico fa ricorso a 2 strategie diverse:\nPi\u00f9 recentemente tale materia \u00e8 stata disciplinata dal D.Lgs. 152/06 (cosiddetto testo unico ambientale) per quanto riguarda le emissioni inquinanti e dal D.Lgs. 155/10 (recepimento della direttiva 2008/50/CE) per quanto riguarda la qualit\u00e0 dell'aria ambiente e poi dal D. Lgs 24 dicembre 2012, n 250. \nImpianti industriali.\nI valori limite d'emissione indicano per ogni sostanza inquinante la massima quantit\u00e0 che pu\u00f2 essere immessa nell'atmosfera da parte di un singolo impianto.\nI valori limite di emissione massimi, in termini di concentrazione, sono stabiliti per il territorio nazionale dagli allegati al D.lgs. 152/06.\nLe regioni possono stabilire valori limite di emissione massimi pi\u00f9 bassi di quelli nazionali.\nLe imprese hanno l'obbligo di rilevare (periodicamente o in continuo) le emissioni dei loro impianti e di comunicare i risultati delle misure all'amministrazione. Sussiste, inoltre, l'obbligo di adottare la migliore tecnologia disponibile per il contenimento delle emissioni, ovvero (in caso di impianti soggetti ad Autorizzazione Integrata Ambientale) le \"migliori tecniche disponibili\", che ottimizzano le prestazioni globali dell'impianto dal punto di vista ambientale. Per vigilare sul rispetto di tali obblighi, ciascun impianto il cui esercizio comporta emissioni significative nell'atmosfera deve essere autorizzato, in genere dalla Regione o, se delegata, dalla Provincia.\nLe imprese che producono emissioni insalubri sono soggette ad altri vincoli che riguardano la loro locazione, che pu\u00f2 essere in campagna o citt\u00e0 ma con l'uso di particolari cautele.\nImpianti termici.\nPer quanto riguarda gli impianti termici la legge si propone 2 obiettivi:\nQuesti 2 obiettivi sono perseguiti da 2 diversi regolamenti che contengono le norme fondamentali sugli impianti di riscaldamento:\nLa legge si impone di ridurre il fabbisogno di riscaldamento agendo su edifici in modo da rendere possibile il riscaldamento dei locali con un minor consumo di combustibili. Allo stesso tempo la legge mira a sostituire gli impianti di riscaldamento centralizzato con gli impianti autonomi.\nVeicoli a motore.\nI veicoli a motore sono i principali responsabili dell'inquinamento atmosferico registrato nelle aree urbane.\nLe disposizioni contro questo tipo di inquinamento possono essere distinte in 2 gruppi:\nNegli anni 1970 il principale problema nei centri urbani era costituito dalle elevate concentrazioni di biossido di zolfo a cui era sottoposta la popolazione.\nLa causa principale delle alte concentrazioni era l'uso di combustibile ad alto tenore di zolfo. In quegli anni si superava ancora la concentrazione mensile media di 1000 \u00b5g/m\u00b3.\nLa riduzione del consumo di combustibile ricco di zolfo ha portato a una diminuzione delle concentrazioni di questo inquinante.\nQualit\u00e0 dell'aria ambiente.\nIl controllo sulle singole fonti d'inquinamento non \u00e8 per\u00f2 sufficiente, infatti se in un'area esistono numerosi impianti, l'aria risulter\u00e0 lo stesso inquinata. La legge stabilisce perci\u00f2 i livelli di qualit\u00e0 dell'aria, definiti in base alla concentrazione di inquinanti in atmosfera, classificati in base al confronto con:\nTali valori sono in generale definiti a livello nazionale, ma le regioni possono fissare valori pi\u00f9 severi. Per verificare e monitorare il livello di qualit\u00e0 dell'aria, le regioni hanno il compito di predisporre stazioni di monitoraggio.\nTocca infine alle regioni adoperarsi perch\u00e9 i valori limite non vengano superati, e a questo fine elaborano un \u201cpiano di risanamento e tutela della qualit\u00e0 dell'aria\u201d che indica tutte le azioni da svolgere e le cautele da adottare per tenere sotto controllo la situazione e migliorarla.\nRegolamentazione internazionale.\nLe emissioni inquinanti non provocano solo effetti sul piano locale, ma anche effetti transfrontalieri (regolamentati con accordi bilaterali o, in ambito comunitario, attraverso direttive UE) ed effetti a scala planetaria (oggetto di trattati internazionali). Riguardo a questi ultimi va citato il cosiddetto effetto serra, determinato dalla crescente massa di anidride carbonica rilasciata in atmosfera a seguito dell'impiego di combustibili fossili e che sta determinando un generalizzato aumento della temperatura del pianeta, e la lesione dello strato di ozono che circonda la terra, determinata dal rilascio in aria di specifici inquinanti e che ha determinato la riduzione dell'efficacia dell'atmosfera nello schermare radiazioni solari nocive.\nSalvaguardia dell'ozono.\nDai primi anni 1980 la comunit\u00e0 internazionale ha cercato di trovare un accordo per mettere al bando le sostanze lesive dell'atmosfera. La UE ha emanato le proprie direttive. L'Italia ha dato attuazione alle disposizioni internazionali ed europee con la legge 594/1993 che stabilisce:\nA questa \u00e8 subentrato Regolamento (CE) 2037/2000 e successive modificazioni, abrogate dal successivo Regolamento (CE) No 1005/2009 sulle sostanze ozonolesive, secondo il quale la produzione, l'immissione sul mercato e l'uso di sostanze controllate diverse dagli idroclorofluorocarburi (elencate nell'allegato I di tale Regolamento) sono vietate.\nIn deroga al Regolamento (CE) No 1005/2009 le sostanze controllate diverse dagli idroclorofluorocarburi possono essere prodotte, immesse sul mercato e utilizzate per usi essenziali di laboratorio e a fini di analisi, con obbligo di registrazione e rilascio di licenza in conformit\u00e0 all'articolo 10 del Regolamento No. 1005/2009.\nSi \u00e8 incentivato l'uso di metodi analitici alternativi che non richiedono l'uso di ODS, disponibili in rete e sulla stampa specializzata\nLotta all'effetto serra.\nPer la lotta contro l'effetto serra gli stati si sono assunti impegni da molti giudicati ancora troppo generici e insufficienti (Protocollo di Ky\u014dto, 1997). Molti paesi sviluppati si sono impegnati a non aumentare le emissioni di anidride carbonica e ad accrescere l'impiego di energie alternative rinnovabili, ma il loro livello di emissione pro capite rimane alto. I paesi in via di sviluppo, invece, hanno difficolt\u00e0 ad assumere l'impegno di non aumentare le emissioni, perch\u00e9 lo giudicano un intollerabile vincolo allo sviluppo delle loro popolazioni."}
{"id": "457978", "revid": "1124164", "url": "https://it.wikipedia.org/wiki?curid=457978", "title": "Bernardino Luini", "text": "Biografia.\nOrigini e formazione veneta.\nOriginario di Dumenza, sul Lago Maggiore, Luini si form\u00f2 forse a Verona in Veneto (come \u00e8 stato dedotto dalla pala \"\"Madonna col Bambino e i santi Agostino e Margherita\" proveniente da quella citt\u00e0, firmata \"Bernardinus Mediolanensis\", presente al Museo Jacquemart Andr\u00e9 di Parigi e a lui attribuita, e che dimostra affinit\u00e0 stilistiche con la pittura di Gerolamo dai Libri). Alcune opere dei suoi primissimi anni (1513-1515) sono visibili alla Certosa di Pavia, nell'atrio (affreschi con \"San Cristoforo\" e \"San Sebastiano\"), nella chiesa della Certosa nel transetto destro l'affresco con la \"Madonna col Bambino\" e nel Museo (pannelli di polittico con \"San Martino\" e \"Sant'Ambrogio\"). All'interno della chiesa cemeteriale di san Pietro a Luino una delle sue prime prove ad affresco \u00e8 l\"Adorazione dei Magi\". Nel Duomo di Monza gli viene attribuito l'affresco del presbiterio con \"San Gerardo dei Tintori\" e nell'oratorio di San Vittore a Meda le \"figure a mezzo busto\" dei tondi e dei rombi del fregio sul tramezzo.\nL'affermazione a Milano e in Lombardia.\nStabilitosi definitivamente in Lombardia, dipinse gli affreschi nell'oratorio di Santa Maria Nova detta del Pilastrello (pietra miliare sulla quale oltre a segnare le distanze indicava i luoghi di culto e altro nelle vicinanze) a Vimodrone, sesto miglio da Milano; (la cappella della Beata Vergine \u00e8 attribuita a Gian Giacomo Dolcebuono), quindi lavor\u00f2 a Milano in Santa Maria della Passione ove nel 1510 lasci\u00f2 il \"Compianto di Cristo\" e all'abbazia di Chiaravalle (la cosiddetta \"Madonna della Buonanotte\"\" nel transetto della chiesa, 1512), alla cappella del Santissimo Sacramento nella chiesa milanese di San Giorgio al Palazzo (1516), l'opera pi\u00f9 importante di questo periodo e in cui ci fu una probabile collaborazione di Gaudenzio Ferrari per una \"alia icona ecce Homo\", scomparsa. La pi\u00f9 importante commissione di opere di carattere profano viene ottenuta dall'artista dalla nobile famiglia dei Rabia per i quali affrescher\u00e0 il palazzo milanese e successivamente eseguir\u00e0 diversi cicli di affreschi con \"\"Storie dell'Esodo\" e \"Storie di Apollo e Dafne\" nella Villa della Pelucca (affreschi staccati e in gran parte a Brera). Lo stato frammentario degli affreschi, strappati all'inizio dell'Ottocento e venduti dagli eredi dei Rabia, ne rende difficile l'interpretazione dei soggetti di origine mitologica.\nNella parrocchiale di Sant'Andrea Apostolo a Maggianico (Lecco) nella seconda cappella a sinistra dedicata alla Madonna, gli sono attribuite le pitture (trasferite su tela e arbitrariamente composte in polittico per adattarlo al nuovo altare della Madonna disegnato da Giuseppe Bovara nel 1831) raffiguranti \"Madonna col Bambino, santi, l'Eterno e Annunciazione\" del 1515. \nAltri dipinti di questi anni conservati nel Duomo di Como sono le tele coi \"Santi Sebastiano e Cristoforo\" al 2\u00ba altare della navata destra, al 3\u00ba altare \"Epifania\" sormontata da \"Due Profeti\", al 4\u00ba altare il \"Sacra Conversazione\" o pala di San Gerolamo o Raimondi (1517-1518) (la sua firma \u00e8 sui gradini del trono), e gli affreschi per la chiesa francescano-amadeita di Santa Marta e Santa Maria della Pace a Milano raffiguranti le \"Storie di San Giuseppe\" ora conservati alla pinacoteca di Brera. I tre affreschi di \"San Lazzaro\", \"Santa Marcella\" e \"Santa Marta\", provenienti dalla distrutta chiesa di Santa Marta ora sono collocati a Busto Arsizio nel Santuario di Santa Maria di Piazza. A Ponte in Valtellina la parrocchiale di San Maurizio reca nella lunetta sovrastante il portale maggiore il suo affresco con la \"Madonna col Bambino e san Maurizio\". L'Accademia Carrara a Bergamo conserva una sua tavoletta con la \"Madonna e San Giovannino\" e un suo \"Ritratto femminile\" \u00e8 esposto nella Pinacoteca Malaspina di Pavia.\nLe ultime commissioni.\nIn queste opere, Luini mostra gi\u00e0 le caratteristiche del suo stile maturo, costituito da un'originale sintesi tra lo \"sfumato\" di Leonardo e il rigore metafisico-prospettico di Vincenzo Foppa, Bramantino e Zenale. Nella citt\u00e0 di Legnano la basilica di San Magno dietro l'altar maggiore conserva un suo bel polittico del 1523 con la \"Madonna col Bambino, cinque angeli musicanti e santi\" e nel timpano \"Padre Eterno\"; nella predella, nove scene della \"Vita di Ges\u00f9\", monocrome. Di seguito, negli anni venti del XVI secolo, la sua arte vir\u00f2 in direzione di un pacato, raffinatissimo classicismo, come \u00e8 evidente nelle numerose sue \"Madonne col Bambino\" (la \"Madonna del roseto\" ora a Brera, proveniente dalla Certosa di Pavia), in quelli del Santuario di Saronno (1525) e nella grandiosa \"Passione e Crocefissione\" (il pi\u00f9 famoso affresco rinascimentale della Svizzera sul tramezzo di Santa Maria degli Angeli a Lugano, del 1529), sulle spalle dell'arco mediano \"San Rocco e san Sebastiano\", sulla parete meridionale \"Ultima cena\", affresco strappato probabilmente dal refettorio dell'attiguo convento, distrutto nella seconda met\u00e0 del XIX secolo, e nella prima cappella laterale la \"Madonna col bambino e san Giovannino\", proveniente anch'esso dal convento, verosimilmente dalla porta che collegava la chiesa al chiostro.\nLa notevole fama di cui Luini gode negli anni della maturit\u00e0 \u00e8 legata in gran parte anche alle tele di piccolo formato destinate alla committenza privata, assai apprezzate per la morbidezza e la delicatezza dei toni, oltre che per l'immediatezza nella resa dei soggetti. Ne sono esempi le numerose Madonne col bambino, quali la \"Madonna col bambino e san Giovannino \"del Louvre, il \"Ges\u00f9 bambino con l'agnello \"conservato alla Pinacoteca Ambrosiana, i ritratti, il pi\u00f9 celebre dei quali \u00e8 il \"Ritratto di dama\" della Washington National Gallery, e i dipinti a soggetto sacro o profano dotati di una sottile componente erotica quali la \n\"Susanna e i vecchioni \"della collezione Borromeo, la \"Venere del lago \"sempre alla Washington National Gallery, o le numerose \"Salom\u00e8\".\nUna commissione che scand\u00ec lunghi periodi della vita dell'artista fu quella della decorazione della chiesa benedettina di San Maurizio al Monastero Maggiore, uno dei pi\u00f9 importanti centri religiosi femminili della citt\u00e0, iniziata nei primi anni venti con le pitture del tramezzo e terminata con gli affreschi con le \"Storie di Santa Caterina\" della cappella Besozzi (1530), compiuti dai figli dopo la sua morte.\nNegli ultimi anni, una fonte coeva come Cesare Cesariano testimonia anche un suo viaggio di aggiornamento a Roma, evidente in alcune citazioni dall'arte di Raffaello. La cultura degli ultimi anni dell'artista fu per\u00f2 caratterizzata anche da una pi\u00f9 puntuale ripresa di temi e stilemi di Leonardo da Vinci, come testimonia la \"Sacra Famiglia con sant'Anna e san Giovannino\" della Pinacoteca Ambrosiana, ripresa dal celebre cartone vinciano conservato alla National Gallery di Londra, che non a caso, sul finire del XVI secolo, apparteneva al figlio Aurelio. \nNel Santuario della Beata Vergine dei Miracoli di Saronno la cappella del cenacolo ospita i suoi affreschi del 1531, sulla porticina della sagrestia \"San Rocco\" e accanto \"Sant'Antonio Abate\"; su quella del campanile \"San Sebastiano e san Cristoforo\"; nella passaggio alla cappella della Madonna \"Sposalizio di Maria\" e \"Disputa di Ges\u00f9 coi Dottori\"; nella cappella \"Adorazione dei Magi\", \"Presentazione al Tempio\" del 1525; nei pennacchi delle arcate \"Sibille\"; nei lunettoni \"Evangelisti\" e \"Quattro Dottori della Chiesa\"; nella parte absidale \"Santa Caterina\" e \"Santa Apollonia\"\" coi due committenti. Infine nel chiostro adiacente alla chiesa si pu\u00f2 trovare un altro suo contributo pittorico: si tratta di una \"Nativit\u00e0\", unica pittura esterna superstite. Ci\u00f2 che rende originale quest'ultima graziosa composizione \u00e8 l'atteggiamento del Ges\u00f9 Bambino, il quale, tenero e ingenuo, si porta un ditino alla bocca.\nAgli ultimi anni della sua attivit\u00e0 risale anche l'incarico di affrescare una sala del Palazzo degli Atellani, in cui viene realizzata la volta a motivi vegetali e quattordici lunette che rappresentano la genealogia della famiglia Sforza fino al duca ancora regnante all'epoca, Francesco II, in cui Bernardino si avvale dell'aiuto della sua ormai folta bottega. Alla sua morte, la bottega fu portata avanti dai figli Aurelio, Evangelista e Giovan Pietro che continuarono le grandi commesse paterne quali il santuario di Saronno, san Maurizio a Milano e san Vittore a Meda.\nFortuna critica.\nDopo un momento di grande fortuna all'inizio del XVII secolo (era uno dei pittori preferiti da Federico Borromeo, che raccolse molte sue opere alla Pinacoteca Ambrosiana), in seguito la fama di Luini tramont\u00f2. Considerato fino a non molti decenni fa un artista minore o uno stanco epigono di Leonardo (Bernard Berenson lo aveva definito \"il meno intellettuale dei pittori famosi\"), Luini fu rivalutato solo con la revisione critica dell'arte lombarda nel XX secolo, iniziata da William Suida.\nTra i figli va ricordato Aurelio Luini, che fu un importante esponente del tardo Manierismo milanese, amico di Giovan Paolo Lomazzo e affiliato all'Accademia dei Facchini della Val di Blenio.\nOpere.\nLista delle principali opere di Luini."}
{"id": "457979", "revid": "712828", "url": "https://it.wikipedia.org/wiki?curid=457979", "title": "B-wing", "text": ""}
{"id": "457983", "revid": "62701", "url": "https://it.wikipedia.org/wiki?curid=457983", "title": "Jaska Raatikainen", "text": ""}
{"id": "457985", "revid": "466539", "url": "https://it.wikipedia.org/wiki?curid=457985", "title": "Marta di Betania", "text": "Marta di Betania (\"Tamar\") \u00e8 una figura biblica descritta nei Vangeli secondo Luca e Giovanni come sorella di Maria e Lazzaro, abitanti del villaggio di Betania vicino a Gerusalemme.\nMarta \u00e8 venerata come santa da tutte le confessioni cristiane che ne ammettono il culto.\nFonte biblica.\n\u00c8 citata in tre occasioni:\nAgiografia.\nSecondo la tradizione, dopo la resurrezione di Ges\u00f9 e le prime persecuzioni in patria, Marta emigr\u00f2 con la sorella Maria di Betania (identificata erroneamente con Maria Maddalena), il fratello Lazzaro, Maria Salom\u00e9, Maria Jacob\u00e9 e altri discepoli.\nApprodarono nel 48 d.C. a Saintes-Maries-de-la-Mer in Provenza, e qui portarono il credo cristiano.\nUna leggenda popolare narra come le paludi della zona, la Camargue, fossero abitate da un terribile mostro, la Tarasca, che passava il tempo a terrorizzare la popolazione. Santa Marta, con la sola preghiera, lo fece rimpicciolire in dimensioni, cos\u00ec tanto da renderlo innocuo, e lo condusse nella citt\u00e0 di Tarascona.\nCulto.\nNella Chiesa cattolica santa Marta \u00e8 ricordata assieme ai fratelli Lazzaro e Maria il 29 luglio.\nLa sua figura \u00e8 presa a simbolo della vita attiva: per questa ragione le sono intitolate numerose congregazioni femminili (Suore di Santa Marta di Antigonish, di P\u00e9rigueux, di Thrissur, di Ventimiglia, Ospedaliere...), oltre che numerose chiese.\nIdentificazioni.\nIl nome \"Marta\", \"Martha\" o \"Mara\" significa \"signora\" in aramaico antico. Secondo la \"Legenda Aurea\" di Jacopo da Varazze o Varagine, la donna emorroissa guarita da Ges\u00f9 sarebbe Marta di Betania; l'apocrifo \"Vangelo di Nicodemo\", invece, identifica l'emorroissa con Veronica (moglie di Zaccheo, pubblicano di Gerico). La tradizione orientale chiama la miracolata col nome di Berenice (il nome della figlia di Erode Agrippa II).\nQuesta identificazione di Marta di Betania con Veronica potrebbe essere provata anche dal fatto che entrambe evangelizzarono l'attuale Provenza (\"Leggenda Aurea\"). Tuttavia, secondo la tradizione popolare Veronica sarebbe stata la moglie di Zaccheo, mentre a detta dell'autore della \"Leggenda Aurea\", Marta sarebbe morta vergine. In ogni caso, \u00e8 importante ricordare che la \"verginit\u00e0\" o la presunta \"verginit\u00e0\" era una caratteristica molto apprezzata in ambiente cristiano e forse \u00e8 da intendere come segno di purezza spirituale, anzich\u00e9 come una prova della reale castit\u00e0 di Veronica/Berenice la Maestra (\"maestra\" = \"Marta\").\nInfine, la tradizione popolare identifica Veronica con la figlia della donna siro-fenicia-cananeo. Se Marta \u00e8 identificabile con Veronica, allora la donna siro-fenicia (madre di Veronica) sarebbe Eucaria (madre di Marta; vedi \"Leggenda Aurea\"). Un'ulteriore conferma di ci\u00f2 \u00e8 rappresentata dalla precisazione di Jacopo da Varazze riguardante l'origine del marito di Eucaria (il padre di Marta), che, secondo la \"Leggenda Aurea\" sarebbe venuto della Siria, proprio come sua moglie Eucaria, la donna siro-fenicia-cananea (discendente degli Asmonei che abitavano a Gamala e spesso si recavano in Siria, come nel caso di Giuda il Galileo e di suo padre Ezechia di Gamala)."}
{"id": "457988", "revid": "767487", "url": "https://it.wikipedia.org/wiki?curid=457988", "title": "Andr\u00e9 Fran\u00e7ois", "text": "Biografia.\nNato nel 1915 a Timi\u0219oara (all'epoca parte dell'Impero austro-ungarico, attualmente in Romania), dal 1934 si trasfer\u00ec a Parigi, dove si form\u00f2 prima all'Accademia di Belle Arti e poi come allievo del grande cartellonista Cassandre.\nPittore, scultore, cartoonist, designer grafico (realizz\u00f2 centinaia di manifesti pubblicitari), \u00e8 ricordato soprattutto come grande illustratore. Disegn\u00f2 infatti le copertine di importanti periodici inglesi, francesi, svizzeri, statunitensi, tra i quali \"Punch\", \"New Yorker\", \"Nouvel Observateur\"). Illustr\u00f2 parecchi libri, romanzi e racconti di autori come Jacques Pr\u00e9vert e Fran\u00e7ois David.\nIl suo tratto aveva un gusto surrealista e un umorismo dissacrante, che \u00e8 stato paragonato a quello di Saul Steinberg. Nel dicembre 2002 un incendio scoppi\u00f2 nel suo studio e distrugge tutta la sua produzione, interrompendo bruscamente la sua carriera. Alcuni colleghi illustratori, tra i quali Milton Glaser, Steven Heller e Brad Holland, firmarono un appello in suo favore."}
{"id": "457989", "revid": "4507", "url": "https://it.wikipedia.org/wiki?curid=457989", "title": "Andr\u00e9 Farkas", "text": ""}
{"id": "457990", "revid": "729019", "url": "https://it.wikipedia.org/wiki?curid=457990", "title": "Kawasaki Ki-61", "text": "Il identificato anche come e con il nome popolare Hien (\u98db\u71d5, \"Rondine\"), nome in codice alleato Tony, era un aereo da caccia prodotto dall'azienda giapponese Kawasaki Heavy Industries ed impiegato durante la seconda guerra mondiale.\nFu l'unico tipo di caccia nipponico ad essere equipaggiato con un propulsore in linea raffreddato a liquido, basato sullo stesso motore tedesco - costruito su licenza dalla Kawasaki - che equipaggiava il Messerschmitt Bf 109 e i Macchi M.C. 202 e M.C.205. Proprio la somiglianza coi caccia tedeschi e italiani confuse i primi piloti americani che incontrarono i Ki-61, in un primo momento scambiati per Bf 109. Successivamente vennero identificati come caccia italiani e proprio questa seconda identificazione spinse lo \"United States Department of War\" ad attribuirgli il nome in codice di \"Tony\".\nNe furono prodotti oltre 2.500: i primi entrarono in azione in Nuova Guinea nel 1943 e furono impiegati fino alla fine del conflitto.\nStoria del progetto.\nI giapponesi trascurarono i motori raffreddati a liquido per vari motivi, tra cui le minori tolleranze ammesse da un progetto pi\u00f9 complesso e la possibile perdita dell'aereo in caso di danni o guasti ai radiatori (quello dell'olio era presente su tutti i motori). Inoltre, la maneggevolezza era una caratteristica scelta dai giapponesi per i duelli, e non vi era la necessit\u00e0 di un motore in linea perch\u00e9 quelli radiali erano pi\u00f9 che sufficienti per i livelli di velocit\u00e0 che si raggiungevano.\nMa la Kawasaki apprezzava la ridotta resistenza aerodinamica di un motore a cilindri in linea che favoriva le prestazioni velocistiche dei caccia futuri. Cos\u00ec gi\u00e0 nel 1939 acquis\u00ec la licenza del motore DB 601, estrapolandone una versione alleggerita di una trentina di kg rispetto al progetto base. Tuttavia l'alleggerimento ne indebol\u00ec la struttura, favorendo rotture e incidenti, caratteristica non certo ideale per il teatro del Pacifico e le sue grandi distese d'acqua, territori e foreste da sorvolare.\nIn ogni caso a quel punto, vedendo quanto i caccia con motore a cilindri in linea fossero promettenti, anche i vertici giapponesi richiesero alle loro industrie modelli che avessero tale tipo di propulsore, e la Kawasaki fece una proposta completa, con caccia e motori propri.\nLa Kawasaki present\u00f2 i prototipi dell'intercettore Ki-60 e del caccia Ki-61. Il Ki-60 si rivel\u00f2 poco maneggevole e non cos\u00ec veloce quanto si richiedeva, mentre il Ki-61 era un'ottima macchina, anche se meno armata e alla fine del 1941 si decise di passarla in produzione. Il Ki-61, ribattezzato \"Hien\", fu nel frattempo collaudato contro il Nakajima Ki-43 Hayabusa, un Curtiss P-40 di preda bellica e un Messerschmitt Bf 109 E acquistato dai tedeschi. Li surclass\u00f2 in tutti gli aspetti, ad esclusione del Ki-43, in maneggevolezza. Questo velivolo, ancora un prototipo, faceva quasi 600\u00a0km/h di velocit\u00e0 massima, leggero com'era (2.200\u00a0kg a vuoto), e caratterizzato da un carico alare a pieno carico inferiore a 150\u00a0kg/m\u00b2.\nTecnica.\nIl Ki-61, progettato dall'ing. Takeo Doi, era un caccia convenzionale, interamente metallico ad esclusione delle superfici di controllo di coda e dell'ala, intelate (per la leggerezza e maggiore elasticit\u00e0). La fusoliera era slanciata, pi\u00f9 che in qualunque altro caccia giapponese, con una parte posteriore molto pi\u00f9 lunga di quanto si vedeva gi\u00e0 da un anno nel Macchi M.C.202 italiano. La superficie alare era assai superiore all'italiano, 20 m\u00b2, a livello di uno Spitfire o un Reggiane Re.2000. L'ala era semplice, trapezoidale, di grande apertura ed allungamento; l'apertura alare era elevata per le dimensioni dell'aereo, paragonabile a quelle degli Zero, che avevano una struttura diversa. Data l'ala di grande allungamento, la velocit\u00e0 di rollio era pi\u00f9 bassa di altre macchine della classe, ma dato il peso elevato del Ki-61 di serie non vi erano altre ali adatte.\nIl motore Ha-40 era nel muso con l'elica, tripala, metallica, a giri costanti, protetta da un'ogiva profilata. Sopra e dietro il motore c'era il compartimento armi, poi l'abitacolo con un parabrezza molto profilato con blindovetro, tettuccio quasi a goccia e seggiolino blindato con 13\u00a0mm di acciaio. Il serbatoio principale era dietro il pilota come nel Bf 109 (anzich\u00e9 davanti, come nel Macchi e nello Spitfire, il che spiega le differenti proporzioni della fusoliera); infine vi erano i piani di coda, molto ampi e trapezoidali.\nIl carrello d'atterraggio era retrattile: le ali contenevano sia i suoi elementi principali che due armi, mentre il sistema di raffreddamento era sotto l'abitacolo, con un grande radiatore fisso.\nIl muso dell'aereo aveva la sommit\u00e0 colorata di nero opaco antiriflesso, soluzione allora all'avanguardia. Il resto aveva generalmente una colorazione chiara con striature verdi, spesso aggiunte sopra la tinta da superiorit\u00e0 aerea originaria.\nImpiego operativo.\nIL Ki-61 era complessivamente la migliore macchina tra quelle equipaggiate col motore DB 601. Sebbene il Macchi 202 fosse un po' pi\u00f9 veloce come velocit\u00e0 massima e di salita, il Kawasaki aveva un pi\u00f9 basso carico alare e un'ottima armonizzazione dei comandi e soprattutto un'elevata autonomia, grazie a 550 litri di benzina (contro i 430 del Macchi), ed un migliore armamento, sebbene all'inizio fosse equipaggiato solo da due mitragliatrici da 12,7\u00a0mm e da due da 7,7\u00a0mm, come le versioni meglio armate del velivolo italiano. Combinando la quantit\u00e0 di carburante e la potenza di fuoco, la macchina offriva una maggiore polivalenza, a cui si aggiungeva la possibilit\u00e0 di usare bombe o serbatoi ausiliari praticamente come standard. In ogni caso, se il Ki-61 era il migliore, era anche l'ultimo dei caccia con il DB-601, e questo ritardo di 3 anni sui caccia tedeschi e 1 su quelli italiani non avrebbe mancato di causare problemi.\nPer la fine del 1942 furono prodotti solo 33 aerei, quando ormai gli europei impiegavano il Daimler-Benz DB 605, come il Bf 109G. Il nomignolo in codice alleato era \"Tony\", come detto, per la somiglianza col Macchi 202.\nEntrando in azione in Cina e negli arcipelaghi asiatici, il Ki-61 dimostr\u00f2 pregi e difetti.\nI punti di forza erano innanzitutto che in picchiata i caccia occidentali non potevano pi\u00f9 ostentare superiorit\u00e0: nessun P-40 poteva sfuggirgli. Poi il Ki-61 non tendeva a esplodere o incendiarsi, nonostante il suo grande quantitativo di carburante.\nTra gli inconvenienti v'era la manutenzione delicata: l'affidabilit\u00e0 del motore era molto inferiore a quella dei velivoli con motori radiali, dimostrando che le iniziali preoccupazioni giapponesi non erano infondate (a causa anche dell'alleggerimento subito dal motore): nel trasferimento in Nuova Guinea circa 20 Ki-61 andarono persi per vari inconvenienti. Questo era uno dei principali teatri di operazioni dei primi tempi di servizio dello Hien.\nGli aerei delle basi avanzate in climi tropicali soffrivano molto e il DB 601 perdonava meno del Merlin quanto a manutenzione, con i carburanti a basso numero di ottani disponibili. A parte questo, gli alleati colpirono duramente gli aeroporti giapponesi distruggendo un gran numero di aerei. Il piano giapponese d'invadere l'Australia fin\u00ec col sacrificio di uomini e macchine durante il 1943-44.\nIn Cina le cose andarono diversamente, vista la comoda posizione tattica dei giapponesi e la vicinanza della madrepatria, che permetteva rifornimenti di carburante e lubrificanti di qualit\u00e0.\nLa necessit\u00e0 di avere armi di maggior calibro impose lo sviluppo di una mitragliera moderna calibro 20\u00a0mm in Giappone, ingrandendo la Ho-103, a sua volta copia della Browning M2 statunitense. Nel frattempo un sommergibile italiano giunse con 800 cannoncini MG 151/20 da 20\u00a0mm che furono usati per l'armamento alare nel primo lotto di caccia Ki-61. Nel 1943 furono prodotti circa 700 aerei, e l'anno dopo lo standard produttivo pass\u00f2 a caccia armati con il 20\u00a0mm alare. Questo aument\u00f2 il peso, ma lo si ritenne necessario per migliorarne le prestazioni.\nA quel punto il Ki-61 aveva un peso a vuoto di 2.600\u00a0kg: superava di 200 kg il Macchi e di 600 il Bf-109E, equipaggiati con gli stessi motore e armamento. La Macchi install\u00f2 le MG 151/20 in un solo esemplare sperimentale del suo M.C. 202. Il fatto che esso abbia continuato ad avere un buon comportamento in volo era gi\u00e0 notevole grazie all'ala e ai comandi, ma la carenza di potenza non era trascurabile come intercettore, specie in salita, dove era superato anche da diversi tipi di vecchi biplani da caccia, pi\u00f9 leggeri (7 minuti per 5.000\u00a0m contro i 9 per i 6.100 con il Gloster Gladiator, per esempio).\nA quel punto, nel 1944, gli avversari per quantit\u00e0 e qualit\u00e0 risultavano superiori e gli Hien, pur dotati di un armamento migliorato, non erano pi\u00f9 sufficienti per affrontarli adeguatamente: occorreva un motore pi\u00f9 potente, che ripristinasse almeno le prestazioni del prototipo, pi\u00f9 leggero di circa 400\u00a0kg. Ma lo sviluppo della versione giapponese del DB 605 fall\u00ec per l'inaffidabilit\u00e0 dimostrata nei primi test di volo, e il nuovo Ki-61-II non ebbe successo. Solo un centinaio di motori vennero prodotti, ma la met\u00e0 venne rimandata in ditta a causa dei difetti rilevati.\nDopo che un terribile bombardamento di B-29 distrusse tale impianto, i Ki-61 non ebbero pi\u00f9 un motore a cui affidarsi. Le cellule vennero quindi rimotorizzate con un nuovo propulsore, lo Ha-112 da 1.500 cavalli, un radiale di diametro ridotto che lo trasform\u00f2 in un eccellente apparecchio, il Ki-100, considerato il miglior caccia giapponese. Pur risultando leggermente pi\u00f9 lento del Ki-84, non soffriva di problemi di affidabilit\u00e0.\nI Ki-61 continuarono a combattere con grande impegno anche durante la difesa aerea del loro paese nel 1944-45, fino alla fine delle ostilit\u00e0, spesso con attacchi suicidi Tai Atari. Un pilota giapponese, Teruhiko Kobayishi fu accreditato di una dozzina di B-29 abbattuti, due dei quali con scontri diretti. A prescindere dall'accuratezza delle vittorie dichiarate, molto maggiori dei successi effettivi, questi scontri dimostrarono come i Ki-61 potessero attaccare i B-29, nonostante le loro prestazioni ad alta quota. Dal momento che i caccia giapponesi di questo tipo erano essenzialmente diurni, gli incontri con i bombardieri americani avvenivano solo quando questi eseguivano missioni ad alta quota.\nLa scarsa disponibilit\u00e0 di carburante ridusse le ore di volo per l'addestramento dei nuovi piloti, oltre a peggiorare la qualit\u00e0 delle prestazioni. Alla fine della guerra, i Ki-61 e 100 erano ancora macchine capaci di combattere, certamente superiori agli Zero e Oscar, ma non abbastanza per difendere anche il territorio metropolitano. I piloti giapponesi non si diedero mai per vinti, e arrivarono anche alle azioni kamikaze per fermare l'avanzata nemica; anche se marginalmente in tali azioni vennero coinvolti i Ki-61 Hien, che si prefer\u00ec usare come intercettori fino alla fine, quando ancora nel tardo agosto 1945 tentarono di abbattere uno dei pochi B-32 Dominator, il velivolo perdente del concorso vinto dal B-29, ma prodotto in pochi esemplari e usato perch\u00e9 era comunque migliore del suo predecessore B-24. Certamente furono usati anche nel settembre di quell'anno contro i sovietici in Asia, ma non sono noti particolari di quelle ultime azioni della seconda guerra mondiale.\nVersioni.\nIl Ki-61 era essenzialmente monoversione, a parte il fallimentare Ki-61-II, e le sottoversioni erano essenzialmente differenziate dal diverso armamento e dai conseguenti aumenti di peso."}
{"id": "457991", "revid": "17351", "url": "https://it.wikipedia.org/wiki?curid=457991", "title": "Heinkel He-280", "text": ""}
{"id": "457994", "revid": "1884099", "url": "https://it.wikipedia.org/wiki?curid=457994", "title": "Abbazia di Chiaravalle", "text": "Labbazia di Chiaravalle (in latino, \"Sanct\u00e6 Mari\u00e6 Clar\u00e6vallis Mediolanensis\", conosciuta anche come Santa Maria di Roveniano) \u00e8 un complesso monastico cistercense situato nel Parco agricolo Sud Milano, tra il quartiere Vigentino e il quartiere Rogoredo. Fondata nel XII secolo da san Bernardo di Chiaravalle come filiazione dell'Abbazia di Clairvaux, attorno a essa si svilupp\u00f2 un borgo agricolo, annesso al comune di Milano nel 1923.\nLa chiesa costituisce uno dei primi esempi di architettura gotica in Italia, e grazie alle bonifiche dei terreni e alle opere idrauliche dei monaci che la abitavano, fu fondamentale per lo sviluppo economico della bassa milanese nei secoli successivi alla sua fondazione.\nStoria.\nDalla fondazione al XVII secolo.\nIl 10 ottobre 1134 giunsero in Lombardia i primi monaci cistercensi provenienti dalla localit\u00e0 di Moiremont, vicino a Digione, che si stabilirono a Coronate presso Pieve di Abbiategrasso fondando l'Abbazia di Morimondo. Un altro gruppo di cistercensi, provenienti invece da Clairvaux, giunse all'inizio del 1135 a Milano, ospiti dei benedettini di sant'Ambrogio, in sostegno di papa Innocenzo II nella disputa contro l'antipapa Anacleto II, che allora contrapponeva anche il resto della Lombardia contro la citt\u00e0 di Milano.\nBernardo di Chiaravalle, giunto nella citt\u00e0 di Milano, convinse i milanesi a sostenere papa Innocenzo II, mettendo fine alla disputa papale e alla lunga guerra che aveva contrapposto Milano al resto della Lombardia. Le autorit\u00e0 milanesi per riconoscenza al santo si impegnarono a costruire un grande monastero; costruzione poi portata avanti proprio da Bernardo, che posizion\u00f2 il complesso a cinque chilometri da Porta Romana, in una zona paludosa, poi bonificata dai monaci, a sud della citt\u00e0 chiamata Roveniano o Rovegnano. Lasci\u00f2 quindi sul posto un gruppo di confratelli con lo scopo di raccogliere fondi utili alla costruzione della chiesa. Le prime costruzioni realizzate dai religiosi furono provvisorie, e solo tra il 1150 e il 1160 venne incominciata la costruzione della chiesa attuale, che poi si protrasse per circa settant'anni, fino al 1221; di quella originaria del 1135 non rimane oggi alcuna traccia.\nSecondo la tradizione, il formaggio grana della pianura padana, il Grana Padano, nacque nel 1135 nell'abbazia di Chiaravalle; l'identificazione di questa abbazia come luogo di nascita del progenitore del Grana Padano non \u00e8, tuttavia, certa, infatti nella pianura Padana era presente un'altra abbazia omonima, situata tra Piacenza e Fidenza.\nIl 2 maggio 1221 il vescovo di Milano Enrico I da Settala consacr\u00f2 la chiesa a santa Maria; nell'angolo nord-est del chiostro si pu\u00f2 trovare, scritta in caratteri semigotici, la lapide posta in quella occasione che riporta: \nDurante il XIII secolo i lavori proseguirono nella realizzazione del primo Chiostro, situato a sud della chiesa. In seguito, nel XIV secolo, venne realizzato il tiburio e il refettorio. Nel 1412 venne costruita per volere dell'abate una piccola cappella, posizionata in corrispondenza del transetto meridionale, rimaneggiata nel XVII secolo e oggi utilizzata come sacrestia.\nNel 1442 l'abbazia venne mutata \"In commendam\", affidata all'abate Gerardo Landriani, per passare nel 1465 sotto la guida di Ascanio Maria Sforza Visconti, fratello di Ludovico il Moro. Nel 1490, il Bramante e Giovanni Antonio Amadeo su commissione del cardinale Ascanio Maria Sforza Visconti, incominciarono a costruire il \"Chiostro Grande\" e il capitolo: nel periodo rinascimentale molti pittori e artisti lavorarono all'abbazia; a questo periodo risalgono anche le opere di Bernardino Luini. Pi\u00f9 tardi, dal 1613 al 1616, i Fiammenghini ebbero l'incarico di decorare le pareti interne della chiesa, che vennero letteralmente ricoperte di affreschi visibili anche oggi.\nDal XVIII secolo a oggi.\nLa storia dell'abbazia prosegu\u00ec normalmente nei secoli fino alla cacciata dei monaci da parte della Repubblica Cisalpina nell'anno 1798, gi\u00e0 sfiorata con la politica di soppressione degli ordini monastici di Maria Teresa d'Austria, per diventare gi\u00e0 quell'anno parrocchia del paese vicino. I beni dell'abbazia vennero venduti, e vennero avviati i lavori di demolizione del monastero: rimasero intatti soltanto la chiesa, una parte del chiostro piccolo, il refettorio e gli edifici dell'ingresso.\nNel 1861, per far spazio alla linea ferroviaria Milano-Pavia-Genova, il chiostro grande del Bramante, pur costruito sul solo lato adiacente all'abbazia come visibile da stampe d'epoca, venne distrutto.\n\u00c8 solo nel 1893 che l'Ufficio per la Conservazione dei Monumenti compr\u00f2 l'abbazia dai privati che l'abitavano e incominci\u00f2 il restauro del complesso, prima affidandolo a Luca Beltrami, poi nel 1905 a Gaetano Moretti, a cui si deve il restauro della torre nolare, nel 1926 con il ripristino della facciata originaria eliminando le superfetazioni barocche e nel 1945 con ulteriori restauri e la ricollocazione del \"Coro Ligneo\" nella navata centrale, che era stato spostato nella Certosa di Pavia per precauzione. Tra il 1970 e il 1972 si effettuarono i restauri degli affreschi del tiburio e, dal 2004, sono in corso i restauri degli affreschi della torre nolare e degli edifici dell'ingresso.\nNel 1952, grazie all'intervento del cardinale Alfredo Ildefonso Schuster, i cistercensi tornarono nell'abbazia, riprendendo il possesso del monastero a patto di riuscire a terminare i restauri entro nove anni e ottenendo quindi l'uso dell'abbazia e delle terre a essa adiacenti per i successivi ventinove anni, rinnovabili.\nGuglielma la Boema.\nNei pressi dell'abbazia visse in un'abitazione di propriet\u00e0 dell'ente monastico Guglielma la Boema, che si spense indossando in punto di morte l'abito monastico e che venne sepolta all'interno del chiostro.\nDopo la sua morte, avvenuta pare il 24 agosto 1281, i monaci e le suore di santa Caterina la proposero per la canonizzazione. La cappella che ne ospit\u00f2 le spoglie divenne luogo di culto, frequentato da seguaci e devoti. I frati le dedicarono addirittura un altare.\nL'intervento dell'Inquisizione circa venti anni dopo, nel 1300, interruppe il culto e consegn\u00f2 al rogo i suoi resti mortali e i suoi seguaci che, arsi vivi, morirono condannati per eresia.\nDescrizione.\nL'ingresso.\nL'accesso al complesso avviene attraverso una torre cinquecentesca, costruita per volere di Luigi XII di Francia, a fianco della quale sorge l'oratorio dedicato a San Bernardo in cui si pu\u00f2 ammirare l'affresco di \"Cristo davanti a Pilato\", un tempo attribuito al Hieronymus Bosch e oggi assegnato allo svizzero Hans Witz, che fu pittore di corte negli anni di Galeazzo Maria Sforza.\nLa griglia di ferro battuto che caratterizza l'entrata \u00e8 della fine del XVII secolo; dell'antica cinta muraria che circondava il monastero rimangono invece solo due piccoli tronconi ai lati della torre d'accesso, mentre non vi \u00e8 pi\u00f9 alcuna traccia del fossato.\nIl piazzale.\nIl piazzale antistante la chiesa si allarga gradatamente man mano che ci si avvicina a questa, mentre \u00e8 stretto subito dopo l'ingresso. Da notare, sulla sinistra, una piccola chiesetta dedicata a san Bernardo, risalente al 1412 e in seguito riadattata a spezieria a seguito della costruzione nel 1762 di un'altra chiesetta, sempre dedicata al Santo, sul lato opposto attaccata alla vecchia foresteria.\nIn quella pi\u00f9 antica si possono osservare le tracce degli affreschi attribuiti a Callisto Piazza, nell'altra invece si trova la \"Incoronazione della Vergine con i santi Benedetto e Bernardo\" del 1572 di Bernardino Gatti detto Il Sojaro, allievo del Correggio, spostata nel 1952 durante i restauri della chiesa principale a seguito della riapertura delle finestre dell'abside.\nLa chiesa.\nLa facciata.\nCome detto prima la facciata della chiesa \u00e8 quella precedente il rifacimento seicentesco, restaurata infatti nel 1926 per riportare alla luce il progetto originario. Si intravedono ancora, nella struttura attuale e in particolare nelle due entrate laterali, i segni del rifacimento e alcuni elementi architettonici non ben integrati col resto della struttura. Il nartece d'ingresso seicentesco \u00e8 tuttora conservato. Sostituisce l'originale duecentesco, del quale si conservano le murature laterali.\nSi presenta con la tradizionale forma a capanna, con la cornice sorretta da piccoli archetti in cotto; rimane ancora la pietra bianca della facciata seicentesca, in palese stonatura col resto del progetto. I tre archi sono allineati con gli ingressi.\nNotevole il portale d'ingresso, risalente presumibilmente agli inizi del XVI secolo, scolpito in rilievo con le figure dei \"Quattro Santi\" (san Roberto, sant'Alberico, santo Stefano, san Bernardo) e sormontato dallo stemma della chiesa: la cicogna con pastorale e mitra, anch'essa scolpita sui battenti.\nL'interno.\nDopo aver superato il portone duecentesco si coglie subito la pianta a croce latina, disposta su tre navate con volta a crociera, sorrette da piccoli pilastri in cotto ai lati, e con abside piatta. Il corpo principale \u00e8 formato da quattro campate, mentre una quinta pi\u00f9 piccola forma il presbiterio. I bracci del transetto sono formati da due campate di forma rettangolare, mentre l'incrocio viene deformato dalla cupola della torre. Arrivati alla quarta campata si notano i pilastri rettangolari, collegati a un muro che sostiene il coro.\nSi nota comunque una generale incertezza del progetto e delle misurazioni, che fa pensare a una prima opera.\nNonostante l'Ordine cistercense sia caratterizzato (per via del volere di san Bernardo, come simbolo di povert\u00e0) da una quasi totale mancanza di decorazioni, gli affreschi della cupola e delle tombe sono una chiara eccezione; \u00e8 solo in seguito, nel XVI e XVII secolo, che la chiesa viene affrescata in stile barocco, in modo a volte esageratamente ricco, in netto contrasto col volere del fondatore, ma secondo le nuove direttive del Concilio di Trento.\nI fratelli Giovan Battista e Giovan Mauro Della Rovere, detti i Fiammenghini, si dedicarono alla decorazione di gran parte dell'interno della chiesa; in particolare il transetto e il presbiterio sono decorati da un ciclo seicentesco. Inoltre alcuni pilastri, la controfacciata (appena sopra il portale) e la volta sono stati decorati dai due fratelli.\nIl coro ligneo.\nStupendo esempio di arte lignea \u00e8 il coro, appoggiato ai muri della navata centrale, intagliato da Carlo Garavaglia (autore di opere pregevoli a Milano, ma pressoch\u00e9 sconosciuto) a cavallo degli anni 1640-1645.\nInteramente in noce \u00e8 composto da due file disposte parallelamente su due livelli: il primo composto da ventidue stalli per i monaci, il secondo livello, pi\u00f9 in basso, da 17 posti. I pannelli intagliati rappresentano episodi della vita di san Bernardo, accompagnati da puttini, lesene e incastonati in piccoli scompartimenti.\nOgni figura \u00e8 diversa dalle altre, caratterizzata in modo mirabile e rifinita in ogni pi\u00f9 piccolo particolare, sia per quanto riguarda le persone sia per i dettagli dei paesaggi e dei pi\u00f9 semplici elementi di sostegno: ad esempio sono degni di nota i puttini che sorreggono i capitelli ai lati del coro o l'angioletto che sorregge un timpano intagliato con le figure dei Santi.\nIl tiburio.\nIl tiburio presenta tre serie di affreschi, ormai molto frammentari e deperiti, realizzati in due periodi successivi. Nella cupola era decorata dai santi Gerolamo, Agostino, Gregorio e Ambrogio, dai quattro Evangelisti e sormontati dal cielo stellato. Di questi solo due \"Evangelisti\" e una piccolissima parte del cielo stellato rimangono ben visibili. Nel tamburo si osservano sedici figure di \"Santi\" disposti a coppie.\nSi osservano poi alcuni episodi di vita della Vergine Maria tratti dalla Legenda Aurea di Jacopo da Varazze: le \"Storie di Maria Santissima\". Dall\"Incoronazione della Vergine\" all\"Annunciazione\", completata in un secondo tempo, dalla \"Dormitio Mari\u00e6\" ai \"Funerali di Maria Santissima\", tutti risalenti agli anni compresi tra il 1345 e 1347.\nLa paternit\u00e0 delle opere, seppur dubbia, \u00e8 attribuita ad allievi di scuola giottesca, specie le \"Storie della Vergine\", che la critica tende ad attribuire a Stefano Fiorentino o a Puccio Capanna.\nIl transetto.\nIl transetto della chiesa \u00e8 interamente ricoperto dagli affreschi dei Fiammenghini, che terminarono il loro lavoro nel 1615.\nIl braccio nord \u00e8 dedicato ai martiri dell'ordine: sopra le tre cappelle troviamo \"San Bernardo di Poblet\", \"San Tommaso Becket, arcivescovo di Canterbury\", la \"Santissima Trinit\u00e0\", sulle altre pareti il \"Martirio delle monache\" cistercensi nel monastero di Vittavia e il \"Martirio di san Casimiro\". Sulla volta di questo transetto vi sono i quattro \"Santi martiri cistercensi\".\nLa porta che si apre a lato d\u00e0 sul cimitero dell'abbazia.\nLe cappelle di questa parte di transetto sono divise su due livelli, tre sotto e tre sopra; le prime fanno parte del progetto originario della chiesa, le altre tre vennero aggiunte solo nel XIII secolo e non sono pi\u00f9 utilizzabili. Dal basso da sinistra si trova la \"Cappella di Santa Maria Maddalena\", la \"Cappella di Santo Stefano Martire\" e la \"Cappella di San Rosario\".\nIl braccio sud \u00e8 dedicato ai santi e vescovi dell'Ordine cistercense: sopra la porta della sacrestia troviamo la \"Erezione del primo monastero di C\u00eeteaux\", gli ovali con la Vergine, san Benedetto e san Bernardo, san Domenico Abate, sant'Alberico, san Galgano e san Vittore monaco. Sulla parete a fianco della scala che porta al dormitorio vi \u00e8 il grande affresco dell'albero genealogico dell'Ordine. Sulla volta di questo transetto vi sono san Cristiano arcivescovo d'Irlanda, san Pietro arcivescovo di Tarantasia, sant'Edmondo arcivescovo di Canterbury, san Guglielmo di Berry.\nLe cappelle di questo transetto sono solo tre; da sinistra si trova la \"Cappella di San Bernardo\", la \"Cappella della Passione\" che originariamente ospitava il \"Cristo alla colonna\" del Bramante ora in deposito alla Pinacoteca di Brera, e, infine, la \"Cappella di San Benedetto\".\nIn fondo al transetto sinistro si trova la statua in marmo di Carrara, raffigurante il versetto del salmo \"Exsurrexi et adhuc sum tecum\" (138, 18), scolpita nel 1975 da Giacomo Manz\u00f9 per Raffaele Mattioli (1895-1973), amministratore delegato della Banca Commerciale Italiana, sepolto nel cimitero dell'abbazia.\nOrgano a canne.\nNel transetto destro della chiesa abbaziale vi \u00e8 un organo a canne opera di Natale Morelli (1853), rifacimento di un pi\u00f9 antico strumento del XVII secolo. Collocato sopra una cantoria lignea dipinta fra due monofore, \u00e8 a tastiera unica e pedaliera a leggio composta da 17 pedali + 1 che aziona il \"tiratutti\".\nIl presbiterio.\n\u00c8 la zona pi\u00f9 illuminata della chiesa, ricevendo luce da tutti i quattro lati, \u00e8 la pi\u00f9 importante per il suo significato religioso. \u00c8 costituito dalla settima campata della navata centrale, e accoglie, addossato al muro di fondo, l'altare maggiore. Sulle pareti laterali altre due opere dei Fiammenghini: l\"Adorazione dei pastori\" e la \"Madonna del Latte\", datata 1616.\nLa \"Madonna della Buonanotte\".\nDalla scala del transetto sud si accede al dormitorio, risalente al 1493.\nIn cima alla ripida scala si giunge su un piccolo pianerottolo abbellito da una delle prime opere di Bernardino Luini: la \"Madonna della buonanotte\" del 1512. Il nome le viene dall'abitudine dei monaci che, risalendo al dormitorio, salutavano la Madonna con l'ultimo Ave Maria del giorno; sorridente lei li accompagnava al riposo, accompagnata dal Bambino e da due angeli.\nDa notare il paesaggio retrostante. Sulla sinistra \u00e8 raffigurato San Benedetto colto nell'atto di buttarsi nel mezzo di un roveto per respingere alcune tentazioni carnali subite in sogno. La scena \u00e8 ripresa dalla Vita di San Benedetto narrata da Gregorio Magno nei suoi Dialoghi, e stabilisce una chiara connessione tra il modello perfetto della Chiesa, rappresentata dalla Vergine, e l'astinenza dalla carnalit\u00e0 come prescritto dall'osservanza della Regola seguita a Chiaravalle. Sulla destra San Bernardo in ginocchio di fronte a un'apparizione mariana e l'abbazia di Chiaravalle raffigurata alle sue spalle rendono omaggio alla particolare devozione bernardina nei confronti della Madonna.\nLa sacrestia.\nLa costruzione della sacrestia risale al 1412, con successivi ampliamenti nel 1600 e nel 1708. Si presenta con due campate a botte, una piccola abside semiottagonale e due finestre a sesto acuto. Era qui che, fino alla cacciata dei cistercensi, era conservata la \"Croce di Ludovico il Pio\", o \"Croce di Chiaravalle\", capolavoro di oreficeria romanica, oggi esposta al Museo del Duomo. Da notare le tele de \"La Vergine, San Bernardo e Santi\", \"San Benedetto e gli altri santi\" e la pala d'altare realizzata da Daniele Crespi.\nIl chiostro.\nDel chiostro duecentesco, di cui rimangono solamente il lato settentrionale e due campate, \u00e8 abbellito dalla \"Vergine in trono con Bambino onorata da Cistercensi\" (prima met\u00e0 del XVI secolo), un tempo attribuita a Gaudenzio Ferrari e oggi a Callisto Piazza. A fianco dell'affresco vi \u00e8 la lapide scritta in caratteri semigotici, posta in occasione della consacrazione della chiesa nel 1221, sormontata dalla cicogna. Nel 1861, per far spazio alla linea ferroviaria Milano-Pavia-Genova, il lato effettivamente realizzato del Chiostro Grande del Bramante o dell'Amadeo venne distrutto.\nDa notare sono le colonnine \"annodate\" poste sul lato nord-ovest che indicano l'unione tra il cielo e la terra e la semplicit\u00e0 dei capitelli delle altre colonne, decorate con foglie, aquile e volti umani, in molti casi fortunati ritrovamenti in fase di restauro, utilizzate per le colonnine attuali. Dal lato sud, interamente rifatto, si pu\u00f2 avere un bel colpo d'occhio sulla \"Ciribiciaccola\", che spicca sopra la chiesa.\nIl capitolo.\nL'entrata del capitolo \u00e8 posto sul lato a est del chiostro; qui si possono ammirare dei graffiti (attribuiti al Bramante) raffiguranti la Milano del tempo: il Duomo \u00e8 ancora senza le guglie, Santa Maria delle Grazie \u00e8 in costruzione e il Castello Sforzesco mostra ancora l'antica torre del Filarete.\nSulle altri pareti spiccano Profeti e Patriarchi: Salomone, Abramo, Giacobbe, Osea, Geremia e Davide. Sempre opera dei Fiammenghini, furono in seguito spostati dalla loro sistemazione originaria (i piloni della navata centrale) e risistemati su tela nel 1965.\nI bronzi tondi raffiguranti il \"Cristo al Limbo\" e l\"Incredulit\u00e0 di San Tommaso\" (i cui disegni originali di Raffaello Sanzio sono oggi conservati a Firenze e Cambridge) sono opera dello scultore fiorentino Lorenzo Lotti, detto il Lorenzetto.\nLa torre nolare, detta Ciribiciaccola.\nLa torre nolare sale partendo dal tiburio, a un'altezza di 9 metri, con due sezioni di forma ottagonale, di 4,14 metri la prima e di 12,19 metri la seconda, per poi diventare di forma conica per 11,97 metri. Da qui alla fine della croce, posta su un mappamondo, si raggiunge l'altezza di 56,26 metri.\nOgnuna delle zone \u00e8 divisa a sua volta in due parti che sono caratterizzate dall'abbondanza di archetti pensili di varie forme, con cornici lavorate e accompagnate dai pinnacoli conici bianchi che delimitano le zone. Le bifore, trifore e quadrifore sono formate da marmo di Candoglia (lo stesso del Duomo di Milano), mentre le monofore sono in cotto.\nLa data esatta di costruzione non \u00e8 conosciuta, ma \u00e8 stata datata 1329-1340 e attribuita a Francesco Pecorari di Cremona per via della somiglianza di quest'opera con le altre pi\u00f9 conosciute: il Torrazzo di Cremona e il campanile di San Gottardo a Milano. Anche la torre venne rimaneggiata nel corso degli anni come il resto dell'abbazia, e solo nel 1905 vennero rimosse le aggiunte settecentesche.\nLa torre nolare ospita la pi\u00f9 antica campana montata a sistema ambrosiano, fusa dal maestro Glaudio da San Martino nel 1453 e ancora oggi azionata manualmente dai monaci cistercensi, tramite una corda che pende in mezzo all'incrocio tra il transetto e la navata centrale della chiesa. La campana suona per chiamare a raccolta il capitolo dei monaci per la liturgia delle ore e durante il sanctus delle messe conventuali. In onore di San Bernardo di Chiaravalle, la campana \u00e8 chiamata \"Bernarda\".\nLa torre viene chiamata nel dialetto milanese \"Ciribiciaccola\", e in un'antica filastrocca dialettale se ne parla cos\u00ec:\nI \"ciribiciaccolini\" sono forse i frati dell'abbazia o le colonnine lavorate minuziosamente della torre, o ancora i piccoli della cicogna, che in passato nidificava sulla torre, dal verso dei cicognini (\"ciri\") e lo sbattere del becco della cicogna contro le colonnine.\nIl campanile.\nIl campanile dell'abbazia \u00e8 stato edificato sul finire del Settecento, anche se le sue forme moderne sono di fine Ottocento. Non vi sono documenti che attestano cosa ci fosse sul campanile prima delle campane odierne.\nAttualmente, il campanile ospita un concerto di cinque campane, fuso dalla fonderia del grosino Giorgio Pruneri nel 1907. Il concerto \u00e8 noto tra i campanari per la notevole pregevolezza e limpidezza del suono dei suoi bronzi ed \u00e8 riconosciuto tra i migliori lavori del Pruneri in terra ambrosiana. Le cinque campane sono intonate in Re3 Maggiore e la campana maggiore \u00e8 esattamente un'ottava pi\u00f9 grave rispetto alla \"Bernarda\", la quale suona un Re4.\nI cinque bronzi, cos\u00ec come la campana della \"Ciribiciaccola\" sono completamente manuali, e azionabili dal piano di suono che si trova tra l'entrata della portineria e il chiostro interno."}
{"id": "457998", "revid": "16758", "url": "https://it.wikipedia.org/wiki?curid=457998", "title": "Schloss Korb", "text": ""}
{"id": "457999", "revid": "1782831", "url": "https://it.wikipedia.org/wiki?curid=457999", "title": "Chiesa episcopale americana di Saint James", "text": "La chiesa episcopale americana di St. James \u00e8 una chiesa anglicana e vetero-cattolica situata in via Bernardo Rucellai 13 a Firenze, davanti agli Orti Oricellari e alle spalle del Giardino Corsini.\nStoria.\nUna congregazione della chiesa episcopale americana esiste in citt\u00e0 dal 1868. Nel 1906 la comunit\u00e0 episcopale americana di Firenze incaric\u00f2 l'architetto Riccardo Mazzanti (che si avvalse della collaborazione di Gino Marchi) per l'edificazione di una chiesa. Lo stesso architetto aveva gi\u00e0 edificato il sontuoso palazzo Cesaroni nella stessa via Rucellai. La chiesa sorge sulla strada aperta nel 1898 per lottizzare gli Orti Oricellari.\nFra i maggiori sostenitori dell'impresa ci fu il magnate John Pierpont Morgan, che volle sovrintendere personalmente al progetto coinvolgendo altri consulenti. Nel 1908 avvenne la posa della prima pietra, testimoniata da una lapide che riporta la data del 23 aprile.\nNon si hanno notizie circa l'affidamento dell'incarico di progetto e la sua stesura se non un accenno a critiche ad esso rivolte che, pare, determinano l'intervento dell'architetto Carrere in aggiunta ai colleghi gi\u00e0 impegnati. La redazione finale port\u00f2 quindi la firma di Riccardo Mazzanti, G. Marchi &amp; R. Carr\u00e8re. Quando la nuova chiesa viene consacrata, l'8 novembre 1911, era incompleta della torre, la cui elevazione fu decisa nell'ottobre 1911. Essa fu completata nel 1927 insieme ad altri lavori nella rectory, iniziata nel 1921, mentre un anno dopo J. e M. Buttles fecero arredare la cappella di famiglia nella chiesa. Durante la seconda guerra mondiale la chiesa venne chiusa, pur non lamentando grossi danni, e riaperta dall'esercito americano.\nQui tra gli altri si \u00e8 sposata il 6 giugno 1992 la rockstar David Bowie con la modella Iman.\nVi celebra anche la parrocchia vetero-cattolica fiorentina.\nDescrizione.\nLo stile dell'edificio, a tre navate, rispecchia i canoni del neogotico di matrice inglese. Di particolare pregio sono le vetrate, fra le quali il tondo con l\"Ingresso di Ges\u00f9 in Gerusalemme\", su cartone di Ezio Giovannozzi (1911).\nIl repertorio neogotico trov\u00f2 una certa diffusione nel primo decennio del Novecento e occup\u00f2 un ruolo secondario anche nella produzione di Mazzanti, l'unico tra gli autori - figure non di spicco della cultura architettonica dell'epoca - di documentata attivit\u00e0. L'opera non annovera grande fortuna nella pubblicistica specializzata, con un interesse legato per lo pi\u00f9 al significato religioso e sociale e limitato all'ambiente della comunit\u00e0 americana.\nIl complesso \u00e8 impostato su schemi tipicamente riferibili all'architettura anglosassone in stile del primo Novecento: la chiesa \u00e8 arretrata rispetto al filo stradale ed \u00e8 circondata dal verde e dalle pertinenze costituite dalla casa del pastore, con il giardinetto all'italiana, dalla \"carriage house\" e dalla casa del portiere, tutte in stile neomedievale.\nLa chiesa presenta un impianto basilicale con aula a tre navate, di cui le laterali formate da quattro campate. A lato del transetto, la cappella privata Buttles occupa la campata sulla sinistra, e l'organo quella sulla destra, mentre l'abside poligonale, unica, ospita una grande vetrata policroma a tre spartiti con tondo centrale, dono della famiglia Berwind.\nArchi a sesto acuto, rivestiti con lo stesso travertino che ricorre nelle membrature di tutto l'interno e in facciata, collegano le navate laterali a quella centrale e inquadrano strette monofore, alle quali corrispondono le trifore superiori.\nUn portico a tre campate, coronato da una merlatura, precede la campata centrale di facciata, illuminata da un grande rosone in vetro policromo.\nLa copertura, a spiovente per le navate laterali e a capanna per quella centrale, presenta un soffitto ligneo con pannelli a riquadri.\nLa torre a tre livelli ha pianta quadrata con torrioni angolari di rinforzo e merlatura superiore.\nNel 2009 \u00e8 stato costruito dalla ditta organaria inglese Willis &amp; Sons un nuovo organo per la chiesa. Esso \u00e8 collocato entro una cassa artistica che si ispira ai modelli tedeschi posta sul lato destro del presbiterio. Lo strumento \u00e8 a trasmissione mista e dispone di 25 registri su due manuali e pedale."}
{"id": "458000", "revid": "1442080", "url": "https://it.wikipedia.org/wiki?curid=458000", "title": "Paul Okon", "text": "Carriera.\nGiocatore.\nClub.\nNel 1988 sbarca in Italia insieme all'amico Christian Vieri e gioca con lui nel Santa Lucia, societ\u00e0 di Prato, citt\u00e0 originaria di \"Bobo\". La storia dura due mesi, poi avviene il ritorno in Australia. Ha iniziato la carriera professionistica nel Marconi Stallions di Sydney con cui debutta nel campionato australiano. Arrivato in Europa nel 1991, ingaggiato dal , vi gioca 5 stagioni (72 presenze ed un gol), vincendo 2 campionati belgi (1992 e 1996), altrettante Coppe del Belgio (1995 e 1996) e 3 Supercoppe del Belgio (1992, 1994 e 1996). Nel 1995 vince inoltre la \"Scarpa d'Oro\", riconoscimento attribuito dalla stampa belga, al miglior giocatore del campionato. Nel 1996 viene inoltre nominato Calciatore dell'Oceania dell'anno.\nViene quindi portato in Italia dalla Lazio nell'estate del 1996, dove gioca altri 3 campionati (19 presenze) senza impressionare particolarmente, causa anche gravi problemi alle ginocchia. Con la casacca biancoceleste vince comunque la Coppa Italia 1997-1998 e la Coppa delle Coppe 1998-1999. Acquistato dalla , gioca 11 partite con la casacca viola nella stagione 1999-2000, senza per\u00f2 lasciare il segno.\nVa quindi in Inghilterra, al , dove gioca una stagione ad alti livelli contribuendo alla salvezza del club; ma la stagione seguente l'arrivo del nuovo allenatore Steve McClaren, lo fanno scendere, dopo sei mesi di panchina, in \"First Division\", nel Watford di Vialli, dove gioca 15 partite da titolare. Ritornato su buon livelli viene acquistato dal Leeds United dove gioca 15 partite nella stagione 2002-2003.\nIngaggiato dal all'inizio della stagione 2003-2004, dopo un inizio da titolare, in cui gioca 11 partite viene ceduto alla squadra belga del Brussels, in seconda divisione, con cui chiude la stagione. Sempre in Belgio disputa la stagione successiva con l'Ostenda, con la quale retrocede.\nNel 2005-2006 ha giocato a Cipro con l'Apoel Nicosia. Nel luglio del 2006 \u00e8 ritornato in Australia firmando per i Newcastle United Jets, con cui termina la carriera.\nNazionale.\nCon la nazionale australiana ha pi\u00f9 volte sfiorato la partecipazione alle fasi finali della Coppa del Mondo, e ha inoltre partecipato alle Olimpiadi di Barcellona 1992 arrivando alle semifinali della manifestazione."}
{"id": "458003", "revid": "1906976", "url": "https://it.wikipedia.org/wiki?curid=458003", "title": "Sikkim", "text": "Il Sikkim (hindi: \u0938\u093f\u0915\u094d\u0915\u093f\u092e - traslitterazione: \"Sikkima\") \u00e8 uno Stato federato dell'India, situato tra le montagne dell'Himalaya.\nGeografia.\nLo stato confina con il Nepal a ovest, la Regione Autonoma del Tibet della Cina a nord e ad est, e il Bhutan ad est. Lo stato indiano del Bengala Occidentale si trova a sud. Con 607.688 abitanti \u00e8 lo stato meno popoloso, ed il secondo meno esteso dopo Goa. Le lingue ufficiali dello stato sono il nepalese, il sikkimese, il lepcha e il limbu. La capitale \u00e8 Gangtok.\nStoria.\nIl Sikkim fu uno Stato indipendente dal 1642, quando inizi\u00f2 a essere governato da sovrani detti \"Chogyal\" (traduzione in tibetano del termine sanscrito \"dharmaraja\", ovvero \"sovrano difensore del dharma\"), divenendo poi protettorato dell'Impero britannico e successivamente dell'India. Nel 1975 fu annesso all'India attraverso un referendum.\nSuddivisioni amministrative.\nDistretti.\nIl Sikkim \u00e8 diviso in quattro distretti: Sikkim Orientale, Sikkim Occidentale, Sikkim Settentrionale e Sikkim Meridionale, i cui capoluoghi sono, rispettivamente, Gangtok, Gyalshing, Mangan e Namchi. Al livello amministrativo inferiore del distretto, ci sono in Sikkim nove sottodivisioni: Gangtok, Pakyong, Rongli, Namchi, Soreng, Gyalshing, Rabongla, Mangan e Chungthang."}
{"id": "458102", "revid": "125916536", "url": "https://it.wikipedia.org/wiki?curid=458102", "title": "Reazione a catena (film 1971)", "text": "Reazione a catena, uscito anche con il titolo Ecologia del delitto, \u00e8 un film del 1971 diretto da Mario Bava.\nViene considerato antesignano degli slasher movie e fu uno dei pochi film di cui lo stesso Bava si disse abbastanza soddisfatto. Si tratta di uno dei film pi\u00f9 spietati e cinici del regista, caratterizzato da un'intricata successione di delitti, per mezzo della quale viene messa a nudo la grettezza dell'animo umano, illustrando una serie di personaggi che finiscono per massacrarsi a vicenda. Il film viene infatti annoverato tra gli slasher anche a causa del forte accumulo di omicidi efferati.\nIl film, il cui titolo di lavorazione era \"Cos\u00ec imparano a fare i cattivi\", fu presentato al Festival di Avoriaz, ma in Italia fu distribuito malamente. Agli inizi degli anni ottanta fu programmato dalle TV private e nel 2004 \u00e8 stato trasmesso dal canale satellitare Sky nella versione integrale.\nTrama.\nLa contessa Federica Donati, paralitica, vive presso una baia incontaminata, della quale \u00e8 proprietaria. La donna, separata dal marito Filippo, viene da questi assassinata. L'uomo viene poco dopo a sua volta assassinato da una figura misteriosa ed il suo cadavere fatto sparire. Un biglietto lasciato nella dimora della contessa in cui ella si dichiara stanca della vita induce la polizia a decretarne il suicidio.\nL'architetto Franco Ventura, salutata la propria amante Laura, si reca alla baia, dove possiede un cottage, per sistemare i suoi affari. Morta la contessa, che si opponeva ad ogni proposta di interventi edilizi nella baia, l'architetto \u00e8 ora convinto di poter iniziare una vera e propria speculazione. Intanto il pescatore Simone chiacchiera con Paolo Fossati, entomologo dilettante, e lo critica perch\u00e9 cattura insetti innocenti. Anna, moglie di Paolo, legge i tarocchi e ha presagi di morte.\nGiungono alla baia due coppie in cerca di un luogo dove appartarsi. Una delle ragazze si tuffa nuda nella baia e s'ingarbuglia con una corda, facendo affiorare il cadavere del conte Filippo Donati. La ragazza esce dall'acqua e inizia a fuggire, ma viene inseguita e sgozzata con una roncola da un misterioso assassino, che poi uccide anche gli altri tre.\nLa sera Renata Donati, figlia del defunto conte, e suo marito Alberto incontrano i Fossati, dopo aver lasciato i loro figli in una roulotte. Renata \u00e8 alla ricerca del padre scomparso, ma soprattutto \u00e8 interessata all'eredit\u00e0 della baia. Infatti con la morte della contessa e la scomparsa di suo padre, la baia dovrebbe spettare a lei. Anna tuttavia la informa che l'erede potrebbe essere Simone, figlio naturale della contessa. I Fossati indicano a Renata e Alberto il viottolo da seguire per raggiungere la capanna di Simone e la villa dell'architetto Ventura, nel caso loro abbiano informazioni sul conte scomparso.\nSul molo Renata scopre il cadavere del padre nella barca di Simone, che si giustifica dicendo di averlo appena pescato. Poco dopo, mentre Alberto va a prendere la macchina, Renata, recatasi alla villa di Ventura in cerca di aiuto, scopre i cadaveri dei quattro ragazzi. L'architetto si avvicina alla donna armato di un'accetta, ma Renata lo colpisce con un paio di forbici e scappa credendolo morto. I Fossati, incuriositi dai movimenti di persone, scoprono il corpo dell'architetto e vengono a sapere del ritrovamento del cadavere del conte.\nRenata e Alberto decidono allora di eliminare gli scomodi testimoni prima che sia avvertita la polizia, il cui intervento potrebbe comportare per loro la fine di ogni speranza di ereditare la baia, che andrebbe a favore di Simone. Alberto strangola Paolo con il cavo del telefono e Renata decapita Anna con un'accetta. A questo punto l'unico ostacolo fra la coppia e l'eredit\u00e0 \u00e8 Simone che i due si affrettano a raggiungere per eliminarlo. Nel frattempo giunge Laura e trova Ventura ancora in vita, che le dice di andare da Simone a chiedere aiuto.\nLa donna raggiunge Simone, il quale, avendo assistito ad un incontro clandestino tra il conte Filippo e Laura, accusa la donna di avere sedotto il conte e di averlo convinto ad eliminare la contessa sua madre. Laura confessa di aver agito spinta da Ventura. Nel piano dell'architetto, il conte sarebbe stato poi eliminato dallo stesso Simone, senza che quest'ultimo sapesse che anche l'omicidio di sua madre faceva parte del piano. Un foglio autografo della contessa, in cui ella si dichiarava stanca della vita, strappato dal suo stesso diario e avulso dal contesto, avrebbe convinto la polizia del suicidio. Simone, compreso di essere stato usato da Ventura, strangola Laura, ma poco dopo finisce ucciso da Alberto.\nVentura gravemente ferito aspetta di essere soccorso e rivive il momento in cui Simone gli aveva confessato l'omicidio dei quattro ragazzi che avevano scoperto il cadavere del conte e aveva ceduto a Ventura i diritti sulla baia, in quanto erede della contessa. Giungono invece Renata e Alberto. Alberto e Ventura si affrontano e Ventura viene ucciso. Finalmente Renata e Alberto possono bruciare ogni documento che assegna l'eredit\u00e0 della baia a Simone e diventare loro stessi gli eredi di ogni possedimento della contessa.\nLa mattina seguente Alberto e Renata si complimentano reciprocamente per la riuscita del loro piano, ma vengono abbattuti da un colpo di fucile, sparato per gioco dai loro figli, che poi si mettono a correre felici per la baia.\nProduzione.\nIl film \u00e8 stato girato da Mario Bava in condizioni ideali dal punto di vista produttivo, a differenza di altri suoi film: il produttore della pellicola, Giuseppe Zaccariello, infatti gli diede ampia libert\u00e0.\nIl soggetto del film, intitolato \"Cos\u00ec imparano a fare i cattivi\", fu scritto da Franco Barberi e Dardano Sacchetti, qui alla sua prima collaborazione con Bava. Sacchetti ha dichiarato di essersi ritirato dal film dopo la prima stesura della sceneggiatura, perch\u00e9 Barberi era stato licenziato, cos\u00ec la sceneggiatura fu scritta da Bava insieme ad altri quattro sceneggiatori tra cui Roberto Leoni, che in seguito lasci\u00f2 il progetto a sua volta .\nIl figlio di Bava, Lamberto, fu l'aiuto regista del film, e gir\u00f2 la sequenza della morte del personaggio di Claudio Volont\u00e9, Simone.\nGli effetti speciali del film sono di Carlo Rambaldi, in seguito noto come creatore di \"E.T. l'extra-terrestre\".\nRiprese.\nIl film fu girato tra Sabaudia e Latina.\nDate di uscita e titoli per l'estero.\nIl film usc\u00ec in Italia l'8 settembre 1971. Negli Stati Uniti usc\u00ec come \"Twitch of the Death Nerve\" e \"A Bay of Blood\", in Gran Bretagna come \"Bloodbath\" e in Francia come \"La baie sanglante\".\nAccoglienza.\n\"Reazione a catena\" \u00e8 considerato dalla critica cinematografica uno dei migliori film di Mario Bava, ed ebbe anche buone recensioni alla sua uscita. Per la rivista \"Amarcord\": \u00ab\u00c8 ormai assodato che la serie \"Venerd\u00ec 13\" non sarebbe sicuramente mai esistita senza il prototipo baviano\u00bb.\nPer \"Nocturno\" \u00ab\"Reazione a catena\" \u00e8 il marxismo secondo Bava\u00bb. Il critico francese Luc Moullet port\u00f2 il film a un convegno sulla critica svoltosi a Palermo. Alberto Pezzotta, nella sua monografia sul regista, scrive \u00abUno dei film pi\u00f9 amati dai \"bavologi\". Gli slasher tipo \"Venerd\u00ec 13\" sembrano averlo copiato spudoratamente, senza per altro aver capito l'essenziale: che Bava non rispetta alcuna regola. E non solo \u00e8 pi\u00f9 colto e pi\u00f9 ironico dei suoi presunti epigoni, ma anche molto pi\u00f9 cattivo\u00bb.\nInfluenze.\n\"Reazione a catena\" ha ispirato particolarmente il film \"L'assassino ti siede accanto\" (1981), film che ripropone la scena dell'omicidio di due amanti che vengono impalati mentre copulano.\nIl film \u00e8 citato anche in \"L'ultimo treno della notte\" di Aldo Lado, \"Halloween - La notte delle streghe\" di John Carpenter e \"La casa\" di Sam Raimi."}
{"id": "458115", "revid": "36426", "url": "https://it.wikipedia.org/wiki?curid=458115", "title": "Chiesa dell'Adorazione Perpetua", "text": "La chiesa dell'Adorazione Perpetua \u00e8 un luogo di culto cattolico di Firenze.\nStoria e descrizione.\nCome l'annesso convento, fondato da Teresa \"Maria della Croce\" Manetti (1846-1910), appartiene all'Istituto Teresiano Carmelitano e fu costruita tra il 1900 e il 1902 con le sovvenzioni dei marchesi Antinori da Giovanni Paciarelli in stile classicheggiante ispirato all'architettura del '400, nell'area dove in passato si trovavano gli orti del monastero di Sant'Anna al Prato.\nAttualmente \u00e8 sede della Casa Generalizia e del Noviziato, mentre la Casa Madre ha sede a Campi Bisenzio, luogo di nascita della fondatrice che fu beatificata nel 1986. Le suore hanno costituito l'Associazione delle Guardie d'Onore del Santissimo Sacramento e curano l'educazione dei fanciulli."}
{"id": "458125", "revid": "36426", "url": "https://it.wikipedia.org/wiki?curid=458125", "title": "Chiesa di Sant'Anna al Prato", "text": ""}
{"id": "458139", "revid": "767487", "url": "https://it.wikipedia.org/wiki?curid=458139", "title": "Citro\u00ebn Dyane", "text": "La Citro\u00ebn Dyane \u00e8 un'utilitaria prodotta dalla Casa francese Citro\u00ebn dal 1967 al 1984.\nStoria.\nGenesi del modello.\nNegli anni cinquanta e sessanta la Citro\u00ebn era riuscita ad ottenere un enorme successo di vendite con la sua 2CV, una vettura spartana ed essenziale pensata gi\u00e0 negli anni trenta per motorizzare il ceto medio francese.\nTuttavia l'avvento della Renault 4, analoga alla piccola Citroen sia per caratteristiche tecniche che per successo commerciale, si rivel\u00f2 una minaccia per l'egemonia commerciale della \"2CV\" che cominciava a soffrire per il suo design un po' datato e per i suoi limiti costruttivi. D'altro canto questa vettura continuava a far registrare numeri di vendita pi\u00f9 che soddisfacenti, malgrado la sua et\u00e0.\nPerci\u00f2 la Citro\u00ebn pens\u00f2 di affiancare alla \"2CV\", senza sostituirla, una vettura dalle caratteristiche simili, ma con un design pi\u00f9 moderno. Solo in seguito, secondo le intenzioni del costruttore, la \"2CV\" sarebbe stata pensionata a favore della nuova vettura. (In realt\u00e0 la 2CV sarebbe sopravvissuta di ben 6 anni alla sua erede designata, ma questo all'epoca non era prevedibile.)\nNel 1964 fu avviato quindi il progetto \"AY\", destinato alla realizzazione di questa nuova vettura. Tale progetto si prefiggeva di apportare sostanziali modifiche stilistiche e di contenuto alla \"2CV\", ma di lasciarne fondamentalmente invariata l'architettura meccanica. Perci\u00f2 si trattava di dare un aspetto nuovo al corpo vettura del popolare modello.\nIl presidente Pierre Bercot affid\u00f2 il compito di ridisegnare il corpo vettura a Louis Bionier, gi\u00e0 al Centro Stile della Panhard, una Casa automobilistica da pochi anni entrata nell'orbita della Citro\u00ebn e che di l\u00ec a poco sarebbe stata rilevata del tutto dalla Casa del \"double chevron\". Il compito non fu affidato al Centro Stile Citro\u00ebn perch\u00e9 esso era gi\u00e0 sovraccarico di lavoro, visto che erano gi\u00e0 attivi i progetti per il restyling della DS, per la GS, per la SM e per la Ami 8.\nLe specifiche imposte da Bercot includevano la massima economia di sviluppo del modello per permettere anche al nuovo modello di essere competitivo, e la possibilit\u00e0 di produrre la nuova vettura nelle stesse linee di montaggio fino a quel momento dedicate solo alla \"2CV\", ossia gli stabilimenti di Levallois e di Rennes. I primi schizzi di Bionier ritraggono una vettura simile nell'impostazione generale alla \"2CV\", ma con cofano pi\u00f9 spiovente, fari integrati nei parafanghi e parabrezza maggiormente sviluppato in altezza. Alcune soluzioni prefiguravano quindi quelle del modello definitivo.\nMa il modello derivato da tali schizzi e risalente alla fine del 1964 lasci\u00f2 perplesso il direttivo Citro\u00ebn, che decise di far apportare alcuni ritocchi ad alcuni colleghi del centro stile interno alla Citro\u00ebn, che in quel periodo stava attraversando un momento di transizione. Era infatti scomparso il genio del design della Casa, ossia Flaminio Bertoni, ma il suo successore, Robert Opron, non era stato ancora nominato, per cui la responsabilit\u00e0 del centro stile venne affidata ad Henri Dargent, il quale incaric\u00f2 il collega Jacques Charreton di eseguire gli aggiornamenti al prototipo \"AY\".\nFu cos\u00ec che nel maggio del 1965 Charreton ridisegn\u00f2 in alcuni punti il frontale del prototipo di Bionier rendendo la vettura pi\u00f9 simile al modello definitivo. Nel frattempo lo stesso Dargent si occup\u00f2 degli interni della vettura, fino a raggiungere il disegno definitivo il 2 luglio del 1965. A tale fase della progettazione continuarono a partecipare anche alcuni membri della Panhard.\n\u00c8 del 17 marzo 1966 la diffusione dei primi disegni da parte della stampa specializzata: fu la rivista \"L'Auto Journal\" a pubblicare alcuni disegni che prefiguravano abbastanza da vicino il disegno definitivo a parte il frontale che ancora se ne discostava un po'. Nel frattempo proseguivano i ritocchi alla linea del corpo vettura: fu di questo periodo l'apporto fornito finalmente da Robert Opron per il raggiungimento del corpo vettura definitivo.\nIl 23 maggio del 1967 si ebbe l'omologazione del nuovo modello, per il quale fu scelto il nome di \"Dyane\". L'origine del nome \"Dyane\" \u00e8 controverso e vi sono diverse correnti di pensiero: per alcuni, dal momento che \u00e8 stata progettata e realizzata in collaborazione con la Panhard, si pensa che il nome sia stato frutto della Panhard stessa, che aveva brevettato tutti i nomi che iniziavano con le lettere \"Dy\". Altri suppongono invece che Dyane derivi dal nome della dea romana Diana, un po' come gi\u00e0 era successo con la DS Pallas. Altri ancora, e questa pare essere l'ipotesi pi\u00f9 accreditata, affermano che \"Dyane\" sia quasi un anagramma della parola \"Dyna\", con l'aggiunta di una \"e\" finale, e \"Dyna\" era infatti il nome di due modelli della passata produzione Panhard, ossia i modelli Dyna X e Dyna Z.\nDebutto.\nLa produzione della \"Dyane\" \u00e8 stata avviata l'11 luglio 1967 presso lo stabilimento di Levallois, esattamente come previsto dalle specifiche dettate da Bercot. Il 28 luglio la produzione fu arrestata perch\u00e9 furono concesse le ferie al personale addetto ai lavori, ma riprese esattamente un mese dopo, il 28 agosto, quando vi fu anche la presentazione alla stampa. I concessionari Citro\u00ebn ricevettero i primi esemplari gi\u00e0 il giorno dopo. La presentazione ufficiale al pubblico avvenne un altro mese dopo, a settembre, in occasione del Salone di Parigi 1967.\nDesign esterno ed interno.\nLa Dyane pu\u00f2 essere considerata a tutti gli effetti una sorta di \"sorella minore\" della 2CV, in quanto non sarebbe mai riuscita a bissare il successo commerciale della progenitrice, pur raggiungendo discreti volumi di vendita.\nD'altronde, nata molto tempo dopo la 2CV, sfoggiava un look pi\u00f9 moderno. Molte delle impostazioni principali gi\u00e0 presenti sulla 2CV rimasero tali: il corpo vettura molto rialzato e le ruote posteriori carenate ad esempio. Il tutto rivisto in chiave pi\u00f9 moderna con il risultato finale di una linea pi\u00f9 elegante. Partendo dal frontale, balzano immediatamente all'occhio i proiettori quadrangolari incassati nei parafanghi, con questi ultimi che hanno mantenuto il loro aspetto sporgente rispetto al corpo vettura. Gli indicatori di direzione, posizionati al di sotto dei proiettori, sono ancora separati da questi ultimi, ma hanno un disegno pi\u00f9 moderno.\nLa calandra \u00e8 trapezoidale come nella \"2CV\", ma pi\u00f9 bassa e coperta da una griglia a nido d'ape.\nIl parabrezza \u00e8 pi\u00f9 ampio di quello della \"2CV\" e permette maggiore visibilit\u00e0 per il conducente. La vista laterale mostra come anche i parafanghi posteriori, sempre carenati, siano rimasti sporgenti.\nSulle fiancate \u00e8 visibile un'evidente nervatura che parte dal parafango anteriore e va a sfiorare le due maniglie prima di spegnersi in corrispondenza del parafango anteriore. A di sotto di tale nervatura il disegno delle portiere assume un particolare andamento concavo che rimarr\u00e0 caratteristico di tutta la produzione \"Dyane\"; non si trattava di un vezzo stilistico, bens\u00ec di un valido espediente per ridurre la rumorosit\u00e0 all'interno dell'abitacolo. Infatti le vibrazioni, in presenza di una superficie concava, tendono a diffondersi verso l'esterno piuttosto che verso l'interno e \nci\u00f2 permise di risparmiare nell'utilizzo di materiali fonoassorbenti all'interno dell'abitacolo.\nUn neo abbastanza importante nelle prime \"Dyane\" consisteva nell'assenza di un finestrino supplementare posto sul montante posteriore, che rimaneva cos\u00ec cieco e penalizzava la visibilit\u00e0 posteriore a causa di un angolo morto di grosse proporzioni, molto fastidioso in manovra.\nI cerchi erano gli stessi della \"2CV\", ma verniciati in bianco. La coda \u00e8 caratterizzata innanzitutto dalla presenza, di serie, di un pratico portellone apribile verso l'alto, che invece era optional nella \"2CV\". Tale portellone consentiva l'accesso a un bagagliaio della capacit\u00e0 di 250 litri. I piccoli gruppi ottici sistemati in basso riprendono quelli delle \"DS\" ristilizzate che avrebbero visto la luce di l\u00ec a poco, ma che evidentemente erano gi\u00e0 state concepite dai designers della Casa.\nGli interni della \"Dyane\" riprendono la spartanit\u00e0 tipica delle \"2CV\", ma in chiave pi\u00f9 moderna: rimangono i sedili tubolari coperti da un robusto telo, l'impianto elettrico a dinamo con indicatore di carica compreso nella strumentazione, interruttore per le luci di posizione posto sulla sinistra e per gli anabbaglianti posto sulla destra.\nLa leva del cambio \u00e8 posta sulla plancia, e il cruscotto \u00e8 composto solo da un tachimetro e da un contachilometri. La capote sul tetto pu\u00f2 finalmente essere aperta dall'interno, al contrario di quanto succedeva invece nella \"2CV\".\nStruttura, meccanica e motore.\nLa \"Dyane\" condivideva l'intero comparto meccanico con la \"2CV\": si ritrovano cos\u00ec la struttura a pianale rinforzato con elementi scatolati con carrozzeria fissata sopra di esso. A differenza della \"2CV\", nella \"Dyane\" vennero utilizzati, come gi\u00e0 visto, anche lamierati concavi che consentivano una maggior insonorizzazione, anche se erano pi\u00f9 costosi a fabbricarsi.\nAnche le sospensioni mantennero lo schema originario a ruote indipendenti su entrambi gli assi, con tiranti longitudinali, bracci oscillanti, molle elicoidali longitudinali, ed ammortizzatori a frizione e ad inerzia. La soluzione delle molle longitudinali permetteva l'interazione tra avantreno e retrotreno per ottimizzare l'assetto della vettura.\nL'impianto frenante prevedeva quattro tamburi, dei quali quelli anteriori erano posizionati entrobordo, cio\u00e8 all'uscita del differenziale, mentre quelli posteriori erano montanti dietro il mozzo ruota. Non era presente alcun tipo di servocomando per i freni, e cos\u00ec pure per lo sterzo, del tipo a cremagliera.\nLa \"Dyane\" lanciata nel 1967 era spinta dal noto motore bicilindrico raffreddato ad aria che gi\u00e0 equipaggiava la \"2CV\", motore della cilindrata di 425 cm\u00b3 e della potenza massima di 21 CV SAE. Con la \"2CV\" venne condivisa anche la trazione anteriore, soluzione in procinto di diffondersi a macchia d'olio nella produzione automobilistica mondiale. Il cambio era manuale a 4 marce, con frizione monodisco a secco, ma in alternativa era possibile scegliere una frizione centrifuga.\nAllestimenti e dotazioni.\nAl suo debutto la \"Dyane\" era disponibile in due livelli di allestimento, denominati Luxe e Confort. Contrariamente a quanto farebbero pensare le due denominazioni, \"Luxe\" era il livello di base, mentre \"Confort\" era il livello superiore.\nL'allestimento \"Luxe\" era caratterizzato dall'avere la panchetta anteriore con copertura in tessuto che lasciava per\u00f2 scoperta una parte della struttura tubolare. Tale panchetta era fissa, fatto che penalizzava chi era troppo alto o troppo basso. Il riscaldamento (ad aria che funzionava solo se in marcia) e il bloccasterzo erano presenti su tutte la versioni. Quanto ai pannelli porta, la \"Luxe\" montava delle semplici coperture in plastica senza poggiabraccia e senza vano portaoggetti.\nIl livello di allestimento \"Confort\", invece, prevedeva una panchetta anteriore regolabile longitudinalmente ricoperta mediante un tessuto che nascondeva per intero la sua struttura tubolare. Inoltre i pannelli porta erano dotati di vano portaoggetti.\nLa lista optional comune alle due versioni includeva: frizione centrifuga, sedili anteriori separati, cinture di sicurezza anteriori, panchetta posteriore ribaltabile.\nEvoluzione.\nAll'inizio della sua carriera commerciale, la \"Dyane\" ricevette delle critiche dalla stampa specializzata a causa del suo prezzo troppo alto rispetto a quello della \"2CV,\" tanto pi\u00f9 che prestazioni e consumi, erano leggermente peggiorati.\nPer questo motivo, gi\u00e0 nel gennaio del 1968, venne introdotta una nuova versione, denominata Dyane 6 perch\u00e9 equipaggiata con il bicilindrico da 602\u00a0cm\u00b3 che gi\u00e0 veniva impiegato sulla Ami 6. Tale motore, della potenza di 28 CV, permetteva di raggiungere una velocit\u00e0 massima di 110\u00a0km/h contro i 100\u00a0km/h della prima \"Dyane\".\nEsteriormente questa versione si distingueva per i cerchi dotati di coppe ruota cromate. Le primissime \"Dyane 6\" prodotte fino al mese di aprile del 1968 recavano la sigla D6 anzich\u00e9 \"Dyane 6\". Si tratta di un lotto molto limitato ed oggi assai raro e molto ricercato dagli appassionati.\nIl 18 marzo dello stesso anno, solo un paio di mesi dopo il lancio della \"Dyane 6\", la \"Dyane\" di base venne sostituita da una nuova Dyane, presto divenuta nota come Dyane 4 per distinguerla dalla versione pi\u00f9 potente. Questa nuova versione montava un motore da 435\u00a0cm\u00b3, simile al precedente, ma in grado di erogare fino a 26 CV di potenza massima, giungendo quindi quasi ai livelli della \"Dyane 6\". Le prestazioni migliorarono leggermente.\nIl 1968 fu anche l'anno in cui la \"Dyane\" cominci\u00f2 ad essere commercializzata in Italia: nel primissimo periodo di commercializzazione nel nostro Paese, la \"Dyane 6\" era denominata Dyanissima, ma non molto tempo dopo si sarebbe uniformata alla denominazione \"Dyane\" degli altri mercati europei.\nRimanendo ancora al 1968, nel mese di settembre il bicilindrico della \"Dyane 6\" venne portato a 33 CV SAE, questo per avere un maggior margine di distacco rispetto alla \"Dyane 4\" che a quel punto, come gi\u00e0 detto, poteva contare su 26 CV. Durante gli ultimi mesi del 1968 fino a tutta l'estate del 1969 non vi furono altro che variazioni nella gamma colori e in alcuni dettagli (pomello cambio, levette dietro al volante, maniglie porta, ecc).\nNel frattempo si cerc\u00f2 di smaltire gli esemplari delle prime \"Dyane\" con motore da 425\u00a0cm\u00b3 rimaste invendute: il pubblico preferiva di gran lunga la \"Dyane 6\" o almeno la \"Dyane 4\" con il nuovo motore pi\u00f9 potente. Le ultime \"Dyane\" da 21 CV trovarono un acquirente solo nel gennaio del 1969.\nNonostante tutte le migliorie apportate nel primo anno e mezzo di commercializzazione, le vendite della \"Dyane\" non riuscirono mai a raggiungere i livelli della \"2CV\", che continu\u00f2 ad essere smerciata su livelli assai sostenuti (ma non in Italia, dove a parte un breve periodo nel 1961, la \"2CV\" non sar\u00e0 commercializzata sino al 1976).\nPer questo, nel febbraio 1970, si cerc\u00f2 di rendere la gamma ancor pi\u00f9 interessante portando il motore della \"Dyane 6\" a 35 CV di potenza. Nella stessa occasione questa versione vide l'arrivo di un alternatore in luogo della dinamo, mentre su tutta la gamma vi fu finalmente l'arrivo del terzo finestrino laterale, fatto che consentiva di eseguire le manovre con maggior tranquillit\u00e0. Altre novit\u00e0 si ebbero con l'arrivo di nuovi rivestimenti per i sedili, mentre alla fine di quell'anno gli ammortizzatori posteriori ad inerzia lasciarono il posto ad ammortizzatori idraulici telescopici.\nMa la \"Dyane\" faticava veramente a raggiungere i livelli di vendita sperati, che erano di almeno 100.000 esemplari l'anno: tale livello fu raggiunto solo nel 1972, ma gi\u00e0 l'anno seguente torn\u00f2 al di sotto del tetto fissato. Oltretutto vennero adottate delle strategie piuttosto discutibili, come ad esempio quella di raddoppiare la gamma della \"2CV\", fatto che calamit\u00f2 maggiormente l'interesse sul modello pi\u00f9 datato, che gi\u00e0 faceva registrare numeri di vendita ben superiori e che in realt\u00e0 avrebbe dovuto essere sostituito proprio dalla \"Dyane\".\nPerci\u00f2 nel 1973 venne redatto in Francia un opuscolo pubblicitario nel quale si diceva che la \"Dyane\" era l'auto ideale per almeno 30 tipologie di clientela. Nel frattempo vennero apportate alcune migliorie tecniche di dettaglio che non influenzarono le caratteristiche generali della vettura, pi\u00f9 altri aggiornamenti come l'introduzione degli attacchi per le cinture di sicurezza posteriori, un nuovo sistema antifurto e le maniglie porta che si spostarono da sopra a sotto la linea di cintura.\nNel settembre del 1974 si ebbe il restyling di mezza et\u00e0, per la verit\u00e0 molto discreto: la \"Dyane\" ricevette una nuova calandra al posto di quella cromata a nido d'ape presentandosi con griglia in plastica grigia rifinita con dei sottili listelli cromati, mentre lo stemma diviene cromato anzich\u00e9 dorato e nuovi paraurti in acciaio inox con inserti in gomma nera. Tra gli altri aggiornamenti, il volante precedente a due razze fu sostituito con il classico volante monorazza Citroen imbottito, come vogliono le leggi sulla sicurezza. Cambi\u00f2 anche la disposizione di alcuni comandi secondari, come quello del tergicristalli, mentre la levetta dello starter venne spostata sotto la leva del cambio. Venne aggiornata nuovamente la gamma dei colori, i pannelli porta divennero finalmente in colore coordinato con quello del rivestimento dei sedili, mentre cruscotto e volante sono sempre di colore marrone.\nAlla fine di quell'anno, la \"Dyane\" fece registrare il record assoluto di vendite nella sua carriera: con i suoi 126.850 esemplari immatricolati, la vettura stabil\u00ec un record che non verr\u00e0 mai pi\u00f9 eguagliato negli anni a venire. Tale record fu facilitato anche dall'avvento della crisi petrolifera che spinse molti acquirenti ad orientarsi su modelli pi\u00f9 economici e dai consumi pi\u00f9 contenuti. Ci\u00f2 port\u00f2 un po' di respiro nelle casse di una Citro\u00ebn in profonda crisi economica. La Casa del \"double chevron\" navigava in cattive acque in seguito a decisioni aziendali pi\u00f9 che azzardate e messe in atto alla fine del decennio precedente: il fallimento della collaborazione con Fiat, il flop conseguente all'acquisizione di Maserati, lo sviluppo di due modelli derivanti da tale collaborazione (Citro\u00ebn SM e Maserati Quattroporte II) e finiti con lo scarso successo commerciale ed infine l'accorpamento della Panhard, finito semplicemente con l'estinzione del marchio di Reims.\nFu proprio in quel 1974 che la Peugeot comincer\u00e0 ad entrare nel capitale della Citro\u00ebn rilevando il 38.2% del suo pacchetto azionario, il primo passo verso la creazione del Gruppo PSA.\nNell'agosto del 1975 la \"Dyane 4\" fu tolta dal listino lasciando da quel momento in avanti solo alla \"Dyane 6\" il compito di rappresentare la gamma \"Dyane\". Contemporaneamente vennero apportati aggiornamenti allo sterzo dal punto di vista meccanico con nuova cremagliera, nuovo pignone, nuovo rapporto di demoltiplicazione, ed anche le sospensioni subirono aggiornamenti con l'arrivo di ammortizzatori telescopici anche all'avantreno.\nPoche modifiche di dettaglio si ebbero nel 1976, limitate nell'abitacolo ad una nuova definizione della gamma colori e dei tipi di rivestimento dei sedili. Meccanicamente, invece, il motore adott\u00f2 un nuovo tipo di testata in grado di accogliere nuove molle di richiamo delle valvole di tipo specifico.\nNel gennaio del 1977 fu aggiornato il tachimetro ed il volante che rimane monorazza ma che assume un disegno diverso divenendo definitivamente di colore nero cos\u00ec come il cruscotto: alla fine di quell'anno furono venduti 113.474 esemplari di \"Dyane\", una cifra comunque incoraggiante rispetto ai primi anni di carriera.\nNel 1978 fu proposta anche la Acadiane, versione furgonata della \"Dyane\", che riscosse anch'essa un certo successo presso i commercianti, principale settore di clientela a cui la Acadiane era dedicata. Era in pratica simile alla 2CV furgonata, con la differenza del corpo vettura anteriore, preso pari pari dalla Dyane berlina. Sempre nel 1978 vi fu un aggiornamento significativo dal punto di vista meccanico, con l'arrivo dei freni anteriori a disco, sempre posizionati entrobordo. Tale sistema fu ereditato dalla Ami 8, che proprio quell'anno venne cancellata dai listini in versione berlina. Per quanto riguarda la gamma colori, nuovamente aggiornata, vale la pena citare il fatto che per la prima volta nella storia della \"Dyane\" la tavolozza si arricch\u00ec di una tinta metallizzata (fino a quel momento erano tutte tinte pastello): tale colore era il Beige Opale. Commercializzato solo per il 1978, non ebbe molto successo, ed oggi \u00e8 assai raro.\nNegli anni a venire non si ebbero pi\u00f9 aggiornamenti di sorta, eccezion fatta per le solite rivisitazioni a colori e tessuti, per il cruscotto che comprende una copertura del motorino del tergicristallo prima lasciato a vista e per la calandra anteriore che diviene definitivamente nera e senza pi\u00f9 i listelli cromati. L'unico aggiornamento che vale la pena menzionare riguarda il motore che nel 1981 vide la propria potenza scendere da 32 CV DIN (equivalenti ai vecchi 35 CV SAE) a 30 CV DIN.\nNel 1982 le \"Dyane\" uscirono dalle linee di montaggio di Levallois, ma la produzione continu\u00f2 negli stabilimenti di Vigo, in Spagna, e di Mangualde, in Portogallo.\nNel 1983 ci furono delle ultime modifiche al modello, la pi\u00f9 sostanziale fu l'abbandono dell'apertura dei finestrini davanti \"a coulisse\" in favore di quelli discendenti utilizzando direttamente le portiere dell'Acadiane che li adott\u00f2 fin dal sua presentazione; i paraurti verniciati in grigio sostituiscono quelli cromati e le targhette posteriori di identificazione divennero quelle metalliche a piastra nera con lettere cromate in rilievo uniformandosi con il resto della gamma, inoltre c'\u00e8 la sparizione del convogliatore della presa d'aria anteriore sul cofano che ora si presenta piatta con solo la griglia cromata.\nLa Dyane venne assemblata fino al mese di giugno del 1983: il termine della commercializzazione venne fissato per il dicembre 1983, ma non si fece in tempo ad esaurire le scorte degli esemplari prodotti e, pertanto, gli ultimi 570 esemplari furono venduti nel gennaio 1984. L'ultimo esemplare di \"Dyane\" fu venduto in Italia.\nOggigiorno, la \"Dyane\" non \u00e8 forse famosa come la 2CV, ma sono nati alcuni sodalizi anche in suo ricordo. In pratica, quindi, anche la Dyane \u00e8 riuscita a conquistare un piccolo posto nel cuore degli appassionati.\nRiepilogo caratteristiche.\nDi seguito vengono riportate le caratteristiche relative alle varie versioni previste per la gamma \"Dyane\":\nSerie speciali.\nLa Dyane fu prodotta in un nutrito numero di serie speciali, alcune delle quali oggi introvabili. Ecco di seguito le principali:"}
{"id": "458142", "revid": "1543377", "url": "https://it.wikipedia.org/wiki?curid=458142", "title": "Tamil Nadu", "text": " \nTamil Nadu (in tamil \u0ba4\u0bae\u0bbf\u0bb4\u0bcd \u0ba8\u0bbe\u0b9f\u0bc1, Tami\u1e3b n\u0101\u1e6du letteral. \"terra o Paese dei tamil\") \u00e8 uno dei 29 Stati federati e territori dell'India. il suo capoluogo \u00e8 la citt\u00e0 di Chennai (ex \"Madras\"), quarta citt\u00e0 pi\u00f9 grande dell'India.\nGeografia.\nIl Paese si trova nel sud-est della penisola indiana, confinante con gli Stati del Kerala ad ovest, del Karnataka a nord-ovest e dell'Andhra Pradesh a nord. Al suo interno \u00e8 presente anche una delle quattro \"enclave\" che formano il territorio dell'Unione di Pondicherry. \u00c8 delimitato geograficamente dai Ghati orientali a nord, dal Niligiri e dalle colline di Anamalai Hills a ovest, dal Golfo del Bengala a est, dal Golfo di Mannar e dallo Stretto di Palk a sud-est, infine dall'Oceano indiano a sud. Inoltre, condivide un confine marittimo con la nazione dello Sri Lanka.\nStoria.\nLa regione \u00e8 stata abitata sin dai tempi preistorici, e la storia del Tamil Nadu e della civilt\u00e0 della gente tamil \u00e8 tra le pi\u00f9 antiche al mondo. Attraverso la sua storia, che va dal paleolitico a oggi, questa regione ha coesistito con varie altre culture esterne. Eccetto che per brevi periodi nella sua storia, la regione Tamil \u00e8 rimasta indipendente da occupazioni esterne.\nLe tre dinastie tamil Chera, Chola e Pandya hanno origini antiche. Insieme governarono in questa terra con un'unica cultura e un'unica lingua, contribuendo alla crescita di una delle pi\u00f9 antiche letterature al mondo. Ebbero ampi contatti commerciali marittimi con l'Impero romano. Queste tre dinastie furono in costante lotta tra di loro combattendo per l'egemonia sulla regione. L'invasione della dinastia Kalabhras proveniente da sud nel terzo secolo turb\u00f2 l'ordine tradizionale del Tamil Nadu, rimpiazzando le tre dinastie.\nLo Stato ha dato i natali allo scrittore e poeta Dandin, vissuto intorno al VI secolo, autore dei primi poemi in sanscrito.\nIn tempi pi\u00f9 recenti questa zona ha subito sia un ciclone che ha provocato numerosi morti, un Dhanushkodi, nel 1964, sia un ben pi\u00f9 letale maremoto, nel 2004.\nSociet\u00e0.\nL'unica lingua ufficiale \u00e8 il tamil; la lingua inglese \u00e8 anche usata come una delle lingue ufficiali dell'intera India. Il tamil \u00e8 parlato dall'89,43% della popolazione, mentre linguaggi minoritari sono il telugu (5,65%), il kannada (1,68%), l'urdu (1,51%), il malayalam (0,89%), il gujarati/saurashtri (0,32%), l'hindi (0,30%) ed il marathi (0,10%).\nIl tasso di alfabetizzazione, secondo il censimento generale svoltosi nel 2011, \u00e8 all'80,33%, mentre la sua popolazione ammonta a 72.147.030 abitanti; l'indice di sviluppo umano medio \u00e8 dello 0.570 e si posiziona al 6\u00ba posto tra gli Stati indiani. Costituitosi nel 1950 come \"Stato di Madras\", ha assunto l'attuale denominazione nel 1969.\nCultura.\nIl Tamil Nadu ha una lunga ed apprezzata tradizione culturale; conosciuto per la sua ricca letteratura, musica, danza ed arte in generale che continuano a fiorire ancor oggi: terra nota per i suoi monumentali antichi templi ind\u00f9 e per la forma classica della danza Bharatanatyam. Caratteristiche culturali uniche infine, oltre che nella danza, vi sono anche nel campo della pittura Thanjavur\n, mentre l'architettura si \u00e8 sviluppata nei secoli e continua ad essere praticata tuttora.\nLetteratura.\nLa letteratura Tamil esiste da oltre duemila anni\n. Il primo periodo d'essa \u00e8 definito letteratura Sangam, datato da circa il 300 a.C. al IV secolo; \u00e8 la pi\u00f9 antica forma letteraria con testimonianze scritte di tutta l'India, con i primi reperti epigrafici rinvenuti su roccia e pietre commemorative risalenti al III secolo a.C.\nLa maggior parte delle prime opere letterarie tamil sono in versi, con la prosa che via via diventa sempre pi\u00f9 comune nei periodi successivi. La collezione di letteratura Sangam contiene 2381 poesie composte da 473 poeti, con 102 dei quali che rimangono anonimi; essa consta principalmente di opere secolari, si occupa cio\u00e8 dei temi di tutti i giorni in un contesto tamilakam.\nLa letteratura Sangam si occupa anche di rapporti umani e delle emozioni scaturenti da essi. la letteratura disponibile da questo periodo \u00e8 stata classificata e compilata nel X secolo in due categorie in base all'incirca sulla cronologia di composizione. Le categorie sono: Pati\u1e49e\u1e47m\u0113lka\u1e47akku (la maggiore serie antologica) che comprende E\u1e6d\u1e6duttokai (Le otto antologie) e il Pattupp\u0101\u1e6d\u1e6du (I dieci Idilli) e Pati\u1e49e\u1e47k\u012b\u1e3bka\u1e47akku (la minore serie antologica).\nGran parte della grammatica Tamil viene ampiamente descritta nel pi\u00f9 antico lavoro di grammatica di Lingua tamil, il \"Tolkappiyam\". La moderna scrittura Tamil \u00e8 in gran parte basata sulla grammatica del secolo XIII Na\u1e49\u1e49\u016bl che ha ribadito e chiarito le regole del Tolkappiyam, con alcune modifiche. La tradizionale struttura grammaticale tamil si compone di cinque parti, vale a dire e\u1e3buttu, sol, poru\u1e37, y\u0101ppu e ani. Di questi, gli ultimi due sono per lo pi\u00f9 applicati nella poesia. Un notevole esempio di poesia Tamil comprende il \"Tirukkural\" scritto da Thiruvalluvar.\nNel 1578 i portoghesi hanno pubblicato un libro Tamil nella vecchia scrittura chiamata \"Thambiraan Vanakkam\", rendendo cos\u00ec il Tamil la prima lingua indiana ad essere stampata e pubblicata. Il \"Tamil Lexicon\", pubblicato dalla Universit\u00e0 di Madras, \u00e8 il primo tra i dizionari pubblicati in qualsiasi lingua indiana. Nel corso della lotta per la libert\u00e0 indiana, molti poeti e scrittori Tamil hanno cercato di provocare il fervore dello spirito nazionale, l'equit\u00e0 sociale e pensieri laici tra l'uomo comune, in particolare Subramanya bharathy e Bharathidasan.\nFestivit\u00e0 tradizionali.\nPongal, chiamato anche \"Tamizhar thirunaal\" (Festivale dei tamil) o \"Makara Sankranti\" altrove in India, \u00e8 una festa di quattro giorni del raccolto; una delle pi\u00f9 ampiamente celebrate in tutto il Tamil Nadu. Il primo giorno, bhogi Pongal, \u00e8 celebrato da buttando via e distruggendo vecchi vestiti e materiali sul fuoco per segnare la fine del vecchio e l'emergere del nuovo. Il secondo giorno, Surya Pongal, \u00e8 il giorno principale che cade il primo d\u00ec del decimo mese Tamil Thai (14 o 15 gennaio del calendario occidentale). Il terzo giorno, Maattu Pongal, ha lo scopo di offrire, grazie al bestiame, in quanto fornisce il latte e viene utilizzato per arare le terre: Jallikattu, un concorso sull'addomesticamento dei tori, segna l'evento principale di questa giornata. Alanganallur \u00e8 famosa per la sua \"Jallikattu contest\" di solito tenuto il 3\u00ba giorno di Pongal. Nel corso di questo ultimo giorno, Kaanum Pongal - la parola \"kaanum\", significa visualizzare - si svolge un rituale combattimento dei galli.\nIl primo mese del calendario Tamil \u00e8 Chittirai e il primo giorno di questo mese a met\u00e0 aprile \u00e8 celebrato come capodanno Tamil. Il calendario Thiruvalluvar \u00e8 di 31 anni avanti rispetto al calendario gregoriano, ossia il Gregoriano 2000 \u00e8 Thiruvalluvar 2031. Aadi Perukku si celebra il 18\u00ba giorno del mese Tamil Aadi, che celebra il sorgere del livello dell'acqua nel fiume Kaveri.\nOltre ai maggiori festival, in ogni villaggio e citt\u00e0 del Tamil Nadu, gli abitanti celebrano feste per gli dei locali una volta all'anno e il tempo varia da luogo a luogo. La maggior parte di queste feste sono legate alla dea Maariyamman, la dea madre portatrice della pioggia. Altri importanti festival ind\u00f9, tra cui Deepavali (Morte di Narakasura), Ayudha Poojai, Saraswathi Poojai (Dasara), Krishna Jayanthi e Ganesh Chaturthi sono anch'essi sfarzosamente celebrati.\nA questi, sia aggiunge il Ayya Vaikunda Avataram (\"incarnazione di Ayya Vaikunda\"), festeggiata dai seguaci dell'Ayyavazhi e che trova apice il 4 marzo, data dichiarata festa nazionale nel vicino stato del Kerala dal 2015.\nId al-fitr, Id al-adha, Mawlid, Ashura sono celebrati dai musulmani, mentre il Natale, il venerd\u00ec santo e la Pasqua sono celebrati dai cristiani presenti nello Stato. Mahamagam \u00e8 un festival di balneazione a Kumbakonam e si celebra una volta ogni 12 anni; persone provenienti da tutti gli angoli del paese vengono a Kumbakonam per il festival: questo \u00e8 anche chiamato \"Kumbh Mela\" del Sud."}
{"id": "458182", "revid": "36426", "url": "https://it.wikipedia.org/wiki?curid=458182", "title": "Orti Oricellai", "text": ""}
{"id": "458255", "revid": "287204", "url": "https://it.wikipedia.org/wiki?curid=458255", "title": "Chiesa di San Piero in Palco (Firenze, Badia a Ripoli)", "text": "La chiesa di San Piero in Palco \u00e8 un luogo di culto cattolico che si trova in via Badia a Ripoli, nel quartiere est di Badia a Ripoli a Firenze.\nStoria e descrizione.\nGi\u00e0 detta del Bisarno, cio\u00e8 posta fra due rami dell'Arno, fu poi chiamata \"in Palco\" perch\u00e9 costruita in posizione elevata rispetto alle \"lame\" (rigagnoli) dell'Arno circostanti. Consacrata nel 1360, deve il suo aspetto attuale alle ristrutturazioni avvenute nel '500 e nel '700.\nDopo un lungo periodo di abbandono, \u00e8 stata recentemente restaurata, riportando alla luce affreschi trecenteschi: l\"Annunciazione\" e le \"Storie di san Pietro\" nell'abside, la \"Madonna e santi\" e \"San Michele e santi\" nell'anti-sagrestia.\nAltri affreschi sono stati staccati, restaurati e ricondotti in sede, cos\u00ec come la \"Madonna e santi\" di Santi di Tito (1586 ca.) e l\"Immacolata Concezione\" di Alessandro Allori. Adesso dipende dalla parrocchia di San Bartolomeo a Ripoli."}
{"id": "458281", "revid": "52076", "url": "https://it.wikipedia.org/wiki?curid=458281", "title": "Amenemhat VI", "text": ""}
{"id": "458294", "revid": "1573940", "url": "https://it.wikipedia.org/wiki?curid=458294", "title": "Monastero di San Vincenzo (Bassano Romano)", "text": "Il monastero di San Vincenzo si trova nel comune di Bassano Romano, in provincia di Viterbo, a 50\u00a0km di distanza da Roma. Fa parte della Congregazione silvestrina, fondata da san Silvestro nel monastero di monte Fano a Fabriano.\nStoria.\nIl monastero \u00e8 di recente costruzione, fatta nel dopoguerra. \u00c8 stato edificato attorno della chiesa di San Vincenzo del Seicento voluta e costruita dai Giustiniani, che oltre alla chiesa in Bassano Romano erano proprietari del palazzo e della villa estiva.\nLa chiesa del seicento.\nQuesta struttura \u00e8 senz'altro quella di maggior rilievo del complesso. Essa ricalca lo stile architettonico definito da Jacopo Barozzi da Vignola e che si pu\u00f2 facilmente riconoscere anche nel palazzo Giustinani presente al centro del paese, in numerosi palazzi delle zone limitrofe al comune di Bassano Romano e in molti edifici presenti a Roma. L'interno presenta una semplicit\u00e0 quasi disarmante: le pareti sono prive di affreschi e solamente decorate con semplici stucchi, ma non c'\u00e8 da meravigliarsi di questo stile cos\u00ec spoglio, in quanto la chiesa, inizialmente, era destinata a semplice mausoleo della famiglia Giustiniani; emerge dal disegno riguardante il progetto di partenza che tale mausoleo dovesse essere circondato da un insieme di case, la cui disposizione \u00e8 stata maticolosamente curata, per dare vita ad un nuovo borgo, lontano da quello situato pi\u00f9 a valle. Al suo interno sono presenti due lapidi, che riportano delle indulgenze particolari del papa Innocenzo X; degne di nota anche due tele disposte ai lati del transetto, una riguardante la nascita del Redentore e l'altra l'incoronazione di San Vincenzo martire. Pi\u00f9 di tutti colpisce per\u00f2 la statua del \"Cristo Portacroce\" o \"Cristo Redentore\", realizzata da Michelangelo Buonarroti nel 1514-1516, di eccezionale portamento e espressione, anche se, lasciata incompiuta dal grande fiorentino, fu terminata da mano successiva. Il complesso di San Vincenzo martire \u00e8 ora di propriet\u00e0 dei monaci benedettini silvestrini, ai quali \u00e8 stato donato (assieme a diversi appezzamenti di terra) dal principe Odescalchi nel 1940.\nLa statua del Cristo Portacroce di Michelangelo.\nStatua monumentale rappresentante il Cristo risorto, per lungo tempo attribuita ad un anonimo, per quanto bravo, scultore seicentesco, il quale si sarebbe ispirato al Cristo portacroce, analoga opera di Michelangelo, che si conserva nella chiesa di Santa Maria sopra Minerva, a Roma. Grazie all'indagine archivistica di atti notarili, lettere e inventari, compulsati nel corso dell'allestimento della mostra sulla galleria Giustiniani tenutasi a Roma nel palazzo omonimo nel 2001, \u00e8 balzata all'attenzione mondiale una sorprendente verit\u00e0: \u00e8 opera del giovane Michelangelo, scolpita durante il soggiorno romano del grande maestro negli anni 1514-16, precedente di alcuni anni quella della Minerva. Il geniale scultore la lasci\u00f2 incompiuta a motivo di una vena nera o pelo nero, riscontrata nel marmo sulla guancia sinistra del Redentore, per cui decise di smettere, a opera ormai quasi ultimata. Ne fece dono, senza compenso alcuno, all'amico committente Metello Vari, il quale, in segno di stima e gratitudine, gli mand\u00f2 un puledro. Nel 1607 il pezzo \u00e8 sul mercato antiquario e non poteva sfuggire all'attenzione del grande mecenate e intenditore d'arte, il marchese Vincenzo Giustiniani, che l'acquist\u00f2, arricchendo la sua gi\u00e0 cospicua galleria di statue antiche e successivamente destinandola al mausoleum di famiglia a Bassano Romano.\nSantuario del Santo Volto.\nLa chiesa era gi\u00e0 dedicata a san Vincenzo di Saragozza, diacono spagnolo del III secolo. Da oltre 25 anni \u00e8 diventata chiesa-santuario del Santo Volto di Nostro Signore Ges\u00f9 Cristo. Ci\u00f2 per volere del servo di Dio, padre Ildebrando Gregori, che ha raccolto come padre spirituale le mistiche rivelazioni di suor Maria Pierina De Micheli.\nAll'interno del santuario \u00e8 possibile ammirare una copia a grandezza naturale della Sindone, conservata a Torino. La chiesa \u00e8 meta di pellegrinaggi, \u00e8 il luogo dove si invoca particolarmente la misericordia divina e il dono della pace. Ogni ultimo marted\u00ec del mese viene celebrata una messa a cui segue un'ora di adorazione. Qui i monaci celebrano ogni giorno la Liturgia delle Ore e pregano nel coro.\nPresso il monastero, sempre a opera dell'abate Gregori, ha avuto anche origine la congregazione delle Riparatrici del Santo Volto di Nostro Signore Ges\u00f9 Cristo.\nAttivit\u00e0.\nIl monastero attualmente \u00e8 sede della casa per ferie Padre Ildebrando Gregori. San Benedetto nella sua regola raccomanda ai monaci di accogliere gli ospiti come se fosse Cristo stesso a bussare alla porta del monastero. Prima ancora che le moderne organizzazioni predisponessero strutture alberghiere e centri ricettivi di vario genere, sono stati proprio i monasteri con le loro foresterie a prestarsi generosamente per fornire l'alloggio e il vitto ai viandanti e particolarmente ai pellegrini. La struttura, con lo \"status giuridico\" di casa per ferie, pu\u00f2 offrire un posto dove ricuperare le forze necessarie, incontrarsi con s\u00e9 stessi nella quiete e nel silenzio del chiostro, ravvivare lo spirito cristiano. La casa per ferie ha le strutture predisposte per l'accoglienza sia di gruppi che di persone singole. Dedicata all'abate Ildebrando Gregori, fondatore del monastero, dispone di 120 posti letto, sale riunioni, cucine in autogestione, e tutto ci\u00f2 che pu\u00f2 essere utile alla buona permanenza e al riposo dello Spirito."}
{"id": "458307", "revid": "121276966", "url": "https://it.wikipedia.org/wiki?curid=458307", "title": "Trespiano", "text": "Trespiano \u00e8 una frazione del comune italiano di Firenze, in Toscana.\nLa frazione appartiene amministrativamente al quartiere Campo di Marte e si trova in una zona collinare nell'ultimo tratto della via Bolognese, subito prima del confine comunale con Fiesole.\nStoria.\nIl toponimo deriva dalla corruzione di \"Trans planum\", cima pianeggiante del colle fra la valle del Mugnone e quella di Terzollina. Fu possedimento dei nobili di Cercina a partire dal X secolo, per poi divenire propriet\u00e0 dei Cattani di Firenze.\nFu il primo luogo in Toscana dove, nel luglio del 1630, furono riscontrati i primi casi di peste, che successivamente si diffuse nella quasi totalit\u00e0 della regione.\nIl piccolo borgo sulla via Bolognese ha dato il nome al cimitero di Trespiano, il pi\u00f9 grande del comune, inaugurato nel 1784.\nTrespiano nel 1833 contava 299 abitanti.\nInfrastrutture e trasporti.\nOggi Trespiano \u00e8 raggiungibile con il trasporto pubblico con l'autobus di linea ATAF 25, che ha il capolinea a Firenze a piazza San Marco (via La Pira). Fino al 1973 tale collegamento era filoviario, facente parte della Rete filoviaria di Firenze."}
{"id": "458320", "revid": "547992", "url": "https://it.wikipedia.org/wiki?curid=458320", "title": "Chiesa di Santa Lucia a Trespiano", "text": "La chiesa di Santa Lucia a Trespiano \u00e8 un luogo di culto cattolico che si trova sulla via Bolognese a Firenze, nel sobborgo collinare di Trespiano.\nStoria e descrizione.\nRisale a prima dell'anno Mille ed \u00e8 di ridotte dimensioni, con una semplice facciata in filaretto di pietra con portale architravato e rosone circolare. Sopra la lunetta \u00e8 collocato lo stemma del Capitolo di Fiesole essendo appartenuta a quella diocesi sino al 1795. Accanto si trovava il \"Convento della Concezione\".\nL'attuale aspetto neo-romanico si deve agli interventi di ristrutturazione realizzati fra il 1931 ed 1936 a cura del parroco Serafino Ceri, che portarono anche all'ampliamento dell'edificio nella zona absidale.\nAdiacente alla chiesa vi sono i locali della compagnia. L'interno \u00e8 ad unica navata con transetto appena accennato e la copertura a capriate lignee dipinte. Vi sono riportati frammenti lapidei in pietra serena, stemmi ed epigrafi provenienti dall'antica chiesa."}
{"id": "458351", "revid": "287204", "url": "https://it.wikipedia.org/wiki?curid=458351", "title": "Chiesa di Santa Maria del Suffragio (Firenze)", "text": "La chiesa di Santa Maria del Suffragio, anche detta del Pellegrino, \u00e8 un luogo di culto cattolico che si trova su via Bolognese, appena a nord del centro storico di Firenze.\nStoria.\nLa chiesa, comunemente chiamata del Pellegrino, si trova nel luogo dove esisteva un'antica \"magione\" per i pellegrini che scendevano in citt\u00e0 percorrendo via Bolognese. Fu fondata dai monaci Ospitalieri di San Jacopo d'Altopascio e dedicata alla Madonna del Suffragio.\nDopo la soppressione dell'ordine nel Seicento, fu concessa ai Padri Scolopi, che nel 1734 la ristrutturarono e le conferirono l'attuale aspetto barocco. Esempio notevole di architettura e decorazione del periodo degli ultimi Medici, conserva all'interno arredi, quadri ed affreschi eseguiti da Matteo Bonechi fra il 1734 ed il 1735, con l\"Assunzione\" sulla volta, la \"Gloria di Santi\" nella cupoletta sopra l'altar maggiore e \"Figure bibliche\" nei peducci."}
{"id": "458354", "revid": "3831", "url": "https://it.wikipedia.org/wiki?curid=458354", "title": "Chiesa di Santa Maria del Pellegrino", "text": ""}
{"id": "458361", "revid": "107047107", "url": "https://it.wikipedia.org/wiki?curid=458361", "title": "Friedrich Tessmann", "text": "Il suo nome \u00e8 legato al lascito bibliotecario che ha dato vita alla Biblioteca provinciale di Bolzano.\nBiografia.\nNacque nel castello di famiglia, Castel Corba, a Missiano (\"Missian\"), oggi frazione del comune di Appiano sulla Strada del Vino.\nDapprima lavor\u00f2 a Innsbruck, poi presso l'imperial regia capitaneria di Bolzano. Dopo l'annessione all'Italia e la presa del potere fascista, amministr\u00f2 i beni di famiglia.\nNel secondo dopoguerra si impegn\u00f2 in politica: dal 1948 al 1952 fu consigliere provinciale e assessore all'agricoltura con la SVP. In seguito si occup\u00f2 di storia, pubblicando numerosi articoli, perlopi\u00f9 sulla rivista \"Der Schlern\".\nNel 1957 don\u00f2 all'Accademia Austriaca delle Scienze la propria collezione di libri (circa 12.000 volumi) e opere grafiche (un migliaio circa) dedicate quasi esclusivamente al Tirolo, a condizione che questa fosse ampliata costantemente e accessibile al pubblico a Bolzano.\nDopo la morte di Tessmann, avvenuta nel 1958, l'Accademia diede da amministrare la collezione alla piccola biblioteca del \"S\u00fcdtiroler Kulturinstitut\", l'istituto di cultura altoatesina di lingua tedesca. Quando, nel 1982, fu creata la Biblioteca provinciale di Bolzano (che a Friedrich Tessmann \u00e8 intitolata), il \"S\u00fcdtiroler Kulturinstitut\" cedette a essa il proprio patrimonio librario, e l'Accademia Austriaca delle Scienze le affid\u00f2 la gestione del fondo Tessmann."}
{"id": "458362", "revid": "1318658", "url": "https://it.wikipedia.org/wiki?curid=458362", "title": "CieloBuio", "text": "CieloBuio-Coordinamento per la protezione del cielo notturno \u00e8 un'associazione senza fini di lucro che opera in Italia per la tutela del cielo e dell'ambiente notturno promuovendo la cultura di un'illuminazione eco-compatibile e sensibilizzando l'opinione pubblica sul fenomeno dell'inquinamento luminoso.\nNata in Lombardia nel 1997 attorno ad una mailing-list sul tema dell'inquinamento luminoso, CieloBuio ha raccolto in seguito adesioni da parte di astronomi, astrofili, ambientalisti, professionisti dell'illuminazione o semplici interessati di tutta Italia. L'attuale presidente \u00e8 il dottor Fabio Falchi.\nNella sua lotta contro l'inquinamento luminoso, CieloBuio ha come riferimento e modello da sostenere e promuovere la legge della regione Lombardia n. 17/2000, in tutte le sue forme ed estensioni. Tale legge si basa sul criterio dello \"zero inquinamento\", in base al quale, salvo poche e ben determinate eccezioni, nessun corpo illuminante pu\u00f2 inviare luce al di sopra del piano dell'orizzonte.\nNegli ultimi anni CieloBuio ha giocato un ruolo cruciale nell'approvazione di altre leggi regionali pensate sul modello lombardo, tra le quali citiamo quelle in vigore nelle regioni Marche (LR 10/02), Emilia-Romagna (LR 19/03), Abruzzo (LR 12/05), Puglia (LR 15/05), Umbria (LR 20/05), Friuli-Venezia Giulia (LR 15/07), Veneto (LR 17/09) e Alto Adige - Sud Tirol (DGP 2057/2011). Inoltre, la legge approvata in Lombardia ha ispirato la stesura delle leggi in vigore nella Repubblica Ceca (la prima nazione al mondo ad aver approvato una legge contro l'inquinamento luminoso che si applica sull'intero territorio nazionale, ma che tuttora manca di regolamento) ed in Slovenia (dove la legge \u00e8 efficace).\nCieloBuio opera in stretta collaborazione con la sezione italiana dell'International Dark-Sky Association (IDA) e varie organizzazioni scientifiche allo scopo di promuovere una legge per la tutela dell'ambiente notturno che sia valida su tutto il territorio italiano.\nIn campo internazionale, CieloBuio \u00e8 in contatto con le principali organizzazioni per la tutela dell'ambiente notturno, tra le quali Dark Sky Slovenia, Cel Fosc (Spagna), Dark-Sky Switzerland, CfDS (Gran Bretagna), IDA Europe. In particolare, CieloBuio collabora attivamente con la Starlight Initiative dell'UNESCO, iniziativa che nel 2009 ha adottato i parametri tecnici suggeriti da CieloBuio.\nPi\u00f9 recentemente, CieloBuio ha lavorato con la OPCC, Oficina de Protecci\u00f3n de la Calidad del Cielo del Norte de Chile, per migliorare la legge di protezione del cielo dei pi\u00f9 importanti osservatori astronomici ubicati sulle Ande cilene. Nel 2012 \u00e8 stata approvata la nuova versione della \"norma luminica\".\nOrgani.\nCieloBuio si divide nei seguenti organi pi\u00f9 o meno formali:\nRiconoscimenti.\nNel 2000, per il ruolo fondamentale giocato a favore dell'approvazione della legge della Lombardia contro l'inquinamento luminoso, il Gruppo Astrofili Brianza ha onorato CieloBuio con la dedica dell'asteroide 13777 Cielobuio, scoperto dai soci di codesto sodalizio presso l'Osservatorio di Sormano (Como) in data 20 ottobre 1998.\nNel 2003, la sezione europea dell'International Dark-Sky Association (IDA) ha premiato il presidente di CieloBuio di allora, ing. Diego Bonata, con il \"Galileo Award\" , un premio consegnato con cadenza annuale a persone o associazioni che si distinguono a livello europeo nella lotta per la conservazione dell'oscurit\u00e0 del cielo notturno. Nel 2004 il riconoscimento \u00e8 stato assegnato all'attuale presidente di CieloBuio, dottor Fabio Falchi.\nNel 2004, CieloBuio \u00e8 risultata tra i vincitori del premio \"Innovazione Amica dell'Ambiente\" , consegnato da Legambiente in riconoscimento dei risultati ottenuti in termini di qualit\u00e0 della luce, risparmio energetico e tutela ambientale con l'applicazione della LR 17/00 della Lombardia."}
{"id": "458366", "revid": "16758", "url": "https://it.wikipedia.org/wiki?curid=458366", "title": "Friedrich von Tessmann", "text": ""}
{"id": "458377", "revid": "349761", "url": "https://it.wikipedia.org/wiki?curid=458377", "title": "Cimitero di Trespiano", "text": "Il cimitero di Trespiano \u00e8 uno dei principali cimiteri di Firenze, che prende il nome dalla frazione di Trespiano sulle colline della via Bolognese.\nStoria.\nFu inaugurato il 1\u00ba maggio del 1784 in seguito alle riforme lorenesi che proibivano di seppellire i defunti in chiesa. Il cimitero monumentale, allargatosi successivamente nei terreni del crinale del torrente Terzollina, inglob\u00f2 la villa il Pilastro, nel XV secolo appartenuta ai Davanzelli e passata poi via via fino ai Tassinari nel 1786, e la villa i Mandorli, gi\u00e0 appartenuta ai padri domenicani di San Marco. Nel 1881 il cimitero arrivava a coprire 18.000\u00a0m2, mentre nel 1906 si era gi\u00e0 triplicato e nel 1931 arriv\u00f2 a misurare 54.000\u00a0m2.\nLa cura del cimitero venne affidata ai padri secolari e dal 1850 al 1890 pass\u00f2 ai padri cappuccini; in seguito venne diretto da un ispettore.\nL'accesso moderno, costruito sul disegno dell'architetto Umberto Fabbrini nel 1936-1937, \u00e8 caratterizzato da una fila di cipressi che segnano l'architettura monumentale del luogo del silenzio. La grandiosit\u00e0 della valle che si apre di fronte allo scenario panoramico di monte Morello \u00e8 cos\u00ec solenne da essersi meritata la definizione di \"Valle di Giosafat fiorentina\".\nLa cappella Bracco fu edificata da Giovanni Michelucci tra il 1969 e il 1970.\nPersonalit\u00e0 sepolte.\nNel cimitero di Trespiano riposano le salme dei fratelli Rosselli, Antonia Masanello, Giuseppe Poggi, Pietro Chesi, Mario Fabiani, Lando Conti, Piero Bargellini, Ernesto Rossi, Gaetano Salvemini, Piero Calamandrei, Spartaco Lavagnini, Bruno Migliorini, Aldobrando de' Medici Tornaquinci, Ettore Nava, Ugo Schiff, Paola Pezzaglia, Carlo Betocchi, Rosa Balistreri, Luigi Michelet, Gastone Brilli Peri, Clemente Biondetti, Luigi Dallapiccola, Gaele Covelli, Medea Norsa, Stanislaw Brzozowski, Dora d'Istria."}
{"id": "458378", "revid": "122283655", "url": "https://it.wikipedia.org/wiki?curid=458378", "title": "Aurelio Luini", "text": "Figlio di Bernardino Luini, ne eredit\u00f2 insieme ai fratelli la commissione per la decorazione ad affresco della chiesa di San Maurizio al Monastero Maggiore a Milano, caratterizzata dall'insieme di influssi lombardi (ad esempio, di Vincenzo Foppa) e della scuola forlivese (ad esempio, di Melozzo da Forl\u00ec)\nNel 1560 affresc\u00f2 il tramezzo del monastero di Santa Maria Assunta a Cairate (Varese) con l\"Assunzione della Madonna\"; ad anni pi\u00f9 tardi risalgono la drammatica \"Piet\u00e0\" (Milano, San Barnaba), gli affreschi di \"S. Maria di Campagna\" a Pallanza, presso Verbania (in collaborazione con Carlo Urbino), gli affreschi di S. Vincenzo alle Monache a Milano (oggi a Brera), la \"S. Tecla\" per il Duomo (oggi in sacrestia) e la \"Madonna tra i Ss. Rocco e Sebastiano\" per la cattedrale di Tortona.\nAurelio Luini fu un interessante esponente dell'ultimo manierismo lombardo, anche per il suo essere tramite diretto con l'arte di Leonardo da Vinci (di cui era in possesso del \"Cartone di sant'Anna\", oggi alla National Gallery e di un perduto \"libricciuolo\" di teste grottesche). Amico di Giovanni Paolo Lomazzo ed affiliato (con il nome di \"comp\u00e0 Lov\u00ecgn\") alla sua eterodossa Accademia dei Facchini della Val di Blenio, Aurelio incontr\u00f2 anche problemi con la censura ecclesiastica, come testimonia una misteriosa ordinanza del vescovo Carlo Borromeo che nel 1581, per un breve periodo, gli viet\u00f2 di dipingere."}
{"id": "458379", "revid": "486946", "url": "https://it.wikipedia.org/wiki?curid=458379", "title": "Cimitero inglese di Firenze", "text": ""}
{"id": "458380", "revid": "1522738", "url": "https://it.wikipedia.org/wiki?curid=458380", "title": "Rajasthan", "text": "Il Rajasthan (hindi: \u0930\u093e\u091c\u0938\u094d\u0925\u093e\u0928), \u00e8 lo Stato federato pi\u00f9 grande dell'India (342.239\u00a0km\u00b2, il 10,4% dell'area totale del Paese) ed \u00e8, con i suoi 68.621.012 (2011) abitanti, l'ottavo Stato pi\u00f9 popolato; lingue ufficiali sono l'hindi ed il rajasthani. \u00c8 situato nella parte settentrionale del Paese e comprende gran parte del vasto e inospitale Deserto del Thar (conosciuto anche come il \"Deserto del Rajasthan\" e \"Gran Deserto Indiano\"). A ovest confina con il Pakistan lungo la valle dei fiumi Sutlej e Indo. Per il resto confina con altri Stati federati indiani: Gujarat a sud-ovest, Madhya Pradesh a sud-est, Uttar Pradesh e Haryana a nord-est e Punjab a nord. La capitale, nonch\u00e9 la citt\u00e0 pi\u00f9 grande, \u00e8 Jaipur, situata nella parte orientale.\nStoria.\nLo Stato si \u00e8 formato il 30 marzo 1949 quando la storica regione del Rajputana - cos\u00ec chiamata a causa del dominio della dinastia Rajput e quasi interamente coincidente con il moderno Rajasthan - venne fatta confluire nel Dominion of India. Terra un tempo divisa tra i principati dei raja in guerra fra loro, di pastori nomadi, fortezze, tradizioni antiche, \u00e8 un baluardo del tradizionalismo e conservatorismo indiano. \u00c8 oggi governata dal Congresso Nazionale Indiano.\nSi trovano nel Rajasthan le rovine della civilt\u00e0 della valle dell'Indo a Kalibanga e il complesso dei templi giainisti Dilwara, importante meta di pellegrinaggio nell'unica stazione montuosa del Rajasthan, il Monte Abu, nell'antica catena dei monti Aravalli. A est si trova il Parco nazionale di Keoladeo, vicino a Bharatpur, sito dichiarato Patrimonio dell'Umanit\u00e0 e noto per la presenza della pi\u00f9 importante riserva di volatili dell'India. Il Rajasthan \u00e8 anche la sede di due riserve nazionali per la tigre indiana, il Parco nazionale di Ranthambore, nella municipalit\u00e0 di Sawai Madhopur, ed il Parco nazionale di Sariska presso Alwar.\nUna regione storica del Rajasthan fu il Dhundhar.\nGeografia antropica.\nSuddivisioni amministrative.\nIl Rajasthan \u00e8 suddiviso in 7 divisioni e in 33 distretti."}
{"id": "458381", "revid": "3302521", "url": "https://it.wikipedia.org/wiki?curid=458381", "title": "JREF", "text": ""}
{"id": "458384", "revid": "287204", "url": "https://it.wikipedia.org/wiki?curid=458384", "title": "Jaipur", "text": "Jaipur (hindi e rajastani: \u091c\u092f\u092a\u0941\u0930, urdu: \u062c\u06d2 \u067e\u0648\u0631) \u00e8 una suddivisione dell'India, classificata come corporazione municipale, di 3.046.189 abitanti, capoluogo del distretto di Jaipur e della divisione di Jaipur, nello stato federato del Rajasthan. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 26\u00b0 55' 0 N e 75\u00b0 49' 0 E e ha un'altitudine di 431 .\nStoria.\nFondata nel 1728 dal Maharaja Sawai Jai Singh II.\n\u00c8 famosa anche con il nome di \"citt\u00e0 rosa\", per il colore predominante delle sue abitazioni.\nLa citt\u00e0 \u00e8 stata costruita con concezioni moderne; ha infatti una planimetria reticolare con ampi viali alberati.\nNumerosi sono i bazar ed i mercati suddivisi a seconda delle varie e molteplici attivit\u00e0 artigianali.\nPer citarne alcune: gioielli, pietre preziose, smalti, stoffe sia stampate che intessute, oggetti intagliati.\nMonumenti e luoghi d'interesse.\nLa citt\u00e0 \u00e8 ricca di monumenti, alcuni dei quali molto belli. Il pi\u00f9 strano \u00e8 il Jantar Mantar che altro non \u00e8 che un osservatorio astronomico all'aria aperta i cui enormi strumenti astronomici sono costruiti in pietra. Da segnalare l'Hawa Mahal (comunemente chiamato Palazzo dei Venti): costruito nel 1799, \u00e8 un palazzo di cinque piani la cui facciata, in Arenaria rosa, comprende 953 fra nicchie e finestre, tutte finemente lavorate a merletto. Serviva da osservatorio dal quale le donne di corte, non viste, potevano assistere alla vita della citt\u00e0.\nNelle vicinanze della citt\u00e0 di Jaipur, su un'altura, sorge il Forte Amber (la cui costruzione inizi\u00f2 nel 1592) che ha una facciata solenne ed austera, mentre gli interni sono fastosi, eleganti e raffinati.\nI turisti vengono fatti salire, sui ripidi bastioni, a dorso d'elefante, alla maggior parte dei quali gli uomini dipingono la proboscide.\nScenografica la terrazza d'entrata, di un bianco accecante. Questa terrazza, nella parte che guarda , \u00e8 coperta da una fila di colonne con capitelli a forma di elefante.\nLe pareti ed il soffitto sono finemente lavorati a specchio, mentre finestre intarsiate si aprono sul lago sottostante.\nIl Palazzo di Jaipur (\"City Palace\"), tuttora residenza del Maharaja di Jaipur, \u00e8 un enorme e complesso palazzo con numerosi cortili, due musei ed un'armeria.\nIl cortile pi\u00f9 famoso \u00e8 il Pritam Niwas Chowk, comunemente conosciuto come Cortile del Pavone.\nNotevoli le quattro porte, finemente lavorate, con rappresentazioni delle quattro stagioni.\nPoco distante dalla citt\u00e0 sorge invece Manar Fort, dal quale in una giornata limpida \u00e8 possibile ammirare il panorama dell'intera citt\u00e0.\nSociet\u00e0.\nEvoluzione demografica.\nAl censimento del 2001 la popolazione di Jaipur assommava a 2.324.319 persone, delle quali 1.239.711 maschi e 1.084.608 femmine. I bambini di et\u00e0 inferiore o uguale ai sei anni assommavano a 340.298, dei quali 180.987 maschi e 159.311 femmine. Infine, coloro che erano in grado di saper almeno leggere e scrivere erano 1.560.449, dei quali 920.693 maschi e 639.756 femmine."}
{"id": "458388", "revid": "767487", "url": "https://it.wikipedia.org/wiki?curid=458388", "title": "Sean Reinert", "text": "Biografia.\nPrimi anni.\nReinert scopr\u00ec la passione per la musica all'et\u00e0 di cinque anni, dopo aver ascoltato una cassetta dei Kiss, una delle sue band preferite. A sette anni inizi\u00f2 a praticare musica con il pianoforte ma dopo aver visto suonare Terry Bozzio pass\u00f2 alla batteria all'et\u00e0 di dieci. In questo periodo, Sean si appassion\u00f2 di altri gruppi rock e heavy metal come Van Halen, Rush, Iron Maiden, Led Zeppelin e prese lezioni da un suo maestro chiamato David Toledo fino ai tredici anni. Crescendo, i gusti musicali di Sean divennero sempre pi\u00f9 votati al metal estremo, ascoltando in prevalenza gruppi come Metallica, Slayer, Venom, Celtic Frost e Destruction.\nSuccessivamente, Sean frequenta varie scuole di musica, fino ad approdare alla University Of Miami School of Music, specializzandosi in teoria e composizione musicale. Reinert cita tra le sue maggiori influenze John Bonham, Alex van Halen, Neil Peart, Terry Bozzio e Dave Weckl.\nDeath e Cynic.\nNel 1991 Reinert fu reclutato dai Death per la registrazione dell'album \"Human\", uscito nel 1991. Il disco rappresent\u00f2 una svolta nel sound del gruppo, passando dal classico death metal degli esordi ad un progressive death tecnico ed articolato. In seguito si un\u00ec ai Cynic, ove milita un suo vecchio amico, Paul Masvidal, cantante e chitarrista del gruppo. La loro prima pubblicazione fu \"Focus\", uscito nel 1993 e che si caratterizz\u00f2 per essere un album progressive death metal dalle influenze jazz e fusion.\nI Cynic si sciolsero poco tempo dopo l'uscita del disco e Reinert prese parte al progetto Portal con altri componenti dei Cynic, incidendo il demo omonimo (materiale successivamente pubblicato dai Cynic nel 2012 con il titolo \"The Portal Tapes\"). Insieme al bassista Sean Malone entr\u00f2 nel gruppo rock progressivo Gordian Knot, incidendo l'album omonimo, mentre nel 2000 milit\u00f2 negli Aghora.\nAnni duemila.\nNel 2004 entr\u00f2 con negli \u00c6on Spoke di Masvidal, occupando anche delle parti di tastiera. Nel 2006 si \u00e8 riunito con i Cynic, con i quali ha pubblicato due anni pi\u00f9 tardi il secondo album \"Traced in Air\".\nNel maggio 2014, durante un'intervista al Los Angeles Times, ha fatto coming out insieme a Masvidal.\nIl 24 gennaio 2020 Reinert \u00e8 stato trovato morto nella sua abitazione di San Bernardino."}
{"id": "458389", "revid": "79968", "url": "https://it.wikipedia.org/wiki?curid=458389", "title": "Blue screen", "text": ""}
{"id": "458390", "revid": "3302616", "url": "https://it.wikipedia.org/wiki?curid=458390", "title": "Accademia della Val di Blenio", "text": ""}
{"id": "458392", "revid": "93556", "url": "https://it.wikipedia.org/wiki?curid=458392", "title": "Assam", "text": "L'Assam (assamese: \u0985\u09b8\u09ae, hindi: \u0905\u0938\u092e, \"\u0100s\u0101m\") \u00e8 una regione storica, e attualmente anche uno Stato dell'India. Storicamente \u00e8 stato governato per secoli dalla dinastia Ahom, originata da un principe di etnia shan.\nLo Stato attuale ha una superficie di 78.438\u00a0km\u00b2, e ha 31,2 milioni di abitanti (censimento 2011). Capoluogo e sede del governo \u00e8 Dispur, un sobborgo di Guwahati, la citt\u00e0 principale dello Stato.\nConfina a nord-est con lo Stato indiano dell'Arunachal Pradesh, a nord-ovest con il Bhutan, ad est con il Nagaland e il Manipur, a sud con il Mizoram, il Tripura e il Meghalaya e ad ovest con il Bengala Occidentale. A sud-ovest e a sud ha due brevi tratti di confine con il Bangladesh.\nStoria.\nDal 1228 al 1826 l'Assam \u00e8 stato governato dalla Dinastia Ahom. Nel 1824 venne invaso dal regno di Birmania dando il via alla prima guerra anglo-birmana. Con la firma del trattato di Yandaboo il territorio entr\u00f2 sotto il controllo della Compagnia britannica delle Indie orientali, i britannici annetterono l'Assam alla Presidenza del Bengala, una delle \"presidencies\" dell'Impero anglo-indiano.\nGeografia fisica.\nL'Assam, insieme agli Stati di Arunachal Pradesh, Nagaland, Manipur, Mizoram, Tripura e Meghalaya costituisce i cosiddetti \"Seven Sister States\" che sono collegati con il resto del territorio indiano tramite una striscia di terra larga 22\u00a0km nel Bengala Occidentale chiamata corridoio di Siliguri.\nGran parte del territorio dello Stato \u00e8 compreso nella valle del Brahmaputra, che scorre tra i monti dell'Himalaya a nord e i monti del Meghalaya, nel Cachar settentrionali e nel Nagaland a sud. Il Brahmaputra nasce in Tibet e, dopo aver percorso una stretta valle nella regione dell'Himalaya, entra nella piana fluviale dell'Assam, dove raggiunge anche i 10\u00a0km di larghezza.\nLa valle del Brahmaputra \u00e8 lunga circa 1000\u00a0km e larga dagli 80 ai 100\u00a0km. Nella parte meridionale dello Stato si trovano i monti Bareil oltre i quali si trova la valle di Barak, larga dai 40 ai 50\u00a0km vi scorre il fiume Barak.\nPopolazione.\nReligione.\nSecondo il censimento del 2011, la religione maggioritaria \u00e8 l'induismo con il 61,47% di popolazione praticante, la seconda confessione dichiarata \u00e8 l'islam con il 34,22% di praticanti, i cristiani sono il 3,74%, altre comunit\u00e0 religiose sono i sikh, i buddhisti e i giainisti.\nLingue.\nLingue ufficiali dell'Assam sono la lingua assamese, il bodo e il karbi. Altre lingue parlate nello Stato sono l'Hindi, il Bengalese e il Nepalese. Nella valle Barak il Sylheti \u00e8 la lingua pi\u00f9 diffusa.\nGeografia antropica.\nSuddivisioni amministrative.\nDistretti.\nL'Assam \u00e8 diviso in unit\u00e0 amministrative di secondo livello, chiamate distretti. Il 15 agosto 2015 il primo ministro dall'Assam Tarun Gogoi annunci\u00f2 la costituzione di 5 nuovi distretti portando il numero complessivo di questi da 27 a 32. Nel 2016 sono stati costituiti 3 nuovi distretti portando il numero complessivo a 35.\nI 35 distretti sono:\nCitt\u00e0 principali.\nI dati provengono dal censimento del 2001.\nAmbiente.\nIn Assam si trovano cinque parchi nazionali:\nEconomia.\nIl settore economico preponderante \u00e8 quello primario con il 69% della popolazione attiva impiegata nell'agricoltura. La coltura principale \u00e8 il t\u00e8, l'Assam \u00e8 l'unica regione al mondo, insieme alla Cina meridionale, dove la pianta del t\u00e8 \u00e8 endemica. In particolare la variet\u00e0 che cresce nell'area \u00e8 la Camellia sinensis, var. Assamica coltivata nelle pianure del Brahmaputra ad un'altitudine di poco superiore a quella del mare. Nella regione vengono prodotti annualmente oltre 500 milioni di kg di t\u00e8.\nMedia.\nI principali giornali dell'Assam (spesso diffusi anche in altri Stati del Nord-Est) sono The Sentinel (in inglese), The Assam Tribune (in inglese), Janasadharan (in assamese), The North East Times (in inglese).\nCultura di massa.\n\"Il bramino dell'Assam\" \u00e8 un romanzo di Emilio Salgari."}
{"id": "458393", "revid": "1048993", "url": "https://it.wikipedia.org/wiki?curid=458393", "title": "Brian Krause", "text": "Biografia.\nCarriera.\nL'attore \u00e8 diventato famoso nel 1991 grazie al film \"Ritorno alla Laguna Blu\" di William A. Graham, inoltre, sempre nello stesso anno, entra nel cast del film \"L'esperienza americana\". Nel 1992 diventa protagonista della pellicola \"I sonnambuli\".\nPrende parte, nel 1996, al film \"Terrore nello spazio\", invece a partire dal 1998 entra nel cast della serie \"Streghe\" recitando il ruolo di Leo Wyatt, fino alla fine della serie nel 2006.\nNel 2007 \u00e8 uno dei protagonisti del film \"Il diario del diavolo\" mentre nel 2010 recita in \"Growth - Terrore sotto la pelle\".\nVita privata.\nL'attore ha un figlio, Jamen, avuto dalla ex moglie. Brian ama il golf, il baseball e il karate, sport che pratica fin dall'adolescenza. Prima di diventare attore voleva studiare medicina. L'attore \u00e8 stato sposato dal 1996 al 2000 con Beth Bruce. Dall'agosto 2001 al gennaio 2002 ha avuto una relazione con la collega Alyssa Milano con cui ha recitato in \"Streghe\". Dal 2005 \u00e8 legato sentimentalmente alla modella australiana Imogen Bailey.\nDoppiatori italiani.\nNelle versioni in italiano dei suoi film, Brian Krause \u00e8 stato doppiato da:"}
{"id": "458396", "revid": "120993362", "url": "https://it.wikipedia.org/wiki?curid=458396", "title": "Parola mia", "text": "Parola mia \u00e8 stato un programma televisivo a quiz sulla lingua italiana, in onda per tre stagioni dal 1985 al 1988 su Rai 1 e nella stagione 2002-2003 su Rai 3.\nEsso era composto da tre rubriche: \"Conoscere l'italiano\", \"Usare l'italiano\", \"Amare l'italiano\". I concorrenti si sottoponevano a delle prove che riguardano etimologie, significati delle parole, modi di dire, sinonimi e contrari, la stesura di un pezzo di tipo giornalistico e l'analisi di brani letterari interpretati da grandi attori di prosa. \nGiudice-arbitro di gara era il professor Gian Luigi Beccaria, docente di lingua italiana all'Universit\u00e0 di Torino. \nLuciano Rispoli fu l'ideatore del programma, che coniugava sapientemente informazione, divulgazione e intrattenimento, e condusse le prime edizioni con Anna Carlucci. Firmarono i testi Ludovico Peregrini, Guido Clericetti, Domina, Starace, Roderi, Barbara Ancillotti, Alessandro Ippolito. La regia venne affidata a Lella Artesi.\nDopo essere andato in onda dal 1985 al 1988 su Rai 1, nel 2002-2003 il conduttore, con la scrittrice Chiara Gamberale nel ruolo di co-conduttrice, ripropose il format quotidianamente su Rai 3, facendosi supportare nei testi da Guido Clericetti, Laura Lombardi e Mariano Sabatini. Il professor Beccaria conduceva anche la rubrica \"Parola di Beccaria\".\nIl programma \u00e8 andato in onda dal Centro di produzione Rai di Torino."}
{"id": "458399", "revid": "322321", "url": "https://it.wikipedia.org/wiki?curid=458399", "title": "Diocesi di Vicenza", "text": "La diocesi di Vicenza (in latino: \"Dioecesis Vicentina\") \u00e8 una sede della Chiesa cattolica in Italia suffraganea del patriarcato di Venezia appartenente alla regione ecclesiastica Triveneto. Nel 2017 contava 780.143 battezzati su 849.074 abitanti. \u00c8 retta dal vescovo Beniamino Pizziol.\nTerritorio.\nLa diocesi berica comprende \nConfina a nord, est e sud con la diocesi di Padova e ad ovest con la diocesi di Verona e con l'arcidiocesi di Trento.\nSede vescovile \u00e8 la citt\u00e0 di Vicenza, dove si trova la cattedrale di Santa Maria Annunciata. Nella stessa citt\u00e0, sull'omonimo colle, sorge la basilica minore e santuario della Madonna di Monte Berico.\nParrocchie e vicariati.\nIl territorio si estende su 2.200\u00a0km\u00b2 ed \u00e8 suddiviso in 355 parrocchie, raggruppate in 18 vicariati:\nStoria.\nEpoca antica e medievale.\nLa presenza di una fiorente comunit\u00e0 cristiana a Vicenza e la contemporanea costruzione verso la fine del IV secolo di due chiese, una fuori delle mura - ove ora sorge la basilica dei Santi Felice e Fortunato - e una all'interno della citt\u00e0 - l'attuale cattedrale di Santa Maria Annunciata - \u00e8 dimostrata da importanti reperti archeologici, rinvenuti presso i due siti.\nQuesto ha portato alcuni storiografi locali a ritenere che gi\u00e0 a quel tempo o all'inizio del secolo successivo questa comunit\u00e0 fosse organizzata in diocesi. Altri invece, argomentando dal fatto che nessun documento scritto sia stato rinvenuto sulla presenza di un vescovo a Vicenza prima del 590 - data alla quale si riferisce Paolo Diacono per registrare la presenza di Oronzio al sinodo di Marano Lagunare, mentre mai si parla di vescovi vicentini nei documenti di sinodi precedenti - ritengono che la diocesi sia stata costituita solo dopo la creazione del Ducato longobardo. Fino a quel momento la comunit\u00e0 di Vicenza avrebbe fatto riferimento al vescovo di Padova, che rimase per circa 35 anni ancora sotto il dominio bizantino.\nCome gli altri vescovi dell'Austria longobarda, anche Oronzio e i suoi successori aderirono allo scisma tricapitolino fino al sinodo di Pavia del 698, convocato dal cattolico re Cuniperto, in cui i vescovi cattolici e tricapitolini ricomposero \"nello spirito di Calcedonia\" la loro comunione dottrinaria e gerarchica. A partire dal VII secolo, la sede vescovile fu sempre quella urbana della Cattedrale di Santa Maria Annunciata.\nDurante il Regno dei Longobardi l'ambito della diocesi coincideva sostanzialmente con quello del Ducato di Vicenza, compresi i territori della diocesi di Padova rimasti nel 569 fuori dalla sovranit\u00e0 bizantina, ovvero l'area posta alla sinistra del Brenta (attuali Cittadella, Piazzola, Limena, Selvazzano, Teolo e Lozzo) e una parte del basso veronese (attuali San Bonifacio, Arcole, Veronella, Cologna Veneta e Pressana).\nSuccessivamente, l'estensione e i confini della diocesi si delinearono a mano a mano che gli imperatori attribuivano ai vescovi giurisdizioni e diritti signorili. Subirono numerose modifiche gi\u00e0 prima dell'anno Mille. Con l'istituzione dell'Impero carolingio la diocesi di Padova riottenne una parte dei territori, a scapito delle sedi confinanti. Nel 917 l'imperatore Berengario I trasfer\u00ec da Vicenza a Padova tutta la regione prealpina compresa tra l'Astico e il Brenta e la sottostante zona pedemontana tra Thiene e Marostica. Per compensarla di queste mutilazioni, a Vicenza fu successivamente assegnata la zona di Bassano, gi\u00e0 parte della soppressa diocesi di Asolo. Nonostante le ulteriori modificazioni territoriali avvenute in ambito civile nel corso dei secoli successivi, questo assetto dal punto di vista ecclesiastico fu mantenuto sino ai primi dell'Ottocento.\nNella seconda met\u00e0 del XII secolo sedette sulla cattedra vicentina il beato Giovanni Cacciafronte, ucciso dai suoi vassalli; nel XIII secolo resse la diocesi il beato domenicano Bartolomeo di Breganze, rientrato da Parigi nel 1260 portando la reliquia di una spina della corona di Cristo che lo stesso Bartolomeo aveva avuto in dono dal re di Francia Luigi IX. Per dare una degna sistemazione alla preziosa reliquia, il Comune di Vicenza decise l'edificazione della chiesa di Santa Corona.\nFino al XIII secolo la cattedrale fu l'unica parrocchia della citt\u00e0, ma in questo secolo il privilegio di amministrare i sacramenti fu condiviso con altre chiese urbane, che erano sorte verso l'XI secolo con funzioni di cappelle. Inizialmente vi si celebrava solo l'eucaristia, ma non i battesimi. Un ruolo nel decentramento delle funzioni parrocchiali lo ebbero anche le chiese affidate agli ordini religiosi, meno vincolati al potere vescovile.\nEpoca moderna e contemporanea.\nNella prima met\u00e0 del XV secolo in seguito a due apparizioni mariane fu costruito il Santuario di Monte Berico: la Madonna di Monte Berico \u00e8 la patrona principale della citt\u00e0 e della diocesi di Vicenza.\nIl 30 agosto 1464 il vescovo di Vicenza Pietro Barbo fu eletto papa con il nome di Paolo II.\nNella prima met\u00e0 del XVI secolo la diocesi fu data in commenda a numerosi amministratori apostolici.\nIl seminario diocesano fu istituito nel 1566, durante l'episcopato di Matteo Priuli.\nIl 6 luglio 1751 il patriarcato di Aquileia fu soppresso e Vicenza entr\u00f2 a far parte della provincia ecclesiastica dell'arcidiocesi di Udine.\nAl periodo della Restaurazione (1\u00ba maggio 1818) risale la bolla \"De salute Dominici gregis\" di papa Pio VII con la quale le diocesi del Triveneto subirono una profonda riorganizzazione. Vicenza perse cos\u00ec il vicariato di Cittadella (escluse le parrocchie di Paviola, San Giorgio in Bosco, San Giorgio in Brenta, Lobia, Santa Croce Bigolina) e la parrocchia di Selvazzano che passarono a Padova; viceversa, acquis\u00ec da quest'ultima i vicariati di Marostica e Breganze. Al contempo, Udine fu retrocessa a semplice diocesi e Vicenza divenne suffraganea del patriarcato di Venezia.\nTra la fine del XIX secolo e l'inizio del XX secolo la diocesi ebbe la presenza di esempi di santit\u00e0: un vescovo, san Giovanni Antonio Farina, e varie religiose: santa Giuseppina Bakhita, santa Maria Bertilla Boscardin, la beata Eurosia Fabris Barban e la serva di Dio Giovanna Meneghini.\nNel 1945 il vescovo Carlo Zinato fonda il settimanale diocesano, \"La Voce dei Berici\".\nL'11 gennaio 1978, con la lettera apostolica \"Quoniam beatissima\", papa Paolo VI ha confermato la Beata Maria Vergine del Monte Berico patrona principale della citt\u00e0 e della diocesi.\nIl 7 e 8 settembre 1991, in occasione della festa della santa patrona, Vicenza ha accolto papa Giovanni Paolo II in visita pastorale: \u00e8 stata la prima volta di un papa in terra berica.\nL'8 novembre 2005 per la prima volta \u00e8 stata celebrata una beatificazione nel territorio diocesano: si tratta di Eurosia Fabris Barban, proclamata beata nella cattedrale di Vicenza.\nL'8 agosto 2014, in forza del decreto \"Quo aptius\" della Congregazione per i vescovi, ha ricevuto la parrocchia di Caselle di Pressana dalla diocesi di Verona.\nMissioni diocesane.\nLa diocesi di Vicenza \u00e8 presente con propri missionari \"fidei donum\" nei seguenti Paesi:\nLa Chiesa di Vicenza ha inoltre avviato la missione triveneta in Thailandia, nel 1997. I missionari operano nella diocesi di Chiang Mai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nAttuale vescovo.\nBeniamino Pizziol (Ca' Vio di Cavallino-Treporti, 15 giugno 1947), gi\u00e0 vescovo ausiliare del patriarcato di Venezia dal 2008, \u00e8 stato nominato vescovo della diocesi berica da papa Benedetto XVI il 16 aprile 2011, dopo sei mesi di sede vacante. Ha preso possesso canonico della diocesi il 19 giugno 2011.\nPersone legate alla diocesi.\nOrdinari viventi originari della diocesi.\n\"\u00c8 indicato l'attuale incarico:\"\nOrdinari deceduti originari della diocesi.\n\"\u00c8 indicato l'incarico ricoperto al momento del decesso:\"\nStatistiche.\nLa diocesi nel 2017 su una popolazione di 849.074 persone contava 780.143 battezzati, corrispondenti al 91,9% del totale."}
{"id": "458400", "revid": "125876799", "url": "https://it.wikipedia.org/wiki?curid=458400", "title": "Ketchup", "text": "Il ketchup (pronuncia italiana: o ) \u00e8 una salsa agrodolce a base di pomodoro, di origine asiatica e tradizionalmente utilizzata per accompagnare patatine fritte e altri fritti, oppure per insaporire panini farciti.\nEtimologia.\nIl ketchup \u00e8 originario della Cina meridionale costiera. Il termine \"ketchup\" deriva dal cantonese \"ke tsiap\", \"gwai zap\", oppure dal dialetto hokkien della citt\u00e0 di Xiamen \"k\u00f4e chiap\" o \"k\u00ea chiap\". Gli ideogrammi significano \"salamoia, succo\" \u6c41 di \"salmone, pesce\" \u8304, e la pronuncia in mandarino standard \u00e8 \"gu\u012b zh\u012b\". La ricetta originale era infatti a base di pesce fermentato e non di pomodoro. I cinesi lo diffusero nel sud-est asiatico, dove entr\u00f2 nella lingua malese come \"kecap\" o \"kicap\" (pronunciato /kechap/ o /kichap/). Dal malese pass\u00f2 alla lingua inglese come \"ketchup\".\nDall'etimologia risulta evidente che l'odierna ricetta del ketchup risulta assai diversa da quella della salsa originale asiatica, che era a base di pesce; nella cucina malese ed indonesiana infatti esistono vari ketchup che non prevedono il pomodoro come ingrediente: l'\"asin kecap\" (a base di soia), il \"kecap manis\" (a base di soia e zucchero), il \"kecap ikan\" (a base di pesce e senza soia). Notare che il termine indonesiano \"kecap\" si pronuncia esattamente come \"ketchup\". Ci\u00f2 spiega la necessit\u00e0 commerciale di usare l'espressione \"tomato ketchup\", ossia \"ketchup di pomodoro\", che altrimenti sarebbe una ridondanza.\nIn Italia.\nIn Italia, esiste una salsa analoga di nome rubra. si tratta di una versione commerciale del tradizionale bagnet ross piemontese originatasi da prima del 1700. originariamente non contemplava la passata di pomodoro. il nome \"salsa rubra\" deriverebbe da un concorso, indetto in Italia nel ventennio fascista dalla ditta di prodotti alimentari Cirio, per trovare una parola italiana che sostituisse il termine ketchup, nell'allora definito \"ketchup all'italiana\". \nStoria.\nSebbene sia sovente considerato prodotto statunitense per eccellenza, l'origine del ketchup \u00e8 orientale. Ketchup in origine fu una salsa fermentata a base di pesce, soprattutto acciughe sotto sale. Quando nel Seicento questa salsa sbarc\u00f2 in Europa, i cuochi iniziarono a personalizzarla utilizzando svariati ingredienti tra cui ostriche, funghi, noci e limone. La ricetta del ketchup moderna inizia a svilupparsi alla fine del Settecento quando, negli Stati Uniti, alcuni cuochi iniziano a utilizzare il pomodoro per produrla.\nNasce cos\u00ec nel 1812 il primo \"tomato ketchup\" (\"ketchup di pomodoro\") . Ma fu solo nel 1869 che Henry J. Heinz svilupp\u00f2 la ricetta del ketchup che la sua azienda, la Heinz, utilizza ancora oggi. In contrasto con le consuetudini di allora, Heinz aument\u00f2 la quantit\u00e0 di aceto e di zucchero, aggiunse la cipolla e un mix di spezie. Questa combinazione di sapori divenne talmente famosa che gli americani identificarono ben presto il termine ketchup solo ed esclusivamente con la salsa di Heinz, e da allora nulla \u00e8 cambiato in buona parte del mondo. Al tempo tuttavia il ketchup era pi\u00f9 popolare dei pomodori freschi, a lungo creduti velenosi: molti erano pi\u00f9 inclini a consumarli dopo lunghi processi come quelli necessari a produrre il ketchup.\nIngredienti e nutrienti.\nIl ketchup \u00e8 prodotto con pomodoro, aceto, zucchero e spezie, ha un potere calorico medio-basso ed \u00e8 povero di grassi. \nLa seguente tabella compara i valori nutrizionali di ketchup, ketchup a basso tasso di sodio e pomodori freschi, sulla base di informazioni contenute nella banca dati del Dipartimento dell'agricoltura degli Stati Uniti d'America.\nIl ketchup, miscelato con la maionese, pu\u00f2 essere utilizzato per fare la salsa rosa.\nAdditivi.\nIl ketchup pu\u00f2 contenere degli additivi; alcuni sono conservanti innocui come il sorbato di potassio, altri richiedono una maggiore attenzione. Per esempio i derivati dell'acido benzoico (come il benzoato di sodio - E211), gli esaltatori di sapidit\u00e0 e gli aromi sintetici possono essere usati per coprire l'uso di materie prime di bassa qualit\u00e0.\nVarianti.\nNelle Filippine viene preparato un ketchup usando le banane. Esiste inoltre un ketchup ai funghi, le cui origini risalgono alla fine dell'Ottocento."}
{"id": "458408", "revid": "599013", "url": "https://it.wikipedia.org/wiki?curid=458408", "title": "Hugo Gatti", "text": "In tutta la sua lunga carriera ha totalizzato 755 presenze nella Primera argentina, record assoluto. \u00c8 un opinionista nel programma calcistico spagnolo \"El Chiringuito\", in onda sul canale tv \"Mega\".\nCarriera.\nClub.\nHa iniziato la sua carriera nelle divisioni inferiori. Ben presto si pose in evidenza per la sua eccentricit\u00e0: non si limitava a stare tra i pali ma spesso faceva anche delle uscite fuori dall'area della porta. Gli piaceva farsi notare, portando una bandana colorata in testa, i calzettoni bassi e maglie dai colori sgargianti; tra i pali era un portiere acrobata.\nNel 1964, il River Plate pag\u00f2 una somma considerevole per avere Gatti, come alternativa al mitico Amadeo Carrizo. Nel 1969, Gatti fu ceduto al Gimnasia y Esgrima La Plata. Nel 1975, l'allenatore Juan Carlos Lorenzo lo volle nell'Uni\u00f3n de Santa Fe. L'anno successivo, pass\u00f2 al Boca Juniors, club nel quale milit\u00f2 tredici anni diventando un idolo della tifoseria. Particolarmente brillanti le sue prestazioni nelle finali della Coppa Libertadores 1977 e della Coppa Intercontinentale dello stesso anno. Il portiere giudicher\u00e0 in particolare quest'ultima gara, disputata contro i tedeschi del Borussia M\u00f6nchengladbach come una delle migliori della sua carriera.\nNel 1980 Gatti si rese protagonista di un curioso episodio: trovandosi di fronte un giovanissimo e ancora poco conosciuto Diego Armando Maradona, cerc\u00f2 di intimorirlo, dicendogli: \"Sei un barilotto grassottello, non potrai mai segnarmi\". In quella stessa partita Maradona gli segn\u00f2 quattro gol, come gli aveva promesso prima della partita.\nAgli inizi del 1981, Gatti perse la titolarit\u00e0 del ruolo in favore di Carlos Rodr\u00edguez. Nella squadra giocavano anche Diego Armando Maradona e Miguel Brindisi. Durante la partita con l'Estudiantes de La Plata, l'allenatore Silvio Marzolini decise di restituire la titolarit\u00e0 a Gatti dopo un diverbio con Rodr\u00edguez. \"El Loco\" non trad\u00ec le aspettative: in un'azione di contropiede si avventur\u00f2 fuori dall'area per intercettare il pallone, effettu\u00f2 un tiro lunghissimo fin oltre il centrocampo per passare a Perotti, il quale riusc\u00ec a segnare l'unico gol della partita.\nVerso la fine degli anni ottanta, ha abbandonato definitivamente i club argentini, a causa di alcune polemiche sorte per il suo sostegno al presidente Alfonsin (i tifosi del Boca Juniors sono tradizionalmente di fede peronista).\nNazionale.\nTitolare inamovibile della Nazionale argentina per un breve periodo degli anni settanta, nella seconda met\u00e0 di quel decennio fu costretto ad assentarsi per poche gare a causa di un leggero infortunio, venendo sostituito da Ubaldo Fillol. Al rientro dall'infortunio fu costretto alla panchina dall'allenatore perch\u00e9 Fillol si era dimostrato molto affidabile e pi\u00f9 giovane. Pochi mesi prima dell'inizio del campionato del mondo 1978, rinunci\u00f2 alla convocazione in Nazionale, a causa delle continue critiche espresse dai giornali argentini in merito ad una sua presunta scarsa forma: era l'anno in cui l'Argentina vinse il titolo di Campione del Mondo."}
{"id": "458410", "revid": "287204", "url": "https://it.wikipedia.org/wiki?curid=458410", "title": "Mustang (regno)", "text": " \nIl Mustang (in tibetano \"m\u00f6ntang\") o regno di Lo, era un isolato reame, alle pendici dell'Himalaya, facente parte del Nepal dal 1789 e dotato di una rilevante autonomia. Situato nel nord-est del paese e confinante con il Tibet, la popolazione era di etnia thakali e tibetana con prevalenza del gruppo dei gurung. I nobili ereditieri, invece, aggiungevano al nome il titolo \"Bista\". Abolita nel 2008 la monarchia nepalese del re Gyanendra e proclamata la repubblica, si estinse anche il principato del Mustang, inserito nell'omonimo distretto.\nGeografia.\nIl piccolo regno era ubicato nella zona montagnosa himalayana denominata Parbat. Il territorio era attraversato per tutta la sua lunghezza dal fiume Gandaki, la cui sorgente si trovava nella parte nord presso il confine con il Tibet. Il fiume, chiamato \"Mustang Khola\", scorreva da nord-est a sud-ovest tagliando praticamente in due il reame. Lungo la sua valle erano collocati i principali insediamenti abitativi, a cominciare da Lo Manthang, la capitale, a nord, passando per Dhami, Chhusang, Kagbeni, Jomson, Marpha, Tukuche, Kowang, Kunjo, Lete.\nStoria.\nMustang \u00e8 il termine con cui si individua solitamente la regione a nord della vallata del Kali-Gandaki e proviene dal tibetano \"Mun Tang\" con il significato di \"pianura fertile\". La vera denominazione di questa zona \u00e8 tuttavia un'altra, infatti per i suoi abitanti \u00e8 \"Lo\", che, nel vernacolo tibetano, si traduce con &lt;meridione&gt;. Mustang, pertanto, \u00e8 un'alterazione del nome della citt\u00e0 principale di Lo, Manthang.\nA lungo indipendente, dal 1440 al 1789 e, fino al 2008, sottomesso al Nepal, lo staterello di Mustang, tibetano per lingua e cultura, noto a pochissimi, era il \"regno proibito\", perch\u00e9 interdetto ai visitatori fino al 1992, quando fu aperto a un ristretto numero di persone. L'orientalista ed esploratore Giuseppe Tucci (1894-1984) fu il primo italiano, nel periodo 1926-1931, ad accedere nel Nepal e nei paesi himalayani. Fosco Maraini chiam\u00f2 Manthang \"gioiello d'antico Tibet\", Michel Peissel scrisse un famoso libro dopo esserci stato per alcuni mesi negli anni Sessanta, Piero Verni vi soggiorn\u00f2 tre volte nel 1989, 1992 e 1993.\nNel regno furono costruiti templi e monasteri buddisti affrescati, ricchi di tesori d'arte (\"gompa\"), e fortificate la capitale (fino agli anni Sessanta le porte d'accesso venivano sbarrate durante la notte e riaperte al mattino) e la citt\u00e0-castello di Tsarang. Nel Quattrocento venne realizzato, nel centro di Lo Manthang, il tempio reale di Thugchen, fastosamente decorato. Il re (ormai con il titolo soltanto onorifico, ma sempre amato e rispettato), la regina (\"rani\") Sahiba Sidol Palbar Bista, appartenente a una nobile casata tibetana, e il nipote, principe della corona, Jigme Singhe Palbar Bista risiedono ancora nel vecchio palazzo reale di Lo Manthang e nella residenza di campagna Tingkhar che raggiungono a cavallo (solo i membri della famiglia reale possono usare i destrieri entro le mura della capitale).Jigme Parbal Bista, appartenente alla dinastia di A-ma-dpal, era il terzogenito di A-aham bsTan, e succedette al fratello Angun Tenzing Trandul, dato che il secondo era monaco. Il sovrano veniva consultato dal governo monarchico nepalese su ogni questione riguardante il Mustang e amministrava la giustizia: i sudditi si rivolgevano esclusivamente a lui per la risoluzione dei loro problemi..\nIl Mustang risent\u00ec molto di quanto accadde in Tibet negli anni cinquanta, dato che i beni che produceva venivano esportati soprattutto nel paese del Dalai Lama. L'isolamento crebbe allorch\u00e9 la monarchia di Katmandu vacill\u00f2 seriamente a causa delle pressioni dell'insurrezione maoista: tutto questo port\u00f2 decadenza, povert\u00e0 e fatiscenza dei monumenti.\nIn tempi recenti particolare attenzione \u00e0 stata dedicata alla produzione artistica religiosa di questa regione, dove il tibetologo Erberto Lo Bue, coadiuvato dal restauratore Luigi Fieni, si rec\u00f2 insieme a un gruppo di colleghi documentandone non solo i monasteri, ma anche le grotte, e pubblicando un volume specificamente dedicato all'argomento: \"Wonders of Lo. The Artistic Heritage of Mustang\", Marg, Mumbai 2010. \nPrima di quella data l\u2019eminente tibetologo e storico dell\u2019arte David Jackson aveva pubblicato\"The Mollas of Mustang. Historical, Religious and Oratorical Traditions of the Nepalese-Tibetan Borderland\", Dharamsala, Library of Tibetan Works &amp; Archives, 1984, mentre un altro gruppo di tibetologi, Niels Gutschow, Axel Michaels, Charles Ramble e Christian Seeber aveva pubblicato \u201cInvestigation in Northern Mustang/Nepal 1995 \u2013 Dead and Living Settlements in the Sh\u00f6yul Area\u201d, in Irmtrand Stellrecht (ed.), \"Karakorum-Indukush-Himalaya: Dynamics of Change\", K\u00f6ln, R\u00e4diger K\u00f6pper Verlag, 1995, part 1, pp. 545-58, Ian Alsop aveva pubblicato \u201cThe Wall Paintings of Mustang\u201d, in Pratapaditya Pal (a c. di), \"Nepal. Old Images, New Insights\", Marg 56/2 (December 2004), pp. 128-39, e Charles Ramble aveva pubblicato \u201cPlaying Dice with the Devil: Two Bonpo Soul-retrieval Texts and Their Interpretations in Mustang, Nepal\u201d, in Samten G. Karmay &amp; Donatella Rossi (a c. di), \"Bon, the Everlasting Religion of Tibet. Tibetan Studies in Honour of Professor David L. Snellgrove\". \"Papers Presented at the International Conference on Bon, 22-27 June 2008, Shenten Dargye Ling, Ch\u00e2teau de la Modetais, Blou, France\", \"East and West\", 59/1-4 (December 2009), pp. 205-31."}
{"id": "458413", "revid": "66643", "url": "https://it.wikipedia.org/wiki?curid=458413", "title": "Regno di Lo", "text": ""}
{"id": "458414", "revid": "124561193", "url": "https://it.wikipedia.org/wiki?curid=458414", "title": "Yerself Is Steam", "text": "Yerself Is Steam \u00e8 il primo album del gruppo musicale statunitense Mercury Rev, pubblicato nel 1991 dalla Jungle Records.\nVenne ripubblicato dalla Columbia Records nel 1992, con l'aggiunta del brano \"Car Wash Hair\", gi\u00e0 in precedenza uscito come singolo.\nYerself is Steam \u00e8 considerato uno dei pi\u00f9 grandi album rock della storia .\nIl disco.\nAll'inizio del 1991, i Mercury Rev pubblicarono il singolo \"Car Wash Hair\". Nel frattempo, Donahue e Fridmann lavorarono coi The Flaming Lips. A maggio di quell'anno, pubblicarono, invece, il primo LP.\n\"Yerself Is Steam\" comincia con \"Chasing a Bee\", introdotta da un giro di chitarra acustica con sottofondo di rumori distorti, su cui la voce intona una specie di filastrocca, che esplode nelle distorsioni del ritornello, su cui si inserisce un flauto. \"Syringe Mouth\" \u00e8 aperta da un riff hard rock di chitarra elettrica a cui si aggiungono poi la batteria e la voce urlante. \"Blue and Black\" \u00e8 pi\u00f9 pacata e simile all'atmosfera cosmica dei Pink Floyd. \"Frittering\" \u00e8, come struttura, simile a \"Chasing a Bee\". L'album si conclude con la lunga \"Very Sleepy Rivers\" dall'incedere lento e catatonico.\nVenne accolto discretamente dalla critica.\nTracce.\nTutti i brani sono dei Mercury Rev, eccetto dove indicato."}
{"id": "458415", "revid": "1048993", "url": "https://it.wikipedia.org/wiki?curid=458415", "title": "Marcello Cesena", "text": "Biografia.\nDopo aver frequentato la facolt\u00e0 di Architettura dell'Universit\u00e0 degli Studi di Genova ed essersi diplomato alla Scuola di Recitazione del Teatro Stabile, debutta col primo ruolo importante nell\"'Enrico IV\" di Luigi Pirandello accanto a Giorgio Albertazzi. Seguono diverse stagioni nella compagnia teatrale del Teatro dell'Archivolto di Genova, dove inizia a orientarsi verso una drammaturgia e uno stile votato al comico. Esordisce in televisione, e nel ruolo di regista, col programma \"Avanzi\" di Rai 3, fondando il gruppo dei Broncoviz con Maurizio Crozza, Carla Signoris, Ugo Dighero e Mauro Pirovano, realizzando e interpretando una serie di parodie di spot pubblicitari. Con la stessa formazione, sempre nella prima met\u00e0 degli anni novanta, partecipa al programma satirico di Rai 3 \"Tunnel\".\nSempre con i Broncoviz realizza in seguito il programma televisivo \"Hollywood Party\". Nel 2003 partecipa al programma di Marco Giusti \"Cocktail d'amore\" imitando la stilista Carla Fendi. Esordisce sul grande schermo con un ruolo nel film \"Una gita scolastica\" di Pupi Avati (1984). Dopo questa esperienza \u00e8 diretto dal regista bolognese anche in \"Impiegati\", \"Storia di ragazzi e di ragazze\" e \"Magnificat\". Da protagonista appare in \"Peggio di cos\u00ec si muore\" con i Broncoviz e l'attrice spagnola Rossy de Palma, che scrive e dirige. Scrive e dirige anche i film per la televisione \"Nei secoli dei secoli\" (con Stefania Rocca, Leo Gullotta e Maurizio Crozza), \"Amiche davvero\" (con Stefania Rocca e Simona Cavallari) e \"Doppio segreto\" (con Anna Galiena) tutti prodotti da Mediaset.\nNel 2001 esce nelle sale il secondo film per il cinema da lui scritto e diretto: \"Mari del sud\", con Diego Abatantuono e Victoria Abril. Nel 2008 dirige \"Il cosmo sul com\u00f2\" con il trio comico Aldo, Giovanni e Giacomo. Intanto, dal 1997 inizia una carriera parallela di regista pubblicitario, dirigendo campagne pubblicitarie nelle quali appaiono come testimonial, tra gli altri: Gigi Proietti, la Gialappa's Band, Fiorello, Mike Bongiorno, Michelle Hunziker, Teo Teocoli, Massimo Boldi, Luciana Littizzetto, Gerry Scotti, Paola Cortellesi, Nino Manfredi, il Trio Medusa, Maurizio Crozza, Alessandro Del Piero, Aldo, Giovanni e Giacomo, Cristina Chiabotto, Mirko Vu\u010dini\u0107, Daniele Luttazzi, Claudio Bisio.\nAlternando alla carriera di regista quella di attore comico, dall'inizio del 2004 partecipa ai programmi della Gialappa's Band, approdando a \"Mai dire Domenica\". In \"Mai dire Luned\u00ec\" d\u00e0 poi vita alla celebre serie \"Sensualit\u00e0 a corte,\" con Simona Garbarino, Marcella Silvestri, Fabrizio Lo Presti, Mauro Pirovano e Francesca Faiella, da lui scritta, interpretata e prodotta e che gli dar\u00e0 grande fama. In \"Mai dire Marted\u00ec\" scrive, interpreta e produce anche la miniserie \"Dr. House\" (parodia dell'originale \"Dr. House - Medical Division\") con Fabrizio Lo Presti (dottor Foreman), Francesca Faiella (dottoressa Cameron), Marcella Silvestri (dottoressa Cuddy), Simona Garbarino e Mauro Pirovano (pazienti). Nel 2008, all'interno del film \"Il cosmo sul com\u00f2\" con Aldo, Giovanni e Giacomo, appare in un cameo nei panni di Jean Claude, protagonista della sopracitata serie, nell'episodio \"Falsi prigionieri\".\nNel 2010 fonda l'agenzia pubblicitaria Fantasmino Produzioni, con cui realizza varie campagne pubblicitarie. Dal gennaio 2012 e nel corso del 2013 fa parte del cast del programma \"Quelli che il calcio\", presentato da Victoria Cabello, tornando a interpretare il personaggio di Jean Claude. Dal 2017 \u00e8 di nuovo a fianco del Mago Forest e della Gialappa's a \"Rai dire Ni\u00f9s\", programma di cui cura la direzione artistica e dove interpreta il colonnello dalla Cintola e l'anno seguente in \"Mai dire talk\", dove riprende la serie \"Sensualit\u00e0 a corte\".\nVita privata.\nSi \u00e8 unito civilmente al compagno storico, il 18 aprile 2020, a Roma."}
{"id": "458417", "revid": "287204", "url": "https://it.wikipedia.org/wiki?curid=458417", "title": "Anna Maria Ferrero", "text": "\u00c8 stata attiva fra gli anni cinquanta e gli anni sessanta sia nel cinema che in televisione. Sul piccolo schermo ha interpretato nel 1956 lo sceneggiato televisivo \"Cime tempestose\" al fianco di Massimo Girotti.\nBiografia.\nIl suo esordio nel cinema fu casuale ed avvenne nel 1949, quando l'attore e regista Claudio Gora la not\u00f2 mentre era a passeggio in via Aurora a Roma. La ferm\u00f2 e le propose un provino per \"Il cielo \u00e8 rosso\", film tratto da un romanzo di Giuseppe Berto. Il provino fu positivo e, appena quindicenne, la futura attrice venne scritturata.\nPer omaggiare il suo padrino, il musicista statunitense Willy Ferrero, sceglier\u00e0 di prenderne il cognome, diventando Anna Maria Ferrero, anche per il fatto che egli stesso sar\u00e0 l'unico a incoraggiarla ad intraprendere la carriera d'attrice, al contrario dei suoi genitori, specie suo padre, che si dimostreranno in un primo momento contrari alla scelta della figlia. Subito dopo aver interpretato il film di Gora, prende parte alla pellicola in costume \"Il conte di Sant'Elmo\" di Guido Brignone, nello stesso anno viene chiamata dallo scrittore Curzio Malaparte, al suo esordio dietro la macchina da presa, per un piccolo ma significativo ruolo nel film \"Il Cristo proibito\", in entrambi i film si doppia con la propria voce, al contrario del suo esordio, dove a prestarle la voce era Germana Calderini. Anche successivamente, Anna Maria sar\u00e0 doppiata pochissime volte, grazie alla sua ottima dizione.\nNel 1952 \u00e8 impegnata nella lavorazione del suo primo film da protagonista, \"Le due verit\u00e0\" di Antonio Leonviola, nonostante la giovane et\u00e0, Anna Maria offre un'ottima interpretazione, e finalmente la critica incomincia ad accorgersi di lei, cos\u00ec come registi e produttori, infatti l'anno successivo si riveler\u00e0 il pi\u00f9 prolifico della sua carriera, interpreta addirittura otto film, tra cui spicca la sua commovente e realistica interpretazione nel film \"Le infedeli\" di Mario Monicelli. Nel settembre del 1953 partecipa alla 14\u00aa Mostra internazionale d'arte cinematografica di Venezia, questa volta non pi\u00f9 in qualit\u00e0 di sola ospite. Nella rassegna viene proiettato il film \"Napoletani a Milano\" dove Anna Maria recita ancora una volta accanto ad Eduardo de Filippo e, grazie alla sua sempre ottima interpretazione, l'attrice sar\u00e0 ammirata come una delle pi\u00f9 interessanti giovani promesse del cinema italiano dell'epoca.\nAnche il 1954 si riveler\u00e0 un grande anno per Anna Maria, dar\u00e0 sfoggio della sua bravura nel film \"Cronache di poveri amanti\" di Carlo Lizzani, ancora una volta nella parte di una servetta, e soprattutto in \"Tot\u00f2 e Carolina\", dove con la sua passionale recitazione, riesce a stare sullo stesso piano recitativo di Tot\u00f2. Tuttavia i ruoli che le vengono proposti sono tutti un po' simili, ricalcano tutti il personaggio della ragazza debole ed ingenua, insicura nelle sue scelte, lasciata a se stessa.\nLe parti che le vengono assegnate sono tutte molto brevi e poco consistenti, per questo motivo Anna Maria decide di tentare con il teatro, dove potr\u00e0 dimostrare appieno le sue doti recitative. Dopo numerosi tentativi, alla fine del 1953 entra a far parte della compagnia teatrale di Vittorio Gassman, che sar\u00e0 suo compagno artistico e di vita per sette anni, fino al 1960, anche se la loro relazione burrascosa sar\u00e0 costituita da continue separazioni e riappacificazioni.\nSe in un primo momento il ruolo di prima attrice nella compagnia era affidato ad Anna Proclemer, Anna Maria sapr\u00e0 comunque conquistare tale traguardo, soprattutto nel repertorio shakespeariano di Gassman, interpretando ovviamente Desdemona nell\"Otello\" e Ofelia nell\"Amleto\", entrambi gli spettacoli saranno trasmessi anche per la Rai tra il 1955 e il 1957.\nIl 1954 sar\u00e0 per Anna Maria anche un anno molto triste: a dicembre morir\u00e0 Willy Ferrero, l'uomo a cui molto ha dovuto per la sua formazione professionale. Concentrandosi con il teatro, l'attrice dirada le sue partecipazioni cinematografiche, partecipando a modeste pellicole, anche al fianco di Gassman, come in \"Giovanni dalle Bande Nere\", oppure commedie come \"Una parigina a Roma\", insieme ad Alberto Sordi, che non valorizzano n\u00e9 la sua bravura n\u00e9 la sua bellezza. Nel 1957 \u00e8 degna di nota la sua interpretazione nel ruolo di Anna Damby, nella riduzione cinematografica di \"Kean\" di Sartre, la prima regia di Vittorio Gassman.\nTornando alla carriera teatrale di Anna Maria, il 1958 sar\u00e0 l'anno della sua consacrazione artistica: \u00e8 la protagonista della commedia \"Irma la dolce\" di Alexandre Breffort, messo in scena sempre da Gassman con la collaborazione di Luciano Lucignani. La commedia si riveler\u00e0 un successo di pubblico e di critica, che fino a quel momento aveva inspiegabilmente ignorato Anna Maria anche a teatro. Sar\u00e0 l'ultimo contatto professionale e umano tra i due attori, anche se successivamente gireranno insieme ancora due film, \"Le sorprese dell'amore\" e \"Il mattatore\", oltre ad alcuni caroselli per la Perugina. I due si separeranno bruscamente.\nAnna Maria si dir\u00e0 spesso stanca del fatto che Gassman la rimproverava di non dedicarsi di pi\u00f9 al teatro piuttosto che al cinema, pretendendo anche di prendere le decisioni su quali film dovesse interpretare la sua compagna . All'inizio del 1960 ci sar\u00e0 un tentativo di riavvicinamento da parte di Gassman, che proporr\u00e0 ad Anna Maria una parte nella commedia \"Un marziano a Roma\" di Ennio Flaiano, ruolo che poi andr\u00e0 all'attrice Ilaria Occhini.\nSe il 1960 si riveler\u00e0 per Anna Maria un anno non molto positivo dal punto di vista sentimentale, non si pu\u00f2 dire lo stesso della sua carriera cinematografica, che da un paio di anni ha subito un'improvvisa impennata. Accantonato per il momento il teatro, e senza le imposizioni di Gassman, l'attrice accetta di partecipare alle numerose pellicole che le vengono proposte dai produttori, ma i ruoli che le vengono assegnati sono poco consistenti. Fra quelli interpretati in questo periodo, va ricordato soprattutto quello di Ninetta nel film \"Il gobbo\" di Carlo Lizzani, pellicola post-resistenziale ispirata alle vicende di Giuseppe Albano. A detta della stessa attrice, sar\u00e0 la sua migliore interpretazione di sempre.\nMa il 1960 segner\u00e0 per Anna Maria un incontro che cambier\u00e0 non poco la sua vita. In aprile ad una festa a casa dell'attore Pierre Brice incontra l'attore francese Jean Sorel, all'epoca pressoch\u00e9 sconosciuto. I due si fidanzeranno e di l\u00ec a poco si sposeranno. L'anno successivo Anna Maria sar\u00e0 la protagonista del film \"L'oro di Roma\" di Carlo Lizzani, con cui l'attrice ha un'ottima amicizia, e lei stessa suggerisce al regista che proprio al suo nuovo compagno venga affidato un ruolo nel film. Anna Maria preferisce recitare insieme all'attore francese, evitando cos\u00ec quella rivalit\u00e0 che aveva contribuito a far fallire la sua precedente relazione con Vittorio Gassman. Non sar\u00e0 la prima volta che l'attrice aiuter\u00e0 la carriera del marito con le sue conoscenze.\nL'attrice si sposer\u00e0 nel 1962, e recita con il marito ancora una volta, nella commedia \"Un marito in condominio\" del 1963. Dopo essere stata protagonista di una rinascita artistica ad inizio del 1960, Anna Maria decide improvvisamente di lasciare tutto. L'attrice romana non spiegher\u00e0 mai il vero motivo di tale rinuncia, favorita tra l'altro proprio da Sorel, forse perch\u00e9 in 15 anni di carriera cinematografica e 10 di quella teatrale, le occasioni per dimostrare tutto il suo talento sono state molto poche, o forse perch\u00e9 spinta dal desiderio di dedicarsi alla famiglia. L'ultimo suo film \u00e8 \"Controsesso\" del 1964, una commedia, dove Anna Maria \u00e8 protagonista del primo episodio accanto a Nino Manfredi.\nLa sua vita proseguir\u00e0 lontano dai set cinematografici, da tempo trasferitasi a vivere nella periferia di Parigi, tornando raramente in Italia. Non riuscir\u00e0 a diventare madre, e questo fatto si ripercuoter\u00e0 negativamente sul suo matrimonio con l'attore francese. Nel decennio successivo le notizie sulla sua vita saranno pochissime, l'attrice conceder\u00e0 solo alcune interviste ai vari quotidiani dell'epoca, mentre le sue apparizioni pubbliche saranno praticamente nulle.\nTuttavia Anna Maria dichiarer\u00e0 di essersi pentita non poco di aver abbandonato la carriera d'attrice, e gi\u00e0 dopo pochi anni dal suo ritiro avrebbe volentieri accettato una parte in un film. Un suo ritorno sui set cinematografici era previsto per il 1985, in un piccolo ruolo nel film \"Maccheroni\" di Ettore Scola, ma alla fine l'attrice romana ci ripens\u00f2 e quello fu il suo ultimo contatto con il mondo del cinema. L'ultima apparizione in pubblico di Anna Maria Ferrero avviene nell'aprile del 2008, quando fa parte della giuria del Busto Arsizio Film Festival, accanto al marito Jean Sorel. In quell'occasione \u00e8 stata proiettata la versione restaurata del film \"L'oro di Roma\".\nVita privata.\nAnna Maria Ferrero \u00e8 stata compagna di Vittorio Gassman dal 1953 al 1960. \u00c8 stata sposata con Jean Sorel dal gennaio del 1962 fino alla morte.\nDoppiatrici.\nNelle edizioni in italiano delle opere in cui ha recitato \u00e8 stata doppiata da:"}
{"id": "458435", "revid": "1343317", "url": "https://it.wikipedia.org/wiki?curid=458435", "title": "Asparago bianco di Bassano del Grappa", "text": "Lasparago bianco di Bassano del Grappa \u00e8 una variet\u00e0 di \"Asparagus officinalis\" coltivata nei territori dei comuni di Bassano del Grappa, Cartigliano, Cassola, Mussolente, Pove del Grappa, Romano d'Ezzelino, Ros\u00e0, Rossano Veneto, Nove, Tezze sul Brenta e Marostica.\nStoria.\nL'asparago \u00e8 originario del bacino del Mediterraneo e dell'Asia Minore. Le prime testimonianze della sua coltivazione in Italia risalgono al 200 a.C. quando Catone lo cit\u00f2 nel \"De agricoltura\" e pi\u00f9 tardi Plinio il Vecchio nel \"Naturalis Historia\" del 79 a.C., essi citano l'uso alimentare del turione, ma durante il Medioevo fu sfruttato soprattutto per le sue doti officinali.\nLa leggenda narra che l'asparago fu portato a Bassano del Grappa da Antonio di Padova che lo avrebbe diffuso per rabbonire Ezzelino da Romano. Una versione meno mitologica riferisce che intorno all'anno 1500 vi fu un'importante grandinata per cui le punte degli asparagi che fuoriuscivano dal terreno furono distrutte e i contadini dovettero consumare la parte che era rimasta sottoterra e perci\u00f2 non aveva assunto la colorazione verde-violetta.\nDati certi sulla presenza dell'asparago sulle tavole venete si ricavano esaminando la documentazione riguardante i banchetti della Repubblica di Venezia XV e XVI secolo: un documento del 1534 riguarda una nota spese: \"... per sparasi mazi 130, lire 3 et soldi 10\".\nNel 1980 si \u00e8 costituito il Consorzio di tutela dell'asparago bianco di Bassano per preservare e promuovere il marchio e per favorire la diffusione del prodotto. Nel settembre 2007 all'asparago bianco di Bassano \u00e8 stato riconosciuto il marchio DOP.\nDescrizione del prodotto.\nIl disciplinare della Regione Veneto riporta nell'elenco dei prodotti agroalimentari tradizionali quanto segue: la denominazione \u201dAsparago Bianco di Bassano\u201d designa i turioni di asparago riferibili all'ecotipo locale, rappresentato dalla variet\u00e0 \u201cComune \u2013 o Chiaro \u2013 di Bassano\u201d. Il diametro medio minimo al centro \u00e8 di 10\u00a0mm, con una lunghezza compresa entro i valori minimi e massimi di 18 e 22\u00a0cm. La commercializzazione\navviene in mazzi omogenei di peso variabile da 1 a 1,5\u00a0kg. \u00c8 inoltre ammessa la presenza di alcune spaccature trasversali dei turioni, elemento di pregio e di identificazione del prodotto bassanese, vista la sua fragilit\u00e0. Gli asparagi di Bassano\npresentano un gusto dolce-amaro caratteristico, che li rende del tutto particolari.\nProcesso di produzione.\nQuella dell'asparago \u00e8 una pianta poliennale, che vive e produce in media per una decina d'anni. Il fusto sotterraneo (rizoma) produce delle gemme da cui\nderivano i fusti, chiamati turioni, che sono la parte commestibile del prodotto.\nQuesti turioni crescono e si sviluppano sottoterra, in terreni appositamente preparati, in modo da restare al riparo dalla luce del sole e rimanere bianchi.\nVengono raccolti a mano, tagliandoli alla base con un apposito coltello. Gli asparagi bassanesi vengono quindi refrigerati in acqua e sono commercializzati in mazzi legati manualmente tra loro con un succhione di salice chiamato localmente \u201cstroppa\u201d.\nCucina.\nI piatti classici della cucina vicentina in cui viene impiegato sono il risotto con gli asparagi e gli asparagi con le uova. Questa variet\u00e0 di asparago viene anche utilizzata nella preparazione di altri piatti tipici, tra cui la vellutata di asparagi, la tartare di manzo con asparagi bianchi.\nSagre.\nMolto nota a livello nazionale \u00e8 la sagra dell'asparago bianco di Bassano del Grappa che si tiene solitamente tra l'ultima settimana di Aprile e la prima di Maggio a San Zeno (Cassola) durante la quale vengono servite specialit\u00e0 gastronomiche a base di asparagi: dagli asparagi cotti a vapore con uova, al risotto e alle lasagne.\nLa Mostra Concorso dell'asparago bianco di Bassano D.O.P. si tiene invece ogni anno ad inizio maggio a Ros\u00e0."}
{"id": "458436", "revid": "729019", "url": "https://it.wikipedia.org/wiki?curid=458436", "title": "Metatarsalgia", "text": "Con il termine metatarsalgia si intende una serie di sindromi dolorose corrispondenti alla regione plantare del piede riferita alle teste metatarsali.\nVarie classificazioni si sono succedute, ma la pi\u00f9 comunemente usata \u00e8 quella seguente:\nMetatarsalgia biomeccanica.\nPer metatarsalgia biomeccanica si intende una patologia algica sostenuta da squilibri di carico. Ci\u00f2 pu\u00f2 venire da:\nClinicamente in questi casi si apprezzano delle formazioni di ipercheratosi o callosit\u00e0 plantari (callo) in corrispondenza della/e testa/e metatarsale/i.\nMetatarsalgia non biomeccanica.\nLe metatarsalgie non biomeccaniche hanno origine da interessamento flogistico articolare o para-articolare da malattie sistemiche (Artrite reumatoide, Lupus eritematoso sistemico, etc...) o da affezioni locali (Artrite settica).\nA volte le metatarsalgie presentano lesioni definite ai nervi interdigitali definite con il nome di Neuroma di Morton o meglio Neuroma Civinini-Morton, polinevriti, lesioni vascolari o altre lesioni dei capi articolari (Malattia di Kolher, osteonecrosi asettica della testa del II osso metatarsale) o dei tessuti molli."}
{"id": "458437", "revid": "1543377", "url": "https://it.wikipedia.org/wiki?curid=458437", "title": "L'orlo della Fondazione", "text": "L'orlo della Fondazione (\"Foundation's Edge\") \u00e8 un romanzo fantascientifico del 1982 di Isaac Asimov, facente parte del Ciclo delle Fondazioni. \u00c8 il quarto libro del ciclo ed \u00e8 stato scritto trent'anni dopo la trilogia originaria, sulla spinta dei lettori e, come ammesso da Asimov stesso, della somma offerta in pagamento dall'editore; nell'arco della narrazione si colloca invece come sesto dei sette libri (successivamente scrisse infatti due prequel e un seguito). \u00c8 stato il suo primo libro a divenire un best seller, dopo quarantaquattro anni di scrittura e 262 libri. Al suo esordio, \"L'orlo della Fondazione\" ebbe tanto successo che per venticinque settimane rimase nell'elenco dei libri di fantascienza pi\u00f9 venduti del New York Times.\nNel 1983 ricevette sia il premio Hugo sia il premio Locus come miglior romanzo.\nTrama.\nSono passati circa cinquecento anni (esattamente 498) dall'inizio del Piano Seldon, e un terzo della galassia \u00e8 ormai sotto il controllo diretto della Fondazione. Il piano sembra procedere perfettamente, e l'ultima apparizione olografica di Hari Seldon sostanzialmente conferma l'operato del sindaco Harla Branno, che viene da questo notevolmente rafforzata. Un consigliere, Golan Trevize, inizia per\u00f2 ad avere dei sospetti sul funzionamento del Piano, e matura la convinzione che la Seconda Fondazione non sia in realt\u00e0 scomparsa, ma continui a controllare il corso degli eventi. Ne parla quindi con un altro consigliere, Munn Li Compor, che per\u00f2 lo tradisce e racconta la cosa al sindaco. Durante una seduta del consiglio Trevize attacca le politiche della Branno, ma lei lo fa arrestare per tradimento, sfruttando la popolarit\u00e0 dovuta all'apparizione di Seldon, e lo manda in esilio, sperando che cerchi la Seconda Fondazione. Come copertura, lo fa accompagnare da Janov Pelorat, un professore di storia antica, che \u00e8 alla ricerca della Terra, il pianeta su cui si \u00e8 sviluppata l'umanit\u00e0 e la cui ubicazione \u00e8 ormai sconosciuta. Per poterlo controllare meglio, e per altri motivi che saranno pi\u00f9 chiari successivamente, lo fa seguire da Compor.\nNel frattempo, su Trantor, il giovane ma promettente Oratore della Seconda Fondazione Stor Gendibal scopre qualcosa di strano nel funzionamento del Piano Seldon, il cui corretto svolgimento \u00e8 compito della Seconda Fondazione assicurare: funziona \"troppo\" bene. Gendibal suppone quindi che ci sia qualcun altro, pi\u00f9 potente della Seconda Fondazione, che stia agendo, e ne parla con il Primo Oratore, il quale si convince della bont\u00e0 della sua intuizione. Si domanda inoltre perch\u00e9 Trevize sia stato esiliato da Terminus, e pensa che possa essere stato mandato alla ricerca della Seconda Fondazione.\nPoco dopo, mentre corre all'aperto prima di una riunione della Tavola (il consiglio degli Oratori della Seconda Fondazione), Gendibal viene fermato da alcuni contadini hamiani (cio\u00e8 di Trantor; da \"Hame\", come viene ridenominato il pianeta dagli attuali abitanti, dopo la caduta dell'Impero Galattico); nonostante Gendibal possa facilmente controllare le loro menti, le regole glielo impediscono, e si salva grazie all'intervento di una donna Hamiana, Sura Novi, che ferma e rimprovera gli uomini.\nRaggiunta la Tavola, Gendibal accusa gli altri oratori sostenendo che \u00e8 uno di loro ad aver causato l'incidente, con lo scopo di non farlo arrivare alla riunione della Tavola. Sulla spinta dell'oratrice opportunista Delora Delarmi, la Tavola mette sotto accusa Gendibal e decide di processarlo.\nTrevize e Pelorat, \"esiliati\" su un'astronave tecnologicamente all'avanguardia, iniziano a parlare dell'interesse di Pelorat per la Terra e le sue leggende. Inizialmente indifferente e dubbioso, Trevize inizia ad interessarsi alla Terra quando suppone che l'espressione di Seldon \"all'altro capo della galassia\" (che indicherebbe la posizione della Seconda Fondazione) possa riferirsi alla Terra, essendo questo il primo mondo abitato dall'uomo, confrontato con Terminus, che all'epoca di Seldon era il mondo colonizzato pi\u00f9 di recente. Decide quindi di andare, invece che a Trantor a studiare la biblioteca, sul pianeta di Sayshell per seguire una delle ipotesi portate da Pelorat.\nFinalmente, dopo vari giorni di attesa, la Tavola della Seconda fondazione d\u00e0 il via al processo contro Gendibal. Nonostante il solo, debole, supporto del Primo oratore, e l'opposizione di tutta la Tavola, capeggiata dalla Delarmi, Gendibal riesce ad allontanare da s\u00e9 le accuse grazie alla donna hamiana che lo aveva aiutato. Fa notare infatti alla Tavola una piccolissima alterazione della mente di lei, che non pu\u00f2 essere causata da un membro della Seconda Fondazione, ma solo da qualcuno di pi\u00f9 potente, e avverte che questi \"anti-muli\" (come li definisce il Primo Oratore, in quanto a differenza del Mulo si impegnano per la riuscita del piano, non per distruggerlo) potrebbero essere in grado di controllare la stessa Seconda Fondazione. Rende noto inoltre che Trevize ha percorso mezza galassia in meno di mezz'ora, ed \u00e8 quindi dotato di un'astronave tecnologicamente molto avanzata, e che non si sta dirigendo verso Trantor, come previsto, ma verso Sayshell, per motivi ignoti. Sia Gendibal che il Primo Oratore cercano di far comprendere alla Tavola che potrebbe rimanere ben poco tempo per agire.\nL'accusa viene ritirata, ma la Delarmi riesce a fare in modo che Gendibal e la hamiana vengano mandati alla ricerca di Trevize e ad indagare sugli scopi degli \"anti-muli\". Gendibal accetta, anche se malvolentieri, ed il Primo Oratore annuncia che, se ritorner\u00e0, diventer\u00e0 il nuovo Primo Oratore.\nTrevize e Pelorat atterrano su Sayshell e vanno in un ufficio turistico per informarsi a proposito delle universit\u00e0 locali. Vengono raggiunti da Compor, che gli spiega che \u00e8 stato mandato a seguirli dalla Branno, e cerca di fare la pace, ma Trevize non ne ha alcuna intenzione; prima di lasciarli, parla di una storia secondo cui la Terra si troverebbe nel settore di Sirio, e sarebbe diventata radioattiva. Trevize si convince del fatto che Compor sia un agente della Seconda Fondazione.\nSu Sayshell Trevize e Pelorat incontrano il professor Quinsentz, da cui ottengono le coordinate di Gaia, un misterioso pianeta che pare si trovi vicino a Sayshell, e che sospettano possa essere la Terra. Una volta raggiunto il pianeta, si scopre che si tratta di un pianeta vivente, dove tutte le cose, sia animate sia inanimate, sono come le cellule di un unico organismo, formando una coscienza collettiva. Il pianeta \u00e8 abitato anche da umani, e Pelorat si innamora di una donna di nome Bliss.\nDopo essere salito sulla nave di Compor, Gendibal \u00e8 raggiunto da un'astronave da guerra della Prima Fondazione, comandata dal sindaco Branno. La nave \u00e8 protetta da uno schermo mentale, ma Gendibal, pur con fatica, riesce a penetrarlo; a quel punto, la hamiana si rivela come un abitante di Gaia, e va in aiuto di Gendibal, raggiungendo una situazione di stallo.\nBliss annuncia a Trevize che il motivo per cui \u00e8 giunto fin l\u00ec \u00e8 perch\u00e9 Gaia l'ha chiamato a decidere sul futuro dell'intera galassia, ed \u00e8 uno dei pochi a poterlo fare, grazie alla sua capacit\u00e0 di intuire qual \u00e8 la decisione giusta. Il compito di Trevize \u00e8 scegliere fra una galassia dominata con la forza dalla Prima Fondazione (rappresentata dal sindaco Branno), controllata mentalmente dalla Seconda Fondazione (rappresentata dall'Oratore Gendibal), oppure scegliere la formazione di Galaxia, una galassia vivente analoga a Gaia. Dopo qualche riflessione, e dopo aver parlato con queste persone, pone fine alla situazione di stallo e sceglie Galaxia. Gaia quindi fa in modo che la Branno e Gendibal tornino sui loro pianeti, facendogli dimenticare l'accaduto e credere di aver ottenuto alcune piccole vittorie, convinti della non esistenza di Gaia.\nTrevize \u00e8 per\u00f2 preoccupato, perch\u00e9 non \u00e8 sicuro di aver fatto la scelta giusta, n\u00e9 sa perch\u00e9 ha fatto quella scelta, se non per il fatto che \u00e8 l'unica che gli d\u00e0 il tempo di poterci ripensare, e che non ha effetti immediati. \u00c8 convinto che la Terra abbia qualcosa a che fare con la vicenda."}
{"id": "458438", "revid": "118864879", "url": "https://it.wikipedia.org/wiki?curid=458438", "title": "Boces", "text": "Boces \u00e8 il secondo album del gruppo musicale statunitense Mercury Rev, pubblicato nel 1993 dalla Beggars Banquet Records.\n\u00c8 l'ultimo album della band con il cantante David Baker."}
{"id": "458439", "revid": "599013", "url": "https://it.wikipedia.org/wiki?curid=458439", "title": "AFAM", "text": ""}
{"id": "458441", "revid": "125185554", "url": "https://it.wikipedia.org/wiki?curid=458441", "title": "Creso", "text": "Biografia.\nNato nel 596 a.C., quinto sovrano della dinastia dei Mermnadi, era figlio del re Aliatte II. Dopo la morte del padre avvenuta nel 560 a.C., Creso ebbe una breve lotta con il fratellastro Pantaleone. Mentre Aliatte aveva avuto Creso da una donna caria, Pantaleone era figlio di una della Ionia. Con Pantaleone nella lotta contro il fratello si schier\u00f2 un uomo dal nome non precisato, ma molto ricco, i cui beni vennero portati da Creso in vari templi come offerte.\nRapporti con le citt\u00e0 greche della Ionia.\nCreso prosegu\u00ec la politica del padre tendente a estendere l'influenza della Lidia sulle citt\u00e0 greche della costa anatolica, migliorando per\u00f2 un quadro di rapporti politici, gi\u00e0 sostanzialmente buono, in cui l'egemonia e i modesti tributi imposti alle citt\u00e0 ioniche erano ampiamente ripagati dai notevoli vantaggi commerciali derivanti dall'apertura garantita sugli ambiti mercati dell'entroterra.&lt;br&gt;\nI buoni rapporti con la Grecia si manifestavano negli onori e nelle donazioni tributate al santuario di Delfi e nei rapporti amichevoli intrattenuti con la Lega peloponnesiaca.\nIl ricco re progett\u00f2 e finanzi\u00f2 con generosit\u00e0 la costruzione dell'Artemision di Efeso, menzionato, in un epigramma di Antipatro di Sidone, fra le sette meraviglie del mondo antico e dimostr\u00f2 la sua ospitalit\u00e0 accogliendo nella sua corte eminenti personaggi come il politico ateniese Solone.&lt;br&gt;\nLa politica di Creso fece della Lidia l'ultimo bastione difensivo per i Greci della Ionia contro l'avanzata persiana in Asia Minore.\nRicco come un Creso.\nCos\u00ec come uno dei suoi predecessori, Re Mida, nei secoli questo sovrano pass\u00f2 alla leggenda sul famoso potere di trasformare in oro tutto quel che toccasse, probabilmente un'affascinante interpretazione del fatto che, in quel periodo, in Lidia, fossero coniati ufficialmente dei pezzi d'oro con il marchio del regno (ovvero primitive monete) affinch\u00e9 acquistassero un preciso valore commerciale. Per tale motivo, il re accumul\u00f2 ingenti ricchezze, note anche fuori dalla Lidia, al punto che, sia nella cultura greca sia in quella persiana (e successivamente in tutto il Mediterraneo), il suo nome acquist\u00f2 il significato di \"ricco\" per antonomasia, dando origine a espressioni come \"ricco come un Creso\".\nLa guerra contro Ciro il Grande.\nNel 547 a.C. circa i Medi, stanziati ai confini sud-orientali della Lidia, furono conquistati dai Persiani e Creso si prepar\u00f2 all'inevitabile campagna militare contro Ciro il Grande di Persia alleandosi con Amasis II d'Egitto, Nabonido di Babilonia e Sparta.\nPrima di partire per la guerra, il re lidio si rivolse all'oracolo di Delfi, ottenendo dalla Pizia, com'era consuetudine, un'ambigua risposta: \"\"Se Creso attraverser\u00e0 il fiume Halys cadr\u00e0 un grande impero\".\nCreso, sicuro della vittoria, sferr\u00f2 il suo attacco, sebbene, come riporta Erodoto, alcuni dei sui consiglieri, fra cui il saggio Sandani, avessero tentato di dissuaderlo dal farlo. I due eserciti si scontrarono proprio presso l'Halys, nell'Anatolia centrale, in una battaglia rivelatasi inconcludente. Sopraggiunto ormai l'inverno, Creso, secondo consuetudine, ritir\u00f2 il proprio esercito, ma fu sorpreso dalla manovra di Ciro, il quale, contravvenendo viceversa all'uso, lo attacc\u00f2 presso Sardi (capitale della Lidia), sconfiggendolo e imprigionandolo. Fu cos\u00ec che il suo regno cadde nelle mani dei Persiani avverando l'oscura profezia della Pizia. Si dice (ed Erodoto riporta tali fatti) che l'aggressione fosse avvenuta da un angolo delle mura ritenuto tanto impenetrabile che il re Mirso non aveva ritenuto necessario renderlo inespugnabile mediante il passaggio di un leone che gli era nato da una concubina: l'uomo che apr\u00ec tale via era Ir\u00ecade. Si dice anche che quando il figlio sordomuto di Creso vide che suo padre stava per essere ucciso abbia riacquistato il dono della parola: infatti, secondo un altro oracolo, l'acquisizione della parola da parte del figlio avrebbe segnato la sventura di Creso.\nLa sconfitta di Creso, secondo Erodoto, \u00e8 un chiaro richiamo a una precedente profezia della Pizia: dato che Gige aveva ucciso il suo padrone, Candaule, ponendo fine alla dinastia degli Eraclidi, tale assassinio si sarebbe riversato sulla cattiva sorte del suo quarto discendente. Altres\u00ec, in un'altra profezia la Pizia aveva affermato che il regno di Creso sarebbe crollato quando fosse stato re dei Persiani un mulo: secondo una lettura critica della questione, Ciro era un bastardo, poich\u00e9 figlio di una regina e di un suddito (Cambise I di Persia era vassallo dei Medi).\nLa morte.\nNon si sa con esattezza la data di morte di Creso, anche se viene tradizionalmente collocata al 546 a.C., quindi dopo la conquista persiana.\nLa \"Cronaca di Nabonido\" afferma che Ciro \"marci\u00f2 contro la Lidia, uccise il suo re e se ne impossess\u00f2...\"\"; tuttavia, si ipotizza che nell'iscrizione in caratteri cuneiformi la parola che starebbe per \"Lidia\" sia corrotta e che quindi sia stata mal interpretata.\nSecondo le \"Storie\" di Erodoto, Creso, prigioniero, fu posto su una grande pira per ordine di Ciro, che voleva vedere se forze soprannaturali si sarebbero manifestate per salvarlo dal rogo. Ciro appicc\u00f2 il fuoco invocando Apollo ma accadde che, dal cielo fino ad allora sereno, giunsero improvvisamente pioggia e vento a spegnere le fiamme. Ciro si convinse allora della bont\u00e0 di Creso e lo nomin\u00f2 suo consigliere, funzione che mantenne anche con Cambise, figlio di Ciro."}
{"id": "458443", "revid": "119560247", "url": "https://it.wikipedia.org/wiki?curid=458443", "title": "Gorgone", "text": ""}
{"id": "458452", "revid": "1632387", "url": "https://it.wikipedia.org/wiki?curid=458452", "title": "See You on the Other Side (Mercury Rev)", "text": "See You on the Other Side \u00e8 il terzo album della rock band Mercury Rev, pubblicato nel 1995 dalla Beggars Banquet Records.\n\u00c8 il primo disco della band senza il cantante David Baker."}
{"id": "458488", "revid": "125649094", "url": "https://it.wikipedia.org/wiki?curid=458488", "title": "Panigacci", "text": "Il panigaccio o panigazzo (in ligure: panig\u00e0ssu) \u00e8 un tipo di pane rotondo, non lievitato, cotto in uno speciale piatto di terracotta e mica, chiamato \"testo\", arroventato a fuoco vivo in un fal\u00f2 o in un forno a legna. Una pastella di farina, acqua e sale si frappone tra un testo e l'altro, sino a formare una pila. La consistenza finale \u00e8 croccante.\nSi possono gustare con gli affettati, formaggi molli come lo stracchino e il gorgonzola, o con vari sughi, da quello di funghi al pesto. In alcuni ristoranti della Lunigiana esiste la variante \"dolce\": si servono a fine pasto con della cioccolata da spalmare.\nI panigacci hanno origini molto antiche, sono diffusi nella Lunigiana e nel levante ligure dove prendono il nome di Panigazzi,ed hanno i natali nel monte di Podenzana e di Bolano, nel comune toscano \u00e8 stato costituito un consorzio tra i ristoratori, per mantenere inalterato il sapore antico di questo semplice prodotto. In Liguria i \"testi\" di terracotta e mica vengono fabbricati da tempo immemorabile ad Iscioli, nel comune di Ne, nell'entroterra di Chiavari e si possono trovare nei negozi e nei consorzi agrari del chiavarese. \nNella seconda guerra mondiale, quando i tedeschi distrussero un ponte che collegava il comune di Podenzana con il resto della regione, gli abitanti del comune sopravvissero mangiando panigacci fatti con farina di ghiande e castagne. A Ponzanello (Comune di Fosdinovo) un piatto tipico sono le focaccette, una variante dei panigacci.\nSono fatti con acqua, farina e sale e si preparano mescolando gli ingredienti fino a ottenere una pastella fluida. Tale pastella viene quindi versata nei \"testi\", precedentemente lasciati arroventare su di un fuoco vivace, tipicamente in un fal\u00f2 o in un forno a legna. Quando sono roventi al calor rosso, vengono estratti dal forno e fatti raffreddare un poco poi viene fatta una pila di testi, in modo tale che stando nel mezzo la pastella si cuocia sui due lati. Una volta \"smontata\" la pila i panigacci si servono in cestini di vimini con salumi e formaggi cremosi come companatico.\nI panigazzi cuociono in pochi minuti a temperature molto alte e non necessitano di lievitazione."}
{"id": "458504", "revid": "767487", "url": "https://it.wikipedia.org/wiki?curid=458504", "title": "Deserter's Songs", "text": "Deserter's Songs \u00e8 il quarto album della rock band statunitense Mercury Rev, pubblicato nel 1998.\n\u00c8 stato il maggior successo commerciale della band, soprattutto in Europa, nonch\u00e9 uno dei suoi lavori pi\u00f9 apprezzati dalla critica. Il \"sound\" del disco \u00e8 caratterizzato dall'uso sistematico di strumenti tipici del Jazz (il sassofono in \"Hudson Line\", ad esempio) e della musica classica, in aggiunta a quelli tradizionali del rock. Per la registrazione della traccia nascosta alla fine di \"Delta Sun Bottleneck Stomp\", venne usato uno strumento brevettato dagli stessi membri della band, denominato \"Tettix Wave Accumulator\"."}
{"id": "458527", "revid": "125193777", "url": "https://it.wikipedia.org/wiki?curid=458527", "title": "Conte di Saint-Germain", "text": "Origini.\nLe origini del conte di Saint-Germain rimangono avvolte nel mistero: per alcuni si suppone che sia stato figlio illegittimo di Francesco II R\u00e1k\u00f3czi, principe di Transilvania e della principessa Violante Beatrice di Baviera, appartenente alla dinastia dei Wittelsbach e granduchessa di Toscana. Secondo questa teoria, sarebbe stato educato a Firenze da Gian Gastone de' Medici, cognato di Violante. Altre leggende lo vogliono figlio naturale della regina di Spagna Maria Anna del Palatinato-Neuburg (vedova di Carlo II di Spagna), e di un importante cortigiano, il conte di Melgar.\nAttivit\u00e0 certe.\nLe sue attivit\u00e0 erano quelle di cortigiano in viaggio tra Inghilterra, Francia, Paesi Bassi, Russia, Germania. Compare per la prima volta verso il 1740 esule dall'Inghilterra introdotto alla corte di Francia. Famoso per la sua grande cultura, abile musicista, conoscitore di molte lingue, pittore e soprattutto grande alchimista, produttore di portentosi cosmetici. Ebbe anche incarichi diplomatici e fu affiliato ad una societ\u00e0 segreta dell'ordine dei Rosacroce. Viene citato nelle memorie di Giacomo Casanova ma anche Voltaire, Mozart, Madame de Pompadour e Cagliostro lo incontrarono. Alcune sue caratteristiche pi\u00f9 stravaganti, come quella di sparire all'improvviso e di riapparire contemporaneamente in pi\u00f9 luoghi, insieme alla sua attivit\u00e0 protratta per molti anni, se non per secoli, indussero addirittura alcuni a pensare che non si trattasse di un'unica persona, ma di un gruppo di individui con lo stesso aspetto e la stessa identit\u00e0 esterna introdotte presso le corti europee.\nSaint-Germain lascia Londra nel 1746 e se ne perdono le tracce per dodici anni. Per alcuni si ritira in Germania per consacrarsi agli studi alchemici, per altri compie un lungo viaggio fino all'India e al Tibet. Giunge a Parigi nel 1758 e fin dall'inizio formula una richiesta al marchese Marigny, direttore dei B\u00e2timents du Roi, per ottenere uno spazio dove installare un laboratorio alchemico, promettendo a Luigi XV, \u00abla pi\u00f9 ricca e rara delle scoperte mai compiute\u00bb. \u00c8 cos\u00ec che ottiene una parte del castello di Chambord. Grazie alla marchesa di Pompadour, Saint-Germain riesce anche ad avere un incontro con il sovrano.\nIl conte ottiene quindi la simpatia del sovrano, ma \u00e8 detestato dal potente ministro duca di Choiseul, che lancer\u00e0 una campagna per screditare, senza riuscirvi, il sedicente alchimista. Nel 1760 \u00e8 invece l'accusa di spionaggio ad obbligare il conte a lasciare Parigi alla volta dei Paesi Bassi. Qua, nel marzo del 1760, al culmine della guerra dei sette anni, si rec\u00f2 a L'Aia. Ad Amsterdam, soggiorn\u00f2 presso i banchieri Adrian e Thomas Hope e finse di venire a prendere in prestito denaro per Luigi XV con diamanti come garanzia. Negli anni successivi lo si ritrova in Inghilterra, Italia, Russia e Prussia, dove nel 1766 si pone sotto la protezione di Federico II. Finir\u00e0 i suoi ultimi anni ospite del principe Carlo d'Assia-Kassel.\nNella cultura di massa.\nIl conte di Saint-Germain \u00e8 citato in varie opere letterarie e artistiche."}
{"id": "458578", "revid": "287204", "url": "https://it.wikipedia.org/wiki?curid=458578", "title": "Mauro Lustrinelli", "text": "Carriera.\nClub.\nEsord\u00ec nell'AC Bellinzona, squadra della sua citt\u00e0 natale, di cui vest\u00ec la maglia dal 1993 al 2001, realizzando 109 reti in 169 presenze nelle serie minori del campionato svizzero di calcio. Lasciato il Cantone Ticino pass\u00f2 nella Lega Nazionale A, giocando tre stagioni con l'FC Wil, fino al marzo del 2004 quando pass\u00f2 al Thun.\nProprio con la squadra del Canton Berna, ottenne il miglior risultato della carriera, giungendo al secondo posto della Super League 2004-2005 ed ottenendo la qualificazione al Secondo turno preliminare della UEFA Champions League 2005-2006. Battuti e nei preliminari, disput\u00f2 anche la fase a gironi della Champions prima di passare, nel gennaio del 2006, allo Sparta Praga con il quale disput\u00f2 13 partite e segn\u00f2 3\ngol nella seconda parte del 1. liga 2005-2006. La stagione successiva realizz\u00f2 2 gol in 12 gare ed a gennaio del 2007 torn\u00f2 in Svizzera nel Lucerna.\nNell'estate del 2008 ha siglato un contratto triennale con il Bellinzona, la squadra del suo esordio, tornata nella Super League, la massima categoria calcistica elvetica, dopo anni di assenza.\nIl 15 febbraio 2010 viene ufficializzato il passaggio in prestito allo Young Boys. Nel club della capitale elvetica mette a segno 3 reti in 13 incontri e sfiora la vittoria del titolo nazionale, sfumato all'ultima giornata nello scontro diretto contro il . A fine stagione fa ritorno nel club ticinese.\nLa stagione seguente (con 14 reti) termina con la retrocessione del Bellinzona. Lustrinelli firma un contratto con il Thun ma, a gennaio del 2012, annuncia il suo immediato ritiro accettando la proposta di diventare assistente allenatore.\nNazionale.\nGrazie alle sue brillanti prestazioni nella squadra del Thun in Champions League, venne convocato nella nazionale per la prima volta ed esord\u00ec contro la nell'agosto del 2005. Fu incluso nella rosa della nazionale per il Campionato mondiale di calcio 2006 in Germania e, nonostante il prolifico campionato con il Lucerna (16 reti) nella stagione 2007-2008, non \u00e8 stato convocato per il campionato europeo di calcio 2008.\nStatistiche.\nCronologia presenze e reti in nazionale.\nNazionale elvetica Under-21.\n\"Statistiche aggiornate al 19 giugno 2019\"."}
{"id": "458598", "revid": "767487", "url": "https://it.wikipedia.org/wiki?curid=458598", "title": "All Is Dream", "text": "All Is Dream \u00e8 il quinto album del gruppo rock statunitense Mercury Rev, pubblicato nel 2001 dalla V2 Records.\nVenne pubblicato tre anni dopo il successo di \"Deserter's Songs\", ed \u00e8 il primo album della band senza la flautista Suzanne Thorpe e il batterista Jimy Chambers."}
{"id": "458619", "revid": "1573940", "url": "https://it.wikipedia.org/wiki?curid=458619", "title": "Saldidae", "text": "Saldidae , \u00e8 una famiglia di piccoli insetti semiacquatici dell'ordine dei Rincoti (sottordine Heteroptera). \u00c8 la pi\u00f9 comune e rappresentativa, per numero di specie e diffusione, dei Leptopodomorfi.\nDescrizione.\nI Saldidae sono insetti di piccole o medie dimensioni; hanno un corpo appiattito, di forma ovale, e livrea di colore bruno o nero con chiazze chiare in corrispondenza delle emielitre.\nIl capo \u00e8 relativamente grande rispetto al corpo, largo e breve; \u00e8 fornito di due ocelli e ha grandi occhi emisferici, spesso prominenti ma non subpeduncolati come in altri Leptopodomorfi. Le antenne sono lunghe e composte da 4 articoli. Fra i recettori sensoriali cefalici va citata anche la presenza di tre paia di tricobotri. Il rostro \u00e8 composto da quattro segmenti ma in apparenza da soli tre a causa della forte riduzione dell'articolo prossimale.\nIl torace presenta il pronoto di forma trapezoidale e il mesoscutello ben sviluppato e di forma triangolare. Le ali anteriori sono ben sviluppate oppure presentano vari gradi di meiotterismo. Hanno la membrana distinta e suddivisa da nervature longitudinali parallele in 3-6 cellule. Le zampe sono relativamente lunghe, quelle posteriori di tipo saltatorio. Sono presenti processi spinosi lungo i femori e le tibie. Tarsi composti da tre segmenti.\nBiologia.\nI Saldidae sono noti fra gli anglosassoni con il nome comune di \"shore bugs\" (\"cimici delle rive\"). La peculiarit\u00e0 di questa famiglia \u00e8, in effetti, l'associazione ad ambienti acquatici di vario genere, dei quali colonizzano le sponde. La maggior parte delle specie si rinviene in luoghi umidi, spesso fangosi, sulle rive di corsi d'acqua, stagni, paludi, in litorali sabbiosi o rocciosi, ecc. Alcune specie vivono nella zona intertidale. Sono invece poche le specie associate ad ambienti secchi.\nSono predatori di altri insetti pi\u00f9 piccoli oppure si nutrono di animali morti. Grazie alle zampe saltatorie, sono in grado di compiere salti per sfuggire velocemente ai nemici e diverse fonti citano un'oggettiva difficolt\u00e0 di catturarli a causa della loro agilit\u00e0. Le femmine depongono le uova fra il muschio, nei tessuti o alla base delle lamine fogliari delle piante erbacee.\nDistribuzione.\nLa famiglia \u00e8 cosmopolita e si rinviene in tutte le regioni zoogeografiche ad eccezione dell'Antartide. In Italia \u00e8 comune la specie \"Saldula saltatoria\".\nAltre specie presenti in Italia sono le seguenti:\nTassonomia.\nL'inquadramento sistematico della famiglia contempla nella letteratura due differenti impostazioni. La prima riunisce le famiglie Saldidae e Aepophilidae nella superfamiglia Saldoidea. La seconda include invece tutti i Leptopodomorfi nell'unica superfamiglia Leptopodoidea.\nLa famiglia si suddivide in due sottofamiglie, Chiloxanthinae e Saldinae. Alcune fonti riprendono l'originaria classificazione proposta da COBBEN (1959), comprendendo nella famiglia anche una terza sottofamiglia, \"Aepophilinae\", con la sola specie \"Aepophilus bonnairei\". Questa sottofamiglia \u00e8 tuttavia elevata al rango di famiglia (Aepophilidae) da SCHUH e POLHEMUS (1980).\nComplessivamente le due sottofamiglie comprendono 274 specie ripartite fra 28 generi."}
{"id": "458628", "revid": "709565", "url": "https://it.wikipedia.org/wiki?curid=458628", "title": "Demian (Bonelli)", "text": "Demian \u00e8 il personaggio dei fumetti protagonista dell'omonima serie a fumetti creata da Pasquale Ruju con le copertine di Alessandro Poli e pubblicata dal 12 maggio 2006 (con un'anteprima a marzo) a ottobre 2007 da Sergio Bonelli Editore. \u00c8 la seconda miniserie, dopo l'esperimento di Brad Barron, realizzata dalla Bonelli.\nBiografia del personaggio.\nDemian \u00e8 un giustiziere che faceva parte di una casta di cavalieri giunta dall'antichit\u00e0 fino ai giorni nostri fondati da Lancillotto, uno dei cavalieri della Tavola Rotonda e antenato del protagonista. Combatte la criminalit\u00e0 della sua citt\u00e0. Dopo la perdita della sua compagna, narrata nel primo episodio della serie in un flashback, decide di simulare la propria morte nel tentativo di sfuggire al proprio destino. Dopo la morte della sua amata Virginie il dolore lo costringe a lasciarsi morire, ma quando nell'assalto dei malavitosi colpiscono Edmond e Viviane, quasi dei genitori per lui, Demian ritorna. Salva le persone, le redime, le rende capaci di vivere sulle loro gambe. Torna ad essere un cavaliere.\nLe avventure di Demian sono ambientate nei vicoli e nei bassifondi della Marsiglia dei nostri giorni ma non mancano trasferte nell'entroterra francese o in altre localit\u00e0 spagnole, corse o dell'Africa Settentrionale o mediorientali\nStoria editoriale.\nLe avventure di Demian sono uscite mensilmente nel consueto formato tipico delle pubblicazioni bonelliane ma con una foliazione maggiore di 128 pagine. Dopo la conclusione della serie sono stati pubblicati degli albi della serie speciali con periodicit\u00e0 semestrale una foliazione di pi\u00f9 di 224 pagine ed edita per quattro numeri."}
{"id": "458630", "revid": "110157", "url": "https://it.wikipedia.org/wiki?curid=458630", "title": "The Secret Migration", "text": "The Secret Migration \u00e8 il sesto album della rock band statunitense Mercury Rev, pubblicato nel 2005."}
{"id": "458637", "revid": "51032", "url": "https://it.wikipedia.org/wiki?curid=458637", "title": "Saldidi", "text": ""}
{"id": "458639", "revid": "123979623", "url": "https://it.wikipedia.org/wiki?curid=458639", "title": "Valvola a farfalla", "text": "La valvola a farfalla \u00e8 una valvola in cui l'otturatore \u00e8 un disco che ruota attorno ad un asse normale a quello del tubo, ostruendo il passaggio. Pu\u00f2 essere impiegata come valvola di regolazione, come nel caso del condotto dell'aria del motore ad accensione comandata, in cui \u00e8 forata per garantire una portata minima, o anche semplicemente come valvola di intercettazione.\nCaratteristiche.\nIl disco e il corpo della valvola possono essere in ghisa sferoidale o in acciaio (anche inox)\nIn corrispondenza di questa valvola, quando \u00e8 in posizione di apertura, si verificano piccole perdite di carico localizzate, mentre si creano forti turbolenze e vibrazioni in caso di chiusura parziale. Pertanto, risulta poco adatta per la regolazione.\nLe manovre delle valvole a farfalla di piccolo diametro si possono fare direttamente a mano (comando a volantino o a leva); con diametri rilevanti o per pressioni molto forti, \u00e8 necessario avere organi demoltiplicatori (valvole con riduttore manuale a volantino) o servomotori (valvole motorizzate con attuatori elettrici o pneumatici).\nLe valvole funzionanti con pressioni elevate vengono spesso dotate di un piccolo bypass munito di rubinetto, che, in posizione di chiusura, consente di equilibrare preventivamente le pressioni sulle due facce (monte e valle) del disco facilitando, conseguentemente, l'apertura della valvola.\nLa direzione preferita di chiusura \u00e8 in senso orario, le valvole per cui \u00e8 prevista la chiusura antioraria devono avere sul volantino un'apposita marcatura che indichi il senso di chiusura.\nTutte le superfici interne della valvola che entrano a contatto con l'acqua devono essere opportunamente protette contro la corrosione.\nDi regola nel caso di superfici in ghisa sfeoridale o acciaio al carbonio si utilizzano vernici a base di polveri epossidiche, le quali, se l'acqua trasportata \u00e8 destinata al consumo umano non devono modificare le sue caratteristiche organolettiche, fisico - chimiche e microbiologiche secondo quanto stabilito dal Decreto 6 aprile 2004, n. 174 del Ministero della Salute; lo stesso vale per gli anelli di tenuta e per le eventuali paste lubricanti utilizzate nella fase di giunzione.\nImpieghi.\nViene usata prevalentemente:\nComponenti.\nUna valvola a farfalla \u00e8 costituita normalmente da:\nSede di tenuta.\nLa valvola a farfalla in base alla tipologia della sede di tenuta pu\u00f2 essere:\nLe valvole a farfalla possono inoltre essere realizzate con tenuta bidirezionale mediante una particolare lavorazione dell'anello di tenuta lamellare.\nVersioni costruttive.\nA seconda delle principali modalit\u00e0 di giunzione, le valvole a farfalla possono essere:\nPressione di progetto.\nLe valvole a farfalla, come tutte le altre apparecchiature idrauliche destinate a sistemi idrici, rientrano nella designazione PN e devono essere progettate in modo tale che le loro pressioni caratteristiche, PFA, PMA, PEA, siano conformi ai valori (espressi in bar) riportati nella seguente tabella per la corrispondente PN:\nIl costruttore pu\u00f2 indicare valori superiori rispetto a quelli in tabella che rappresentano i valori minimi a condizione per\u00f2 che la valvola sia conforme alle UNI EN 1074.\nComunque PEA deve risultare sempre:\nVelocit\u00e0 massima di progetto.\nLe valvole devono essere progettate per garantire la seguente velocit\u00e0 massima (in m/s) in condizioni di portata costante e in funzione della pressione di esercizio ammissibile (in bar):\nCertificazioni.\nLe Aziende produttrici delle valvole a farfalla devono fornire:\nInoltre in caso di trasporto di acqua potabile deve essere fornita una dichiarazione di Conformit\u00e0 al Decreto 6 aprile 2004, n. 174, Ministero della Salute rilasciata dal costruttore, relativa ai rivestimenti interni, agli elastomeri (anelli di tenuta) ed a tutti quei materiali che devono entrare in contatto con l'acqua potabile.\nMarcatura.\nSul corpo della valvola a farafalla con DN &gt; 50 mm devono essere impresse, in maniera durevole e chiaramente visibile secondo EN 19, almeno le seguenti indicazioni:"}
{"id": "458642", "revid": "1573940", "url": "https://it.wikipedia.org/wiki?curid=458642", "title": "Tingidae", "text": "I Tingidi (Tingidae ) sono una famiglia di piccoli insetti dell'ordine dei Rincoti (Heteroptera, Cimicomorpha). Secondo la classificazione tradizionale sono gli unici rappresentanti non estinti della superfamiglia Tingoidea .\nDescrizione.\nI Tingidi hanno un corpo fortemente appiattito, di piccole dimensioni, lungo in genere da 2 a 5 mm, con profilo variabile da oblungo a ovoidale a quadrangolare. Il tegumento \u00e8 delicato e la livrea mostra colori pi\u00f9 o meno uniformi e poco appariscenti, generalmente sul grigiastro.\nIl capo \u00e8 privo di ocelli, con occhi composti ben sviluppati, antenne formate da 4 articoli, di cui quelli prossimali sono molto brevi. Il rostro \u00e8 pure esso tetramero.\nIl torace e le ali anteriori presentano i caratteri pi\u00f9 evidenti che contraddistinguono questi Rincoti. Il pronoto si prolunga in genere con due espansioni laterali appiattite ed un processo vescicoliforme che si estende anteriormente fino a ricoprire il capo come una sorta di cappuccio. Le ali anteriori non hanno la tipica morfologia delle emielitre degli Eterotteri, ma sono uniformi, interamente membranose. Gli ornamenti del pronoto e delle ali anteriori formano una fitta reticolatura, carene longitudinali e processi spiniformi, questi ultimi distribuiti lungo le carene e lungo i margini. Per la singolare morfologia e l'uniformit\u00e0 degli ornamenti del tegumento, nel pronoto e nelle ali anteriori, un occhio inesperto potrebbe confondere le vescicole del pronoto come un paio di ali anteriori, ridotte, e le emielitre come il paio di ali posteriori. Le zampe sono esili, con tarsi composti da due segmenti.\nLa morfologia degli stadi preimmaginali differisce notevolmente da quella degli adulti, soprattutto in relazione agli ornamenti dell'esoscheletro. Invece della reticoltura, la cuticola forma processi di varia conformazione, spesso turbercolari oppure spiniformi, questi ultimi anche ramificati.\nBiologia.\nI Tingidi sono insetti fitomizi che si nutrono a spese dei succhi cellulari dei tessuti epidermici dei vegetali. Caratterizzati da una scarsa mobilit\u00e0, stazionano sulle piante erbacee e sugli alberi, in genere sulla pagina inferiore delle foglie, spesso formando assembramenti di notevole entit\u00e0.\nI danni causati consistono in decolorazioni dei punti colpiti, che, in caso di forti infestazioni, possono confluire in aree pi\u00f9 o meno estese fino ad interessare tutta la foglia. Alcune specie sono anche galligene, altre possibili vettori di virus.\nDistribuzione e habitat.\nLa famiglia \u00e8 cosmopolita ed \u00e8 rappresentata in tutte le regioni geografiche del mondo. I Tinginae sono maggiormente diffusi nelle aree tropicali e nelle regioni orientali, i Cantacaderinae sono presenti in tutte le regioni ad eccezione della neartica, le Vianaidinae.\nNelle regioni mediterranee sono di particolare importanza, per i danni causati, \"Corythucha ciliata\", \"Stephanitis pyri\" e \"Monosteira unicostata\", rispettivamente conosciute anche con i nomi comuni di Cimicetta del platano, Piattola del pero e Cimicetta del mandorlo. La Cimicetta del platano \u00e8 una specie potenzialmente polifaga ma \u00e8 principalmente infeudata al \"Platanus occidentalis\". Di origine nordamericana, la sua comparsa in Italia \u00e8 stata accertata nel 1965. Le altre specie, di origine autoctona, sono rispettivamente infeudate principalmente al Pero e al Mandorlo, ma sono anch'esse polifaghe e occasionalmente possono attaccare altre specie botaniche.\n\"C. ciliata\" e \"S. pyri\" presentano i caratteri morfologici tipici della famiglia, con le espansioni laterali e la vescicola centrale del pronoto e la reticolatura dorsale. \"M. unicostata\" ha invece un pronoto conformato normalmente, con capo ben visibile e con suddivisione delle emielitre in corio e clavo ben evidente.\nSistematica.\nI Tingidi sono rappresentati da oltre 2000 specie, distribuite in oltre 250 generi. L'inquadramento sistematico di questa famiglia \u00e8 oggetto di due controverse revisioni. La classificazione tradizionale fino agli anni novanta, proposta da DRAKE e RUHOFF (1965), divide la famiglia Tingidae in tre sottofamiglie denominate rispettivamente Cantacaderinae, Tinginae e Vianaidinae. La collocazione sistematica della famiglia ha avuto proposte discordanti fino agli anni novanta, ma da diversi decenni si concorda sostanzialmente sulla collocazione in una superfamiglia dei Cimicomorfi denominata \"Tingoidea\".\nFROESCHNER (1996) propone una revisione della superfamiglia Tingoidea, elevando i \"Vianaidinae\" al rango di famiglia, con la denominazione Vianaididae. La famiglia dei Tingidae, invece, sarebbe composta dalle sottofamiglie \"Tinginae\" e \"Cantacaderinae\". Quest'ultima si suddividerebbe in due trib\u00f9, denominate rispettivamente \"Cantacaderini\" e \"Phatnomatini\" .\nLIS (1999) propone una revisione differente: le ricerche filogenetiche evidenzierebbero il carattere polifiletico della sottofamiglia \"Cantacaderinae\". Sulla base di questi risultati, la classificazione proposta da LIS suddivide i \"Tingoidea\" in tre famiglie, \"Cantacaderidae\", \"Tingidae\" e \"Vianaididae\". Sempre secondo questa classificazione, la famiglia \"Cantacaderidae\" si suddivide in due sottofamiglie, \"Cantacaderinae\" e \"Carldrakeaninae\", e, a sua volta, la sottofamiglia \"Cantacaderinae\" comprenderebbe due trib\u00f9, \"Cantacaderini\" e \"Ceratocaderini\". La famiglia dei \"Tingidae\" si suddivide invece in due sottofamiglie, \"Phatnomatinae\" e \"Tinginae\". Lo schema di LIS, perci\u00f2, scorpora i \"Phatnomatini\" dalla sottofamiglia \"Cantacaderinae\" sensu FROESCHNER, elevando i primi al rango di sottofamiglia dei \"Tingidae\" e i secondi al rango di famiglia dei \"Tingoidea\".\nLa revisione di LIS, tuttavia non \u00e8 accettata da altri ricercatori, come GOLUB (2001) e GUILBERT (2001) nei cui lavori successivi adottano denominazioni che concordano con la revisione di FROESCHNER e discordano con quella di LIS.\nIn questa sede si segue lo schema tassonomico tradizionale, sia pur superato dalle recenti revisioni, considerando la famiglia dei Tingidi come unica della superfamiglia dei Tingoidei:"}
{"id": "458643", "revid": "51032", "url": "https://it.wikipedia.org/wiki?curid=458643", "title": "Tingidi", "text": ""}
{"id": "458644", "revid": "438678", "url": "https://it.wikipedia.org/wiki?curid=458644", "title": "Miniserie", "text": ""}
{"id": "458646", "revid": "599013", "url": "https://it.wikipedia.org/wiki?curid=458646", "title": "Tranquillo Barnetta", "text": "Caratteristiche tecniche.\nPu\u00f2 essere utilizzato come esterno destro o sinistro di centrocampo e come centrocampista offensivo.\nCarriera.\n\u00c8 cresciuto nelle giovanili del San Gallo con cui ha debuttato nella massima serie svizzera il 3 luglio 2002 contro lo . Due anni pi\u00f9 tardi \u00e8 passato nella squadra tedesca del che lo ha subito girato in prestito all'.\nTornato dal prestito, Dal 2005 al 2012 ha militato nel Bayer Leverkusen, dopo aver vestito la maglia del dal 2002 al 2004 e quella del Hannover 96 dal 2004 al 2005.\nDopo essere andato in scadenza con il Bayer Leverkusen, il 1\u00ba luglio 2012 firma un contratto quadriennale con lo . Il 2 settembre 2013 viene ceduto in prestito all'Eintracht Francoforte. Il 28 maggio 2015 rescinde il contratto che lo legava allo .\nIl 30 luglio 2015 viene ingaggiato dal Philadelphia Union, squadra militante nella MLS americana, con un contratto valido fino alla fine del 2016.\nIl 1\u00ba gennaio 2017 torna a vestire la maglia del .\nNel 2019 si ritira dal calcio giocato. \nNazionale.\nDi lontane origini italiane, ha sempre giocato per le selezioni nazionali svizzere. Nel 2002 si \u00e8 laureato campione europeo Under-17. Nel 2004 ha disputato l'Europeo Under-21, mentre nel 2005 \u00e8 stato convocato per il Mondiale Under-20.\nL'8 settembre 2004 debutta con la nazionale maggiore in un incontro valido per le Qualificazioni al campionato mondiale di calcio 2006 contro l'. Nell'ottobre del 2004 sub\u00ec la rottura dei legamento crociato, durante una partita della Nazionale svizzera contro , rimanendo fermo sei mesi. Il 1\u00ba marzo 2006 segna la sua prima rete in nazionale, nella gara amichevole contro la .\nViene inserito nella lista dei convocati della nazionale svizzera per il Mondiale 2006. Alla rassegna iridata disputa 4 partite da titolare, segnando un gol contro . Il 22 agosto 2007, in amichevole contro i segna la sua prima doppietta in nazionale. Ha preso parte anche all'Europeo 2008, tenutosi tra Austria e Svizzera.\nIl 4 giugno 2011, con la maglia della propria nazionale, sigla una doppietta nel primo tempo contro l'Inghilterra a Wembley in una gara valida per la qualificazione a Euro 2012, mettendo cos\u00ec a segno la prima doppietta personale con la maglia della Nazionale in una gara ufficiale.\nStatistiche.\nPresenze e reti nei club.\n\"Statistiche aggiornate al 9 agosto 2018.\""}
{"id": "458647", "revid": "712828", "url": "https://it.wikipedia.org/wiki?curid=458647", "title": "A-wing", "text": ""}
{"id": "458648", "revid": "767487", "url": "https://it.wikipedia.org/wiki?curid=458648", "title": "Interstella 5555", "text": ", o Interstella 5555 - The 5tory of the 5ecret 5tar 5ystem, \u00e8 un film d'animazione del 2003 diretto da Daisuke Nishio, Hirotoshi Rissen, Kazuhisa Taken\u014dchi e Leiji Matsumoto.\nPellicola giapponese prodotta dalla Toei Animation e basata interamente sull'album \"Discovery\" della band elettronica Daft Punk. Il co-regista del film, nonch\u00e9 ideatore del concept visivo di personaggi e ambientazioni, \u00e8 il celeberrimo Leiji Matsumoto, autore fra l'altro di serie animate quali \"Capitan Harlock\" e \"Galaxy Express 999\".\nIl film \u00e8 totalmente senza dialogo e le uniche parole pronunciate sono quelle delle canzoni che, si pu\u00f2 dire, non sono solo la colonna sonora, ma parte integrante del film stesso. Ognuna delle 14 canzoni dell'album \u00e8 collegata a una parte del film.\n\u00c8 stato presentato nella Quinzaine des R\u00e9alisateurs al 56\u00ba Festival di Cannes.\nTrama.\nNella metropoli di un pianeta situato in una galassia sconosciuta e abitato da esseri simili agli umani, ma dalla pelle blu, una band composta da quattro musicisti si sta esibendo in concerto.\nMentre tutti seguono l'evento, un'astronave entra nell'atmosfera del pianeta e invia un commando di personaggi mascherati i quali, tramite un gas narcotizzante, addormentano il pubblico e rapiscono i quattro musicisti, che vengono trasferiti nell'astronave e portati al cospetto di un misterioso individuo, \"Earl de Darkwood\". Nel frattempo, uno degli addetti alla sicurezza del pianeta lancia un SOS a un'astronave amica, quella di Shep, un grande fan del gruppo alieno, che rintraccia subito l'astronave dei rapitori e la insegue fino all'interno di un passaggio interdimensionale che conduce allo spazio esterno del pianeta Terra. Nell'attraversarne l'atmosfera, l'UFO dei rapitori si mimetizza, assumendo l'aspetto di un aereo di linea per non destare sospetti. Il viaggio nell'iperspazio ha per\u00f2 causato danni all'astronave, che precipita nel mezzo di una fitta giungla, schiantandosi.\nIntanto, nella base segreta di Darkwood sulla Terra, i quattro alieni vengono \"trasformati\" da alcuni macchinari in modo da apparire umani. Viene fatto loro il lavaggio del cervello; inoltre, ciascuno di essi viene fornito di un paio di occhiali dotato di un microchip che li pone sotto il controllo di Darkwood.\nDa qui inizia la loro scalata al successo: ribattezzati \"Crescendolls\", i musicisti diventano delle celebrit\u00e0 mondiali. I Crescendolls si preparano ad affrontare il loro primo concerto in diretta mondiale, in uno stadio gremito di persone, quando Shep si catapulta sul palco e libera tre dei membri dall'effetto ipnotico dei chip.\nIl gruppo trova rifugio in un magazzino, ma le ferite causate a Shep da un proiettile sono mortali. I Crescendolls lo seppelliscono ai piedi di un albero vicino al mare, per poi dirigersi presso la localit\u00e0 che Stella ha scoperto grazie a un biglietto da visita trovato nella stanza del suo rapitore: \"Darkwood Manor\".\nDarkwood Manor \u00e8 un castello abbandonato in cui i quattro trovano tutte le risposte alle loro domande, sotto forma di un libro chiamato \"Veridis Quo\": Earl de Darkwood \u00e8 il nipote del precedente proprietario del castello, un alchimista che, attraverso alcuni esperimenti, ha reso immortale il nipote. Nel corso dei secoli Darkwood ha scoperto il passaggio interdimensionale che collega la Terra a un'altra galassia, continuando a rapire cantanti extraterrestri di vari pianeti e a farne star della musica. L'ultimo disco di cui ha bisogno per completare il rituale \u00e8 proprio quello che ha ricevuto dal gruppo musicale: il numero 5555. I quattro scoprono anche che le loro memorie non sono state rimosse del tutto, ma risiedono all'interno di alcuni dischetti.\nI quattro vengono catturati e scortati nei sotterranei del castello; Darkwood \u00e8 pronto a sacrificare Stella per dare via al rituale, ma Arpegius, Baryl e Octave riescono a liberarsi\ne mentre il castello \u00e8 prossimo a crollare, il gruppo riesce a salvare Stella e a scappare.\nI membri del governo scoprono i segreti di Darkwood e del passaggio fra le galassie, e restituiscono la memoria ai membri del gruppo. Il gruppo musicale alieno svela infine la sua reale identit\u00e0 al mondo intero. Il gruppo musicale alieno riparte per lo spazio: durante il viaggio, il gruppo viene inseguito dallo spirito maligno di Darkwood, che li attacca. A trarre in salvo il gruppo giunge lo spirito di Shep, che blocca Darkwood e lo porta via con s\u00e9.\nTornato suo pianeta d'origine, il gruppo inizia un grande concerto, che viene intercettato dai satelliti terrestri e viene mostrato sugli schermi di tutto il mondo, e i popoli dei due mondi iniziano a ballare insieme. Sul pianeta terra, guerre e conflitti cessano: la musica del gruppo alieno ha portato la pace."}
{"id": "458650", "revid": "45979771", "url": "https://it.wikipedia.org/wiki?curid=458650", "title": "Valvola a farfalla (idraulica)", "text": ""}
{"id": "458654", "revid": "1632387", "url": "https://it.wikipedia.org/wiki?curid=458654", "title": "James Murphy (chitarrista)", "text": "\u00c8 noto per le sue collaborazioni con Death, Obituary e Testament, oltrech\u00e9 per il suo alto livello tecnico strumentale, caratterizzato da scale veloci e arricchite con armonici e sweep-picking.\nBiografia.\nJames nacque a Portsmouth (Virginia). Musicista autodidatta, si avvicina alla musica all'et\u00e0 di cinque anni e all'et\u00e0 di otto si appassiona di gruppi come Queen, Black Sabbath e AC/DC. Le sue pi\u00f9 grandi influenze sono Randy Rhoads, Tony Iommi, Angus Young e Ted Nugent.\nAncora diciannovenne, James inizia la sua carriera musicale con gli Agent Steel, suonando nel disco live \"\". In seguito, Murphy si far\u00e0 notare, perlopi\u00f9, nel genere death metal. Nel 1990 viene reclutato nei Death per suonare in \"Spiritual Healing\" (1990) e negli Obituary per \"Cause of Death\". Sempre nello stesso anno, Murphy entr\u00f2 a far parte dei Cancer, con cui incise l'album \"Death Shall Rise\" nel 1991. Nel 1992 d\u00e0 vita ai Disincarnate, gruppo technical death metal che ebbe breve vita, con un solo album all'attivo: \"Dreams of the Carrion Kind\" del 1993. Nel 1994 sostituisce Glen Alvelais nei Testament e suon\u00f2 in \"Low\" (1994), \"Live at the Fillmore\" (1995) e \"The Gathering\" (1999).\nDal 1997 al 1999 fece parte dei Konkhra, con cui incise due album e un EP, \"Weed Out the Weak\" (1997), \"The Freakshow\" (1999) e \"Come Down Cold\" (1999). Nel 1998 partecip\u00f2, come ospite, al disco \"Age of Impact\" degli Explorers Club, un progetto di musicisti virtuosi incentrato sul batterista Terry Bozzio, sul bassista Billy Sheehan e sui fratelli Trent e Wayne Gardner, rispettivamente tastierista e chitarrista. Tra gli altri ospiti sono da citare, James LaBrie, John Petrucci e Steve Howe. Ha collaborato anche ai dischi tributo di Rush e Judas Priest ed ha inciso due album solisti, \"Convergence\" (1996) e Feeding the Machine (1999), due album di metal sperimentale, dove Murphy mostra il suo grande talento e anche simpatie per la musica elettronica e per il progressive rock.\nNegli ultimi anni, James ha dovuto interrompere il suo lavoro a causa di un tumore al cervello che \u00e8 riuscito, fortunatamente, a guarire. Nel 2004 ha iniziato a preparare un disco tributo a Chuck Schuldiner dei Death chiamato \"Within The Mind\" nel quale musicisti provenienti da altre band metal e lo stesso Murphy incisero pezzi storici dei Death. Alcune tracce sono state gi\u00e0 registrate. Ad esempio \u00e8 possibile vedere online dei brevi spezzoni delle registrazioni di batteria di uno dei pezzi che saranno inclusi nel tributo ad opera di Richard Christy, gi\u00e0 nei Death originali in \"The Sound of Perseverance\" e in \"The Fragile Art of Existence\" dei Control Denied.\nIl progetto ha subito un brusco fermo a causa proprio del tumore di Murphy ed \u00e8 tuttora congelato. Attualmente lavora al Sound Temple Studio, dove produce album per vari gruppi e pubblica lezioni di chitarra per la rivista \"Guitar Player\"."}
{"id": "458655", "revid": "228587", "url": "https://it.wikipedia.org/wiki?curid=458655", "title": "Romanzo sperimentale", "text": ""}
{"id": "458662", "revid": "663182", "url": "https://it.wikipedia.org/wiki?curid=458662", "title": "Serial", "text": ""}
{"id": "458664", "revid": "1711941", "url": "https://it.wikipedia.org/wiki?curid=458664", "title": "Wingardium Leviosa", "text": ""}
{"id": "458666", "revid": "1271053", "url": "https://it.wikipedia.org/wiki?curid=458666", "title": "Valvola di controllo", "text": "Una valvola di controllo (in inglese \"control valve\") \u00e8 una valvola che pu\u00f2 essere impiegata in condizioni stazionarie con posizioni dell'otturatore intermedie fra apertura completa e chiusura completa, permettendo di raggiungere valori intermedi della portata e conseguentemente della perdita di carico nella valvola, allo scopo di controllare lo stesso o un altro parametro. Costituisce quindi un \"dispositivo analogico\", esattamente come la valvola di intercettazione potendo essere per definizione in condizioni operative stazionarie solo completamente aperta o completamente chiusa \u00e8 di fatto un \"dispositivo digitale\" (on/off, ovvero 0/1).\nNon tutti i tipi di valvola possono essere efficacemente impiegati come valvola di controllo, per esempio una valvola a globo con otturatore lineare \u00e8 solitamente \"la\" valvola di controllo per antonomasia, anche la valvola a farfalla ha buone caratteristiche di regolazione, mentre una valvola a saracinesca non pu\u00f2 di norma costituire una valvola di controllo per via dell'alta turbolenza del flusso quando l'otturatore \u00e8 in posizione intermedia che genera rapida erosione degli organi di tenuta, oltre a rumorose e sgradite vibrazioni nella condotta vicino alla posizione di chiusura completa.\nLa valvola di controllo \u00e8 uno dei tre componenti fondamentali dell'anello di controllo automatico di un impianto idraulico. Gli altri componenti necessari sono un misuratore/trasmettitore del valore istantaneo del parametro da regolare, ed uno strumento controllore (o regolatore).\nI tre componenti formano un anello chiuso. Il trasmettitore invia il proprio segnale al controllore, il quale a sua volta comanda la valvola di regolazione. Il circuito si chiude attraverso il processo in quanto l'intervento della valvola agisce direttamente o indirettamente sul valore della variabile misurata.\nEsempio pratico.\nSupponiamo di avere un serbatoio contenente acqua del quale si vuole mantenere costante il livello. Il serbatoio \u00e8 alimentato con una tubazione. Dal serbatoio viene prelevata l'acqua con una portata variabile nel tempo in modo indipendente.\nPer mantenere costante il livello \u00e8 indispensabile che la portata in ingresso sia uguale istante per istante a quella prelevata.\nCi\u00f2 si realizza facilmente installando un loop di regolazione formato da un trasmettitore di livello serbatoio, uno strumento regolatore, ed una valvola di regolazione sulla tubazione che alimenta il serbatoio.\nAl variare della portata prelevata ci sar\u00e0 una corrispondente variazione di livello del quale si accorge il trasmettitore.\nLo strumento regolatore, tramite i propri componenti dedicati, varier\u00e0 il segnale alla valvola di regolazione. La nuova portata in ingresso diventer\u00e0 uguale a quella prelevata.\nIl valore reale raggiunto dal livello dipende dalle azioni impostate nel regolatore.\nGeometria di una valvola di controllo.\nLa valvola di controllo pu\u00f2 essere realizzata in una grande variet\u00e0 di forme costruttive e funzionali. In generale comunque esiste sempre un corpo inserito sulla tubazione di processo. Gli attacchi sono in generale flangiati.\nAll'interno del corpo, l'area di passaggio del fluido di processo viene regolata in modo continuo attraverso lo spostamento di un otturatore rispetto ad una sede. Quando l'otturatore appoggia sulla sede la valvola \u00e8 completamente chiusa, quando invece si trova alla sua massima distanza, la valvola \u00e8 tutta aperta.\nSi veda la figura, in cui sono visibili i vari componenti.\nNella figura \u00e8 mostrata una valvola del tipo a globo, probabilmente la pi\u00f9 usata per il controllo.\nAttuatore.\nL'attuatore \u00e8 il dispositivo che genera lo spostamento, consentendo la variazione della grandezza fisica desiderata.\nL'attuatore pu\u00f2 essere di tipo elettrico, in pratica un motore elettrico, solitamente in bassa tensione, reversibile, che attraverso leverismi o vite senza fine genera il movimento relativo desiderato.\nNella maggioranza dei casi l'attuatore \u00e8 di tipo pneumatico, ed \u00e8 costituito da un piatto con membrana di gomma che riceve nella parte superiore la pressione di comando. La forza generata da tale pressione viene contrastata da una molla sottostante che d\u00e0 il rapporto di proporzionalit\u00e0 tra la stessa pressione e la corsa della membrana.\nLo stelo \u00e8 vincolato meccanicamente alla membrana. Si realizza quindi in modo sicuro e semplice il posizionamento relativo otturatore-sede tramite il segnale di comando.\nUn altro tipo di attuatore \u00e8 formato da un pistone a semplice o a doppio effetto. Ha una corsa decisamente maggiore del tipo a membrana, e viene usato per azionare valvole con otturatore a maschio, a farfalla, o di tipo eccentrico.\nIn questi casi \u00e8 accoppiato con leverismi all'otturatore in modo da provocare una rotazione di 90\u00ba (corsa totale tra apertura e chiusura).\nPer gli attuatori pneumatici, il segnale di comando non \u00e8 generalmente inviato direttamente al servomotore della valvola, ma ad un dispositivo ausiliario chiamato posizionatore, installato sulla stessa.\nIl posizionatore riceve il segnale di comando che pu\u00f2 essere:\ne invia sulla membrana della valvola (o sul pistone) aria amplificata in volume. Il posizionatore legge la posizione istantanea dello stelo e ne corregge eventualmente la posizione variando la pressione di comando.\nNel caso di pistoni a doppio effetto, anche i posizionatori sono a doppio effetto, hanno cio\u00e8 due collegamenti pneumatici con le due camere del pistone.\nIl posizionatore ha una sua taratura. Nella maggior parte dei casi si ha la stessa variazione percentuale tra segnale di comando e corsa dello stelo.\nA volte per\u00f2 un regolatore deve comandare due valvole, ad esempio la prima nel campo 0-50% della propria uscita, e la seconda nel restante campo da 50 a 100%.\nQuesto tipo di comando \u00e8 chiamato \"in split-range\".\nIl posizionatore della prima valvola sar\u00e0 tarato per far fare tutta la corsa solo per il primo 50% di segnale di comando; il secondo posizionatore sar\u00e0 tarato per far fare tutta la corsa alla propria valvola solo per il restante 50%.\nCoefficienti di flusso Cv e Kv.\nPer esprimere la capacit\u00e0 in portata delle valvole di controllo vengono usati i coefficienti di flusso Cv e Kv.\nI due coefficienti suddetti possono essere convertiti tra loro nel seguente modo, che tiene conto delle differenti unit\u00e0 di misura:\nCv = 1,16 Kv\nKv = 0,853 Cv\nI coefficienti di flusso si possono ricavare sperimentalmente in laboratorio. Si ottiene un grafico che mostra il valore di coefficiente in funzione delle diverse posizioni dell'otturatore.\nSi ricava innanzitutto il coefficiente per valvola tutta aperta, che \u00e8 indice della capacit\u00e0 di portata della valvola.\nDal profilo della curva del grafico si evidenzia inoltre la \"caratteristica di regolazione\", che pu\u00f2 essere ad esempio \"lineare\" o \"equipercentuale\":\nScelta della tipologia costruttiva.\nLa valvola deve essere adatta al processo. Il suo dimensionamento \u00e8 determinato dalle pi\u00f9 gravose condizioni che in esercizio possono raggiungere pressione, temperatura e portata.\nPer liquidi con solidi in sospensione la valvola a globo standard potrebbe ostruirsi a causa della relativa tortuosit\u00e0 nei passaggi interni. In questi casi si preferisce usare valvole a farfalla o quelle con otturatore eccentrico. Queste ultime infatti, a valvola tutta aperta, lasciano praticamente libera l'intera sezione di passaggio.\nIl materiale costruttivo della valvola \u00e8 determinato dalla compatibilit\u00e0 col fluido di processo, badando soprattutto all'aggressivit\u00e0 chimica e fisica.\nCaratteristiche di regolazione.\nLa valvola ideale dovrebbe avere una caratteristica di regolazione lineare, e di ci\u00f2 si tiene conto scegliendo il giusto profilo dell'otturatore in funzione del tipo di processo.\nSe ad esempio la pressione differenziale sulla valvola \u00e8 costante alle diverse apertura di valvola, si tende a scegliere una valvola con caratteristica di regolazione lineare.\nPu\u00f2 accadere invece spesso che la differenza di pressione esistente sul corpo valvola non sia costante, ma vari al variare dell'apertura della valvola stessa. Quando la valvola \u00e8 chiusa ci sar\u00e0 la massima pressione differenziale. Man mano che la valvola apre, tale differenza di pressione si riduce fino a diventare minima per valvola tutta aperta.\nIn questo caso si sceglier\u00e0 una valvola con caratteristica di regolazione equipercentuale. Il profilo dell'otturatore \u00e8 tale che, ad esempio, al 50% di corsa si libera una sezione di passaggio pi\u00f9 grande di quella di una valvola lineare, proprio per incrementare la portata che altrimenti sarebbe ridotta per effetto dell'abbassamento della pressione differenziale."}
{"id": "458673", "revid": "712828", "url": "https://it.wikipedia.org/wiki?curid=458673", "title": "Y-wing", "text": ""}
{"id": "458674", "revid": "339392", "url": "https://it.wikipedia.org/wiki?curid=458674", "title": "A-Wing", "text": ""}
{"id": "458675", "revid": "1048993", "url": "https://it.wikipedia.org/wiki?curid=458675", "title": "Alessandro Cattelan", "text": "Biografia.\nCarriera televisiva.\nNato e cresciuto a Tortona, in provincia di Alessandria, in una famiglia originaria di San Don\u00e0 di Piave (Venezia), ha esordito nel 1987 come componente della giuria nel voto delle canzoni della 30\u00aa edizione dello Zecchino d\u2019Oro. Nel 2001 inizia la conduzione sul canale musicale VIVA con la trasmissione \"Viv.it\", divenuta \"Play It\" nel 2002 a seguito della trasformazione del canale in All Music. Nel 2003 su Italia 1 ha presentato il programma per bambini \"Ziggie\", insieme all'omonimo pupazzo e a Ellen Hidding.\nNell'estate del 2004 ha debuttato su MTV Italia, dove gli \u00e8 stato affidato \"Most Wanted\", programma di interazione con i giovani telespettatori dell'emittente. Nell'estate successiva \u00e8 partito con la VJ Giorgia Surina verso gli Stati Uniti d'America per condurre il nuovo programma estivo \"Viva Las Vegas\".\nAl termine dell'estate \u00e8 approdato alla conduzione di \"Total Request Live\", versione italiana del noto programma musicale di MTV, anche in quest'occasione affiancato sempre da Giorgia Surina fino al 2006, quando rester\u00e0 da solo al timone della trasmissione. Nello stesso anno ha collaborato come inviato al programma di Italia 1 \"Le Iene\" e debuttato nel mondo della musica come cantante al fianco di Gianluca Quagliano nel progetto 0131 con l'album \"Sunglasses (Non dirlo a nessuno)\".\nIl 30 maggio 2008 ha lasciato la conduzione di \"TRL\" per dedicarsi al nuovo programma \"Lazarus\", di cui \u00e8 stato ideatore e autore insieme al co-conduttore Francesco Mandelli e di Alexio Biacchi. Dal 13 settembre 2009 \u00e8 entrato a far parte del cast della trasmissione domenicale condotta da Simona Ventura \"Quelli che il calcio e...\" su Rai 2.\nDal 2011 \u00e8 passato a Sky Italia. Nel luglio ha condotto su Sky Sport, in occasione della Copa Am\u00e9rica 2011, \"Copa America Hoy\", in cui si raccontava di calcio e della cultura dell'America Latina; dall'autunno dello stesso anno \u00e8 diventato il presentatore del talent show \"X Factor\", in seguito al passaggio del programma stesso su Sky Uno.\nNel 2013 \u00e8 stato il protagonista, su Sky Arte HD, di una fortunata serie in quattro puntate dedicata all'arte contemporanea insieme al critico d'arte internazionale Francesco Bonami, dal titolo \"Potevo farlo anch'io\". Dal 2014 \u00e8 diventato conduttore e protagonista di un talk show in onda in seconda serata su Sky Uno intitolato \"E poi c'\u00e8 Cattelan\", per il quale vince il Premio Flaiano di televisione per la conduzione. Nel 2016 \u00e8 stato il presentatore del 61\u00b0 \"David di Donatello\", premiazione cinematografica italiana, andata in onda per la prima volta su Sky, che ha condotto anche per l'edizione del 2017.\nIl 10 dicembre 2020, durante la puntata finale della quattordicesima edizione, annuncia l'abbandono della conduzione di \"X Factor,\" dopo dieci anni.\nIl 10 maggio 2021, tramite una diretta su Instagram del profilo ufficiale di Netflix, viene reso noto dell'avvio del programma \"Una semplice domanda\" proprio sulla piattaforma americana.\nA settembre 2021 conduce su Rai 1 il programma televisivo \"Da grande\", annunciato il 6 agosto 2021.\nCarriera letteraria.\nOltre ad essere conduttore televisivo e radiofonico si \u00e8 cimentato anche nell'attivit\u00e0 di scrittore: il 1\u00ba aprile 2008 \u00e8 stato pubblicato infatti per la Mondadori il romanzo \"Ma la vita \u00e8 un'altra cosa\", scritto a quattro mani con l'amico Niccol\u00f2 Agliardi, che ha ottenuto un ampio successo di vendite.\nIl 31 marzo 2010 \u00e8 uscito nelle librerie il secondo libro di Alessandro Cattelan, \"Zone rigide\", edito anch'esso dalla Mondadori. Il 22 novembre 2011 \u00e8 stato pubblicato il suo terzo romanzo dal titolo \"Quando vieni a prendermi?\", sempre con la Mondadori.\nIl 3 dicembre 2020 ha pubblicato il libro per bambini \"Emma libera tutti!\" con Gallucci Editore, ispirato dalle favole raccontate da sua figlia Nina. Il ricavato delle vendite andr\u00e0 tutto in beneficenza all'Associazione CAF Onlus.\nCarriera radiofonica.\nDopo aver condotto alcuni programmi su Radio Kiss Kiss e su Rtl 102.5, nel 2006 ha iniziato la conduzione di una trasmissione radiofonica in onda su Radio 105 alle 13:00, intitolata \"105 all'una\".\nIl 7 gennaio 2013 \u00e8 entrato a far parte del gruppo di presentatori dell'emittente radiofonica Radio Deejay, diventando subito una delle voci di punta, dove conduce tutti i giorni, alle 12:00, il programma \"Catteland\". Dal luglio 2015 al luglio del 2016 ha condotto anche la classifica settimanale dei brani pi\u00f9 suonati dall'emittente, \"50 Songs\", in onda il sabato e la domenica pomeriggio per poi essere sostituito da Linus nelle ultime due puntate.\nCarriera calcistica.\nCattelan ha avuto anche una breve carriera calcistica come difensore centrale, dipanatasi unicamente nelle divisioni dilettantistiche: nel 1995 risulta tesserato per la selezione \"Allievi\" della principale squadra della citt\u00e0 natale, il , con la maglia del quale nel 1998 disputa anche alcune partite di Serie D. Nel 1999 passa al Sarezzano, club del comune limitrofo all'epoca militante in Promozione piemontese, continuando poi a giocare per alcuni anni a seguire nelle serie minori del calcio italiano. \nDopo un periodo di inattivit\u00e0, il 27 giugno 2017 annuncia di aver firmato un contratto con il HSL Derthona, club tortonese auto-proclamatosi erede del summenzionato (frattanto fallito) e iscritto alla Prima Categoria piemontese. La sua carriera dilettantistica riprende cos\u00ec il 10 settembre seguente, allorch\u00e9 subentra nei minuti finali del match di campionato contro la Canottieri Alessandria; dopo una pausa dovuta agli impegni televisivi, Cattelan inizia a giocare regolarmente dal 17 dicembre 2017 fino al 25 febbraio 2018, allorch\u00e9 un infortunio nel match contro la capolista Bonbon Lu lo obbliga a concludere anzitempo la stagione.\nIl 14 giugno 2018, una volta risolto il contratto con il HSL Derthona, Cattelan si tessera per il club sammarinese , con il quale disputa il preliminare di Champions League contro il : entra in campo nel minuto finale della partita, che vede la squadra sammarinese sconfitta per 0-2.\nVita privata.\nNell'aprile 2014 ha sposato la modella svizzera Ludovica Sauer, dalla quale ha avuto le figlie Nina (nata nel 2012) e Olivia (nata nel 2016)."}
{"id": "458678", "revid": "1782831", "url": "https://it.wikipedia.org/wiki?curid=458678", "title": "Serie B 2005-2006", "text": "La Serie B 2005-2006 fu la 74\u00aa edizione dalla manifestazione e la sessantesima organizzata dalla Lega Calcio.\nStagione.\nIl campionato di Serie B 2005-2006 vede il ritorno di tre vecchie glorie in salita (, e ) e tre vecchie glorie in discesa (, e ). Dopo la retrocessione per illecito sportivo del e le esclusioni di , e vengono ripescate , e . La corsa promozione vede come candidate, oltre alle tre retrocesse dalla massima serie e al (ripartito dalla Serie B in seguito alla mancata iscrizione alla Serie A 2005-2006 per motivi di bilancio aderendo al Lodo Petrucci), alcune squadre come , , e .\nQuesto \u00e8 il primo campionato di Serie B che si gioca interamente di sabato alle ore 15. Sei partite della prima giornata subiscono un rinvio a causa della protesta dei sindaci delle citt\u00e0 appartenenti al campionato in opposizione alla decisione di far giocare gli incontri di B al sabato pomeriggio.\nL'inizio di campionato vede subito l'Atalanta in testa alla classifica, pur con qualche affanno, davanti alla sorpresa Mantova (che compie una serie positiva per quasi tutto il girone d'andata) e alle discontinue Bologna e Brescia. Tra le prime giunge il che, alla sesta giornata, vince per 4-1 sulla capolista Atalanta e regala il momentaneo primato del Mantova, vittorioso a Vicenza. La serie positiva del Mantova termina all'ultima giornata d'andata a Pescara: 2-1 per gli abruzzesi.\nLa corsa verso la promozione sicura termina con qualche gara di anticipo per l'Atalanta, con il ritorno in serie A dei nerazzurri bergamaschi dopo un anno, mentre il Catania conquista la promozione diretta solo all'ultima giornata, tornando in A dopo 22 anni. La lotta per i play-off \u00e8 avvincente e vede coinvolte Mantova, Torino, Modena, , , e Bologna. All'ultima giornata, oltre al Torino e al Mantova gi\u00e0 qualificate, si giocano gli ultimi due posti Modena, Cesena e Arezzo. A qualificarsi per i play-off sono le due squadre emiliano-romagnole, mentre l'Arezzo, pur a pari merito con il Cesena, \u00e8 fuori per la differenza reti, complice il secondo gol subito contro il Piacenza. Dai play-off esce vittorioso il Torino (che torna in A dopo 3 anni), grazie ad una vittoria per 3-1 ai supplementari sul Mantova nella gara di ritorno al Delle Alpi, mentre l'andata al \"Danilo Martelli\" fin\u00ec con la vittoria dei virgiliani per 4-2.\nRetrocesse con largo anticipo sono Catanzaro e Cremonese, seguite poche giornate dopo dalla Ternana e dopo i play-out dall'Avellino, eliminata dall'. Si salvano il , ritornato nella serie cadetta dopo 23 anni tra serie C1 e serie C2, e le deludenti Vicenza e Verona.\nClassifica finale.\nLegenda:\nRegolamento:\nNote:"}
{"id": "458679", "revid": "289247", "url": "https://it.wikipedia.org/wiki?curid=458679", "title": "Grazia (religione)", "text": ""}
{"id": "458680", "revid": "112794639", "url": "https://it.wikipedia.org/wiki?curid=458680", "title": "Lorenzo Ricci", "text": "Biografia.\nGiovent\u00f9 e inizio carriera.\nNato da una delle pi\u00f9 antiche e importanti famiglie della Toscana, dopo aver frequentato con profitto il ginnasio dei Gesuiti di Prato, Ricci entr\u00f2 nell'ordine il 16 novembre 1718, all'et\u00e0 di 15 anni. Dopo il corso preliminare di spiritualit\u00e0 (noviziato a Sant'Andrea, Roma) Ricci studi\u00f2 Filosofia e Teologia al Collegio Romano (Roma). Egli era destinato a diventare professore di Scienze Sacre e a specializzarsi in Teologia (1740-42). Durante l'insegnamento Ricci fu anche guida spirituale (1751) di molti giovani religiosi al Collegio Romano. Egli, infatti, sembrava preferire questo lavoro spirituale calmo e senza pretese, in particolare dare gli \"Esercizi spirituali\" di Ignazio di Loyola (una forma di ritiri guidati).\nSuperiore generale.\nNella 19\u00aa Congregazione generale fu eletto Superiore generale al secondo scrutinio. Abbastanza consapevole di alcuni seri difetti della Compagnia disse durante la Congregazione: \"L'odio che la Compagnia sta sperimentando in alcuni ambienti proviene in parte dall'arroganza degli scritti di alcuni dei nostri\". La crisi con la reale corte cattolica dei Borboni stava venendo a capo: espulsione dal Portogallo l'anno dopo la sua elezione (1758), dalla Francia nel 1764, dalla Spagna e da Napoli nel 1767, dal ducato di Parma nel 1768. Ricci assistette impotente. Fin quando Clemente XIII fu papa, la Compagnia fu in qualche modo protetta. Il papa diede audacemente una nuova pubblica approvazione della Compagnia (la bolla \"Apostolicum Pascendi\", del 1769). Clemente XIII consigli\u00f2 a Ricci: 'coraggio, preghiera e pazienza'... Incline alla spiritualit\u00e0 mand\u00f2 lettere circolari ai Gesuiti su \"Fervente perseveranza nella Preghiera\" (1763), \"Una pi\u00f9 grande fervore nella preghiera\" nel 1769 e appena pochi mesi prima della soppressione della Compagnia un'altra dal titolo \"Un nuovo incentivo alla Preghiera\" (febbraio 1773). Chiaramente egli non era in contatto con quello che stava accadendo. Ma la pressione stava crescendo e al conclave, convocato per eleggere il successore di Clemente XIII, la soppressione dell'ordine dei Gesuiti era chiaramente la questione principale. Fu eletto Clemente XIV; non \u00e8 chiaro se egli fece la promessa di sopprimere la Compagnia. Dopo la sua elezione Clemente XIV prese decisioni forti ed umilianti nei confronti della Compagnia con lo scopo di placare i suoi nemici, ma le pressioni politiche erano incessanti ed alla fine il Papa soppresse l'ordine (\"Dominus ac Redemptor\" del 21 luglio 1773) per ragioni che non rese pubbliche.\nFine e valutazione.\nLe comunit\u00e0 gesuitiche furono sbandate, le biblioteche confiscate, le propriet\u00e0 saccheggiate, e Ricci fu imprigionato a Castel Sant'Angelo a Roma, dove sub\u00ec altre umiliazioni e maltrattamenti (non gli era consentito di celebrare la S. Messa). Le accuse indirizzate pubblicamente verso i Gesuiti non furono mai portate in un'aula di tribunale. Prima di morire Ricci dichiar\u00f2 solennemente davanti a testimoni: \"Io protesto e dico che la Compagnia di Ges\u00f9 non ha dato nessuna motivazione alla sua soppressione; non c'era nessuna ragione perch\u00e9 io venissi rinchiuso in prigione\". Ricci mor\u00ec il 24 novembre 1775, a 72 anni.\nGiulio Cesare Cordara, amico intimo di Ricci, fece probabilmente la migliore valutazione: \"Io avrei giudicato Ricci, la guida migliore, in un mare calmo e tranquillo. Ma a causa della sua natura gentile, io penso che egli non era equipaggiato per essere al timone in mezzo alla violenza delle onde in tempesta\". (Pastor, \"History of the Popes\", vol. XXXV, p.\u00a0379)."}
