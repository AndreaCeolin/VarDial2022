{"id": "461085", "revid": "12109", "url": "https://it.wikipedia.org/wiki?curid=461085", "title": "Storia militare", "text": "La storia militare \u00e8 l'insieme delle informazioni riguardanti gli eventi della storia umana riconducibili alla categoria del conflitto. Esso pu\u00f2 spaziare in un intervallo che va dalle scaramucce tribali, passando per i combattimenti tra forze armate in senso proprio, fino alle guerre mondiali che coinvolgono la maggior parte della popolazione umana. Gli storici militari registrano (con la scrittura o altrimenti) gli eventi della storia militare.\nL'attivit\u00e0 militare \u00e8 un processo costante da migliaia di anni, e le tattiche essenziali, la strategia e gli scopi delle operazioni militari restano immutati nella storia. Attraverso lo studio della storia, i militari cercano di non ripetere gli errori del passato, e di migliorare la prestazione attuale instillando nei comandanti la capacit\u00e0 di cogliere le analogie storiche durante le battaglie, in modo da far tesoro delle lezioni acquisite. Le principali aree d'interesse della storia militare abbracciano la storia delle guerre e la storia dell'arte militare.\nPeriodizzazione.\nUn metodo per dividere un argomento cos\u00ec vasto consiste nel suddividerlo in periodi (ed in tipologie).\nBench\u00e9 utile, questo metodo tende ad essere impreciso e le differenti posizioni geografiche dimostrano che vi \u00e8 poca uniformit\u00e0:\nGuerra preistorica.\nL'inizio delle guerre preistoriche \u00e8 un argomento controverso tra antropologi e storici. Nelle societ\u00e0 pi\u00f9 arcaiche, come quelle di cacciatori-raccoglitori, non vi erano ruoli sociali o divisione del lavoro (con l'eccezione dell'et\u00e0 e del genere sessuale), cosicch\u00e9 ciascuna persona valida contribuiva ad ogni scorreria o difesa del territorio.\nL'introduzione dell'agricoltura port\u00f2 ampie differenze tra societ\u00e0 di agricoltori e gruppi di cacciatori-raccoglitori. Probabilmente, nei periodi di carestia, i cacciatori iniziarono ad attaccare su larga scala i villaggi di contadini, dando inizio alla guerra organizzata. Nelle societ\u00e0 agricole relativamente progredite fu possibile una pi\u00f9 spiccata differenziazione dei ruoli; di conseguenza, nacque la figura del soldato professionista, ovvero dei militari quali \"unit\u00e0 organizzativa\" socialmente distinta.\nGuerra antica.\nI primi reperti archeologici, bench\u00e9 controversi, di una battaglia preistorica risalgono a circa settemila anni fa, e sono ubicati sul Nilo, in Egitto, in un'area conosciuta come Cimitero 117. Un gran numero di corpi, molti con punte di freccia incastrate negli scheletri, indica che si possa trattare dei caduti di una battaglia.\nMolto di ci\u00f2 che ci \u00e8 noto come storia antica \u00e8 la storia dei militari; le loro conquiste, i loro movimenti, e le loro innovazioni tecnologiche. Ci\u00f2 avviene per molti motivi.\nPer tutte queste ragioni, la storia militare abbraccia una grande parte della storia antica.\nNell'antichit\u00e0, furono importanti militarmente i seguenti popoli: assiri, ebrei, egiziani, babilonesi, ittiti, persiani, greci, cinesi (qin e Xiongnu), macedoni, traci, romani, indiani, gandhara.\nLa Mezzaluna Fertile di Mesopotamia fu il centro di parecchie conquiste preistoriche. La Mesopotamia fu conquistata da sumeri, accadi, persiani, babilonesi ed assiri.\nL'Egitto inizi\u00f2 a crescere come potenza dell'antichit\u00e0, ma alla fine soggiacque a greci, romani, bizantini e persiani.\nIn Grecia, diverse citt\u00e0-stato si affermarono nel panorama dei potentati, e fra di loro rammenteremo almeno Atene e Sparta. I greci riuscirono ad arrestare le invasioni persiane, nella battaglia di Maratona - in cui i persiani erano guidati da Dario di Persia - e nella battaglia di Salamina - uno scontro navale che oppose le navi greche schierate da Temistocle alla flotta persiana di Serse I. La guerra del Peloponneso scoppi\u00f2 in seguito tra le due principali potenze greche (Sparta ed Atene). Atene per proteggere i suoi abitanti eresse un lungo vallo, ma esso favor\u00ec la diffusione di una pestilenza che uccise circa trentamila ateniesi, tra i quali lo stesso Pericle. Dopo una disastrosa campagna contro Siracusa, la flotta ateniese fu definitivamente sbaragliata da Lisandro nella battaglia di Egospotami (agosto 405 a.C.).\nI macedoni, dapprima guidati da Filippo II di Macedonia e successivamente da Alessandro Magno, invasero la Persia e vinsero parecchie importanti battaglie, facendo in tal modo assurgere la Macedonia al rango di potenza di prima grandezza. Nondimeno, in seguito alla prematura scomparsa di Alessandro, l'impero in breve si disgreg\u00f2.\nNel frattempo, Roma si stava presentando alla ribalta del potere, in seguito ad una sollevazione contro gli Etruschi. Dopo tre guerre puniche, i romani debellarono Cartagine, potenza della medesima area geo-strategica. La prima guerra punica s'imperni\u00f2 sulla guerra navale al largo della Sicilia; dopo che i romani ebbero sviluppato il corvo, furono conseguentemente in grado di abbordare i vascelli punici. La seconda guerra punica inizi\u00f2 con l'invasione dell'Italia ad opera di Annibale, preceduta da una sorprendente traversata delle Alpi, con tanto di elefanti al proprio seguito. La manovra di accerchiamento che gli frutt\u00f2 la vittoria alla battaglia di Canne \u00e8 tuttora oggetto di studio da parte di chi voglia erudirsi nell'arte militare. Tuttavia, dopo che Scipione ebbe invaso Cartagine, Annibale fu costretto a ripiegare e successivamente sconfitto nella battaglia di Zama (19 ottobre 202 a.C.), episodio che pose fine alle ambizioni egemoniche cartaginesi. La terza guerra punica consistette in uno sfortunato tentativo di ribellione contro Roma.\nRoma in breve ebbe la meglio sui Greci e si stava espandendo nella Gallia, vincendo battaglie contro i barbari. Al tempo di Marco Aurelio, i romani si erano espansi fino all'Oceano Atlantico verso ovest, e verso est fino alla Mesopotamia. Tuttavia, Aurelio fu l'ultimo dei Cinque Buoni Imperatori, e Roma si avvio ben presto al declino. Unni, Goti ed altre orde barbariche invasero la Citt\u00e0 Eterna, che continuava a patire inflazione e lotte intestine. Malgrado i tentativi di Diocleziano, Costantino I e Teodosio I, l'impero d'occidente collass\u00f2. L'Impero romano d'Oriente continu\u00f2, al contrario, a prosperare.\nIn Cina, la Dinastia Shang e la Dinastia Zhou erano sorte e tramontate. Di conseguenza, si apr\u00ec l'era dei Regni Combattenti, in cui parecchi stati continuarono ad affrontarsi sul territorio.\nGuerra medievale.\nQuando si iniziarono ad usare le staffe, in qualche momento dell'Alto Medioevo, la realt\u00e0 militare sub\u00ec un mutamento definitivo. Questa invenzione, abbinata a sviluppi tecnologici, culturali e sociali aveva imposto una vistosa trasformazione nel carattere della guerra, a partire dall'antichit\u00e0 classica, cambiando le tattiche militari ed il ruolo di cavalleria ed artiglieria. Esistevano modelli simili di guerra in altre parti del mondo. In Cina, verso il V secolo, gli eserciti passarono da forze basate su masse di fanteria a forze il cui nerbo era costituito dalla cavalleria, ad imitazione dei nomadi della steppa. Il Medio Oriente ed il Nord Africa usavano spesso tecnologie simili alle europee, anche se spesso pi\u00f9 avanzate. In Giappone - secondo la considerazione di molti studiosi - il periodo definibile come guerra medievale si \u00e8 trascinato sino al XIX secolo. In Africa, nelle zone del Sahel e del Sudan, stati come il Regno di Sennar e l'Impero Fulani continuarono ad impiegare tattiche ed armi medievali ben oltre il momento in cui esse erano divenute obsolete in Europa.\nNel Medioevo, il feudalesimo era saldamente radicato, ed esistevano molti proprietari terrieri in Europa. I proprietari terrieri spesso possedevano castelli, talvolta sottoposti ad assedi, per proteggere il proprio territorio.\nL'Impero islamico inizi\u00f2 la sua espansione, e sotto gli Umayyad si estese fino alla Spagna ad ovest ed all'Indo verso est. Gli abbasidi poi conquistarono l'Impero islamico. Alla fine, gli abbasidi vennero sconfitti dai turchi selgiucidi e dai mongoli. Nella battaglia di Tours, i franchi condotti da Carlo Martello fermarono a stento l'invasione musulmana.\nIn Cina, era sorta la Dinastia Sui assieme ad altre, ma i mongoli al comando di Gengis Khan e Kublai Khan invasero e sconfissero i cinesi. L'impero mongolo continu\u00f2 ad espandersi, ma alla morte di Kublai Khan si disgreg\u00f2.\nGuerra con la polvere da sparo.\nL'adozione dell'archibugio da parte degli eserciti europei durante le Guerre d'Italia nella prima met\u00e0 del XVI secolo pose fine al dominio della cavalleria corazzata sul campo di battaglia. Il simultaneo declino del sistema feudale - e l'assorbimento delle citt\u00e0-stato medievali in pi\u00f9 vaste nazioni - permise la creazione di eserciti permanenti in luogo degli arruolamenti feudali e dei mercenari che avevano costituito la forza militare standard del Medioevo.\nAlcuni sviluppi di questo periodo:\nGuerra industriale.\nQuando le armi - in particolare quelle piccole - divennero pi\u00f9 facili da usare, i vari paesi iniziarono a non fare pi\u00f9 completo affidamento sui soldati di mestiere, in favore della coscrizione (o servizio di leva). I progressi tecnici divennero via via pi\u00f9 importanti: mentre gli eserciti di periodi precedenti avevano spesso avuto armi simili, l'era industriale vide scontri quali la battaglia di Sadowa, nella quale il possesso di una tecnologia maggiormente progredita gioc\u00f2 un ruolo decisivo nel risultato.\nLa coscrizione venne impiegata nella guerra industriale per aumentare il numero di soldati disponibili per il combattimento. Fu, peraltro, usata da Napoleone Bonaparte nelle guerre napoleoniche.\nAnche la guerra totale \u00e8 un fenomeno rientrante nel concetto che stiamo esaminando: l'obiettivo \u00e8 impedire alla nazione avversaria di impegnarsi nella guerra. Ne furono esempi la \"marcia verso il mare\" di William Tecumseh Sherman e l'incendio della Valle dello Shenandoah.\nGuerra moderna.\nNei tempi moderni, la guerra - da attivit\u00e0 che affonda le sue radici nella tradizione - si \u00e8 evoluta in impresa scientifica in cui il successo \u00e8 valutato con i pertinenti metodi. La nozione, gi\u00e0 richiamata, di guerra totale materializza l'apice di questa tendenza. I militari hanno sviluppato progressi tecnologici che rivaleggiano con i traguardi scientifici di ogni altro campo di studio.\nTuttavia, va osservato che i militari odierni si avvalgono a tal fine di fondi pubblici, dell'autorit\u00e0 dei governi nazionali, e spesso della collaborazione di grandi gruppi civili quali le statunitensi General Dynamics e Lockheed Martin. E, venendo alla \"guerra totale\", si pu\u00f2 affermare che non \u00e8 una pratica esclusiva dei combattenti moderni, ma appartiene alla tradizione della guerra etnica che caratterizza anche la guerra tribale al giorno d'oggi.Ci\u00f2 che distingue le organizzazioni militari moderne dalle precedenti non \u00e8 la loro volont\u00e0 di prevalere nel conflitto con ogni mezzo, ma piuttosto la variet\u00e0 tecnologica di strumenti e metodi a disposizione dei comandanti odierni, dal sommergibile al satellite, dal pugnale all'arma nucleare.\nA titolo di esempio, possono ricordarsi quali innovazioni di questa fase storica:\nLa Prima guerra mondiale fu scatenata dall'assassinio dell'arciduca Francesco Ferdinando, che condusse alla mobilitazione di Austria e Serbia. La Germania si un\u00ec agli austriaci per formare le cosiddette \"Potenze Centrali\"; Francia, Regno Unito e Russia formarono le cosiddette \"Potenze Alleate\". In seguito alla battaglia della Marna ed agli sfiancanti tentativi di entrambe le compagini nella \"corsa al mare\", si arriv\u00f2 alla guerra di trincea, che lasciava la guerra in un grande stallo. Fu in particolare l'utilizzo su larga scala della mitragliatrice a rendere impossibile la battaglia con grandi unit\u00e0 di fanteria che manovrano in campo aperto, come si operava fino a pochi anni prima, costringendo i contendenti ad una guerra di trincea. Tedeschi e britannici condussero tuttavia operazioni in grande stile, rispettivamente nella gi\u00e0 ricordata battaglia della Marna e nella battaglia della Somme, e furono impiegate nuove tecnologie, quali i carri armati ed i gas asfissianti. L'entrata in guerra degli Stati Uniti d'America\ndetermin\u00f2 la finale sconfitta austro-tedesca.\nIn seguito vi fu la Seconda guerra mondiale, combattuta con mezzi e tecnologie profondamente diverse rispetto al precedente conflitto mondiale. L'enorme sviluppo dell'aviazione e di mezzi come il carro armato, resero inutile la guerra di trincea, e pertanto la Seconda guerra mondiale si svolse prevalentemente con manovre di grande respiro, su fronti di notevoli dimensioni e spesso estremamente mobili.\nLa guerra fu provocata dall'invasione della Polonia ad opera della Germania, che costrinse Inghilterra e Francia a dichiarare guerra. I tedeschi si allearono con Italia e successivamente il Giappone (dopo aver anche stipulato con l'Unione Sovietica un trattato di non aggressione), e in breve sconfissero Francia e Belgio. Vi fu una precipitosa evacuazione a Dunkerque per salvare le truppe alleate dalla totale disfatta. I tedeschi successivamente ruppero il trattato di non-aggressione con l'URSS e la invasero per impadronirsi delle relative risorse, ma l'esito di tale campagna fu disastroso per gli attaccanti (analogamente a quanto era capitato nel 1812 alle armate napoleoniche, a causa dell'aspra resistenza organizzata dall'Armata Rossa, degli aiuti alleati forniti all'Unione Sovietica e anche alle difficolt\u00e0 ambientali e climatiche).Tuttavia, il Giappone aveva lanciato un attacco a sorpresa a Pearl Harbor, obbligando gli Stati Uniti ad affiancare le potenze alleate. In Europa, gli alleati schiacciarono il Terzo Reich dopo una dura lotta su tre fronti: ad ovest, dopo il grandioso sbarco anglo-americano in Normandia nel giugno 1944; ad est, con la inarrestabile marcia dell'Armata Rossa attraverso l'Europa Orientale, a partire dalla Battaglia di Stalingrado nel 1943; ed a sud, con la faticosa avanzata attraverso l'Italia. La Germania alla fine capitol\u00f2, permettendo agli alleati di concentrarsi sul fronte del Pacifico (utilizzando anche la cosiddetta tattica che del \"Leapfrogging strategy\"). Nondimeno, la resa del Giappone fu tragicamente preceduta da due bombardamenti atomici, rispettivamente su Hiroshima e Nagasaki. Questo spaventoso epilogo, unico esempio in tutta la storia umana di effettivo impiego bellico di ordigni nucleari, costituir\u00e0 anche la pagina finale della seconda guerra mondiale.\nSuccessivamente emerse la guerra fredda, che ebbe il suo apice con la crisi dei missili di Cuba. Le ostilit\u00e0 - provvidenzialmente - non sfociarono in un vero scontro, ancorch\u00e9 gli Stati Uniti effettivamente rimanessero coinvolti in aperti conflitti contro stati comunisti come nella guerra di Corea e nella guerra del Vietnam.\nEvoluzione tecnologica.\nPreistoria e antichit\u00e0.\nNella guerra preistorica, i combattimenti vedevano l'impiego di clave e bastoni appuntiti, gi\u00e0 a partire dal 35000 a.C. La freccia, la mazza e la frombola furono sviluppate intorno al 12000 a.C. Il carro da guerra, trainato da animali quali l'onagro, il bue, l'asino e da ultimo il cavallo, nacque intorno al 2000 a.C. La velocit\u00e0 faceva del carro un'arma efficace: mentre l'auriga governava la manovra del veicolo, un secondo uomo, armato di arco, poteva bersagliare con le frecce il nemico. Fu un mezzo fondamentale per la sopravvivenza di alcuni governi, compreso quello dell'antico Egitto e della dinastia Shang.\nEcco, a titolo d'esempio, alcune specialit\u00e0 militari o tecnologie sviluppate nell'antichit\u00e0:\nLa fanteria sarebbe diventata il nucleo dell'azione militare. La fanteria esord\u00ec in forma di gruppi armati contrapposti di soldati agli ordini dei rispettivi comandanti. La Grecia usava la rigida falange, armata pesantemente, laddove Roma prediligeva la pi\u00f9 mobile legione, superiore in fatto di manovrabilit\u00e0. La cavalleria sarebbe divenuta un importante strumento. Nella Spedizione siciliana, condotta da Atene nel tentativo di sottomettere Siracusa, la cavalleria siracusana, ben addestrata, si rivel\u00f2 cruciale per il successo dei siracusani. Alessandro Magno impiegava le sue forze di cavalleria in modo efficace per assicurarsi il successo. Nelle ultime battaglie (come in quella gi\u00e0 ricordata di Canne) della Seconda guerra punica, la cavalleria avrebbe ulteriormente dimostrato la propria importanza. Annibale riusc\u00ec ad aggirare i romani da tre lati, ed alla fine a circondarli, mandando la cavalleria alle spalle dell'esercito. C'erano anche arcieri a cavallo, in grado di scoccare frecce mentre cavalcavano: i Mongoli erano particolarmente temibili grazie all'uso di questa tecnica. Nel Medioevo, catafratti protetti da corazze continuavano a combattere in sella ai cavalli.\nGli elefanti da guerra furono spesso schierati nella guerra antica. Ambedue i contendenti vi fecero ricorso nello scontro che contrappose la Persia ad Alessandro Magno, ed abbiamo gi\u00e0 ricordato il ruolo che detti animali ebbero nella Seconda guerra punica al fianco di Annibale e contro Roma.\nVi furono anche novit\u00e0 organizzative, rese possibili da miglior addestramento e intercomunicazione. Le armi combinate incarnarono il concetto di usare la fanteria, la cavalleria e l'artiglieria in modo coordinato. Gli antichi romani, gli svizzeri ed altri popoli realizzarono dei progressi in questo campo, e forse per questo motivo rimasero invincibili per secoli. La guerra navale fu in molti casi cruciale per il successo. Le prime marine militari usavano navi a vela senza cannoni; spesso l'obiettivo era speronare i vascelli avversari per farli affondare. I rematori - spesso schiavi - erano il \"motore\" umano con cui si otteneva la velocit\u00e0 di speronamento. Le galee furono usate a partire dal 3000 a.C. dai cretesi; i greci successivamente le perfezionarono. Nel 1210 a.C. si combatt\u00e9 la prima battaglia navale, fra gli ittiti di re \u0160uppiluliuma II e Cipro, che fu sconfitta. Nelle guerre persiane la marina venne a rivestire crescente importanza. Le triremi furono impiegate in pi\u00f9 complesse operazioni navali-terrestri. Temistocle riusc\u00ec a costituire una forte flotta greca, composta di 310 navi, e sconfisse i persiani nella battaglia di Salamina, ponendo fine all'invasione della Grecia da parte persiana.\nLa prima guerra punica vide un iniziale vantaggio di Cartagine - a causa della sua maggiore esperienza navale - rispetto alla rivale Roma. Tuttavia nel 261 a.C. fu costituita una flotta romana che beneficiava del corvo, un congegno che consentiva ai soldati romani imbarcati l'abbordaggio dei vascelli antagonisti. Tale sorta di ponte mobile uncinato avrebbe mostrato pienamente la propria efficacia nella battaglia di Milazzo, risoltasi in un successo per le armi romane. I vichinghi, nell'VIII secolo d.C., inventarono una nave spinta da remi con un drago che ne ornava la prua, per tale motivo denominata drakkar. Le fortificazioni sono importanti in guerra. Le prime colline-fortezze furono impiegate per proteggerne gli abitanti nell'et\u00e0 del ferro. Si trattava di forti primitivi circondati da fossati allagati. I forti erano costruiti con mattoni di fango, pietre, legno ed altri materiali disponibili. I romani costruivano fortezze rettangolari in legno e pietra. Da quando esistono le fortificazioni si \u00e8 sempre tentato di espugnarle, a cominciare dall'antica Roma e ancora prima. L'arte dell'assedio \u00e8 spesso necessaria per catturare i forti.\nEcco, a titolo d'esempio, alcune specialit\u00e0 militari o tecnologie sviluppate nel Medioevo:\nArchi e frecce erano spesso usati dai combattenti. Gli egiziani erano particolarmente abili nell'impiego di tali armi dai loro carri. La balestra fu sviluppata verso il 500 a.C. in Cina, e fu ampiamente utilizzata nel Medioevo, come pure l'arco lungo medievale anglo/gallese a partire dal XII secolo, il quale contribu\u00ec a determinare l'iniziale ampio vantaggio inglese nella guerra dei cent'anni, ancorch\u00e9 essa dovesse terminare con la sconfitta britannica; quest'arma domin\u00f2 i campi di battaglia per pi\u00f9 di un secolo.\nMedioevo.\nNel X secolo, l'invenzione della polvere da sparo port\u00f2 alla ribalta numerose nuove armi, destinate ad essere perfezionate nel tempo. La polvere nera fu usata in Cina gi\u00e0 nel IV secolo, ma non venne impiegata a scopo bellico prima dell'XI secolo. Fino alla met\u00e0 del XV secolo, le armi da fuoco erano tenute in una mano, mentre la carica esplosiva era accesa con l'altra. Poi venne l'acciarino a pietra focaia, ampiamente usato fino al 1720 circa. Leonardo da Vinci disegn\u00f2 l'acciarino a ruota che produceva da s\u00e9 le scintille. Alla fine, l'acciarino a pietra focaia fu rimpiazzato dall'acciarino a percussione. I cannoni furono usati per la prima volta in Europa al principio del XIV secolo, e giocarono un ruolo vitale nella guerra dei cent'anni. I primi cannoni erano semplicemente delle barre metalliche forgiate in forma di cilindro, e le prime palle di cannone erano in pietra. Il primo scontro in cui si registr\u00f2 l'impiego di cannoni fu la battaglia di Cr\u00e9cy (1346); nella battaglia di Agincourt (26 ottobre 1415) sarebbero stati usati nuovamente.\nXVI secolo.\nLe prime navi incendiarie europee furono usate al principio del XVI secolo. Le navi erano riempite di materiale combustibile, date alle fiamme, e inviate contro la flotta nemica. Questa tattica fu impiegata con successo da Francis Drake per disperdere la Invincibile Armata alla battaglia di Gravelinga (1588), e sarebbe poi stata usata da cinesi, russi, greci e tanti altri popoli nelle battaglie navali. Le mine navali furono inventate nel XVII secolo, anche se non furono diffusamente impiegate prima della guerra civile americana. Ne fu fatto massiccio uso in entrambi i conflitti mondiali. Il sottomarino fu inventato nel 1624 da Cornelius Drebbel, riuscendo a raggiungere la profondit\u00e0 di 15 piedi - ossia 5 metri. La testuggine fu sviluppata da David Bushnell durante la Rivoluzione americana (1763-1783). Robert Fulton poi (1800) perfezion\u00f2 il progetto del sottomarino creando il \"Nautilus\".\nXVII secolo.\nL'obice, un pezzo di artiglieria campale, fu sviluppato nel XVII secolo per lanciare proiettili esplosivi (all'epoca, la maggior parte dei proiettili erano semplici \"palle di cannone\", sprovviste di carica esplodente) ad alta traiettoria contro bersagli che non si potevano raggiungere con proiettili a tiro teso. Anche la baionetta divenne un oggetto di vasto uso tra i fanti. Essa prese il nome dalla citt\u00e0 francese di Bayonne, ove fu prodotta per la prima volta nel XVI secolo. \u00c8 spesso adoperata negli assalti di fanteria per il combattimento corpo-a-corpo. Il generale Jean Martinet la introdusse nell'esercito francese. Fu diffusamente utilizzata nella guerra civile americana, continuando poi nel corso del tempo la sua vita operativa sino alle guerre moderne come le guerre del Golfo.\nXVIII secolo.\nLa mongolfiera fu usata per la prima volta in guerra alla fine del XVIII secolo. Fu presentata a Parigi nel 1783; il primo pallone aerostatico vol\u00f2 per pi\u00f9 di 8 km. Le vedette militari, in precedenza, potevano vedere solo dalle alture, o dalla coffa di una nave: da allora poterono scrutare il campo di battaglia dal cielo, comunicando con le truppe amiche a terra, e ci\u00f2 rese pi\u00f9 improbabile che movimenti di truppe potessero passare inosservati. Alla fine del XVIII secolo, razzi con involucri metallici furono vantaggiosamente adoperati per fini tattici in India contro gli inglesi dal Sultano Tipu del regno di Mysore nell'omonima guerra. A quel tempo i razzi erano in genere poco precisi, bench\u00e9 William Hale, nel 1844, riuscisse a svilupparne un modello pi\u00f9 evoluto. Il nuovo razzo non aveva pi\u00f9 bisogno dell'\"asta per razzi\", e godeva di maggior precisione.\nXIX secolo.\nIntorno al 1860 si registr\u00f2 una serie di progressi nel fucile. I primi fucili a retrocarica, come lo Chassepot, che consentivano di ricaricare con maggiore rapidit\u00e0 (e quindi disporre di una maggiore frequenza di colpi) diedero un notevole vantaggio ai primi eserciti che iniziarono ad utilizzarli, come accadde ai francesi contro i garibaldini nella battaglia di Mentana del 1867. Il primo fucile a ripetizione fu progettato nel 1860 da un'impresa concorrente della Winchester Repeating Arms Company, che la rilev\u00f2 e realizz\u00f2 nuove perfezionate versioni di tale arma. Anche il fucile Springfield nacque a met\u00e0 dell'Ottocento. Il fucile automatico e la mitragliatrice leggera comparvero al principio del XX secolo.\nSempre attorno al 1860 apparvero le prime imbarcazioni successivamente denominate torpediniere. Furono dapprima impiegate nella guerra civile americana, ma non si dimostrarono molto efficienti. Alcuni Stati Confederati d'America usarono una sorta di siluri innestati su lunghe aste per attaccare le imbarcazioni avversarie. Il siluro auto-propulso (come lo conosciamo oggi) fu per\u00f2 inventato alla fine del XIX secolo.\nXX secolo.\nAll'inizio delle guerre mondiali, varie nazioni avevano sviluppato armi che si sarebbero rivelate una sorpresa per gli avversari, indotti a trarne ammaestramento, e che avrebbero definitivamente alterato il modo di combattere. In particolare, l'utilizzo della mitragliatrice, che favoriva le postazioni difensive a scapito delle truppe attaccanti, contribu\u00ec fortemente alla rapida trasformazione del primo conflitto mondiale in guerra di trincea, poich\u00e9 il suo massiccio utilizzo rendeva di fatto impossibili le tradizionali battaglie con manovre di grandi reparti in campo aperto, come accadeva ancora nelle guerre ottocentesche. All'epoca della prima guerra mondiale la cavalleria era ancora considerata importante, come risulta dai dati di forza mobilitata (cavalli) nei diversi eserciti:\nIl lanciafiamme fece la sua apparizione nel primo conflitto mondiale (1914 - 1918). La Francia introdusse per prima l'autoblindo nel 1902.\nPoi, nel 1918, gli inglesi costruirono il primo veicolo trasporto truppe (blindato). Furono pure progettati svariati modelli \"immaturi\" di carro armato, non molto efficaci all'atto pratico perch\u00e9 bisognosi di ulteriore sviluppo sia nella tecnica che nella dottrina di impiego. Al termine della Prima guerra mondiale inglesi e francesi godevano di un decisivo vantaggio per la loro superiorit\u00e0 in fatto di carri; i tedeschi avevano solo poche decine di carri A7V, oltre a 170 esemplari catturati. Tanto gli inglesi quanto i francesi disponevano invece di centinaia di carri: i francesi contavano sullo Schnedier-Creusot da 13 tonnellate, armato con cannone da 75 mm, mentre i britannici schieravano carri del tipo Mark IV e Mark V. Sar\u00e0 solo a partire dagli anni trenta, e soprattutto durante la Seconda guerra mondiale, che il carro armato diventer\u00e0 un potente mezzo offensivo, il cui impiego su vasta scala risulter\u00e0 decisivo in molte battaglie e campagne belliche del conflitto.\nIl 17 dicembre 1903 i Fratelli Wright compirono il primo volo controllato con un velivolo a motore pi\u00f9 pesante dell'aria; solo poche decine di metri, ma il sogno di Icaro aveva definitivamente incontrato la realt\u00e0. Nel 1907 vol\u00f2 anche l'elicottero, ma non era di uso pratico. Nella prima guerra mondiale l'Aeronautica Militare assunse un ruolo di rilievo, portando alla fama diversi assi. Nel 1911 avvenne il primo decollo di un aereo da una nave da guerra, un incrociatore. I decolli furono subito perfetti, ma gli atterraggi sul ponte di un incrociatore erano tutt'altro che semplici. Per questa (ovvia) considerazione, si inizi\u00f2 a progettare navi portaerei che avessero un ponte di volo appositamente concepito e privo di ostacoli.\nTuttavia, all'epoca, l'apporto degli aerei non risult\u00f2 essere ancora cos\u00ec decisivo, come lo sarebbe stato invece nei decenni successivi: i velivoli infatti erano ancora tecnicamente piuttosto limitati in termini di velocit\u00e0, autonomia di volo, armamento, per cui il loro utilizzo durante la Prima guerra mondiale fu limitato a missioni di ricognizione e ad attacchi piuttosto circoscritti alle linee nemiche.\nGrazie all'enorme sviluppo della tecnica e della ingegneria aeronautica, molto pi\u00f9 efficace e decisivo invece risulter\u00e0 l'apporto dell'aviazione militare a partire dagli anni trenta, e in particolar modo durante la Seconda guerra mondiale. La possibilit\u00e0 di effettuare voli a lunga distanza e di trasportare a bordo ingenti quantitativi di bombe, trasform\u00f2 l'aviazione in un'arma decisiva, sia per la possibilit\u00e0 di bombardare intere aree nemiche a distanza, sia per la capacit\u00e0 di effettuare veloci operazioni offensive di mitragliamento in battaglia, a copertura delle truppe di terra. Non a caso, proprio la mancanza di una adeguata protezione aerea, che i tedeschi si trovarono ad avere dal 1943, fu uno degli elementi che contribuirono fortemente alla sconfitta della Germania nel conflitto mondiale.\nSar\u00e0, nel complesso, proprio il grande sviluppo e l'utilizzo in larga scala di aerei e carri armati, a partire dagli anni trenta, a rendere superata e sostanzialmente inutile la guerra di trincea, tipica dei primi anni del novecento.\nLe armi chimiche sconvolsero l'opinione pubblica nella Prima guerra mondiale, ma furono impiegate in guerre precedenti senza che l'umanit\u00e0 vi prestasse altrettanta attenzione. I tedeschi usarono proiettili riempiti di gas tossici alla battaglia di Bolimov, il 3 gennaio 1915. Non erano ancora gas letali, per\u00f2. Nell'aprile dello stesso anno i tedeschi svilupparono un gas al cloro altamente letale, e lo impiegarono nella seconda battaglia di Ypres.\nLa seconda guerra mondiale fu ancor pi\u00f9 prolifica per la tecnologia di morte. Il valore della portaerei si dimostr\u00f2 nelle grandi battaglie nippo-americane, quale la battaglia delle Midway. Il radar fu inventato in modo indipendente dagli \"Alleati\" e dalle Potenze dell'Asse. La bottiglia Molotov fu inventata dai finlandesi durante la guerra d'inverno (1939). La bomba atomica (gi\u00e0 ricordata) fu sviluppata dal Progetto Manhattan e - con i bombardamenti di Hiroshima e Nagasaki - pose un tetro suggello all'ultimo conflitto mondiale. Fra tante innovazioni tecnologiche l'arma di cavalleria scrisse le pagine finali della sua storia: l'ultima importante carica di cavalleria di cui si abbia notizia avvenne il 17 ottobre 1942, ad opera del reggimento \"Alessandria\" dell'esercito italiano nella zona di Poloy sul fronte russo.\nSuccessivamente, fu soprattutto nella guerra del Vietnam che gli USA sperimentarono la grande efficacia tattica dell'elicottero, come rapido mezzo di trasporto truppe, sia come maneggevole e potente mezzo di combattimento che, non necessitando di aeroporto, pu\u00f2 essere utilizzato anche in scenari geografici difficili, come lo era la giungla indocinese.\nDurante la guerra fredda, sebbene non si sia verificato alcun effettivo combattimento, le \"superpotenze\" - USA e URSS - scatenarono una corsa all'armamento nucleare per sviluppare ed aumentare il livello tecnologico disponibile per scopi bellici. Nella corsa allo spazio, entrambe le nazioni tentarono di far arrivare sulla Luna esseri umani. Altri progressi tecnologici si concentrarono sull\"'intelligence\", come nel caso del satellite spia, del missile balistico, del missile da crociera. Il sottomarino nucleare fu inventato nel 1955. Ci\u00f2 signific\u00f2 che i sottomarini non avevano pi\u00f9 necessit\u00e0 di tornare in superficie di frequente, e potevano viaggiare pi\u00f9 silenziosamente. Si trasformarono in piattaforme subacquee per missili. Il missile da crociera fu inventato dagli USA nel 1982.\nSoprattutto a partire dagli anni ottanta del XX secolo, a seguito dell'enorme sviluppo della tecnologia in campo elettronico e satellitare, si sono realizzati sempre pi\u00f9 sofisticati sistemi di conduzione di mezzi aerei e navali e di puntamento missili. Ci\u00f2 ha condotto, tra l'altro ad una completa trasformazione del bombardamento aereo, e anche di quello navale. Fino ai primi anni settanta per avere la certezza di colpire un determinato bersaglio occorreva sganciare interi \"grappoli\" di bombe, con effetti devastanti su un'ampia area attorno all'obiettivo, mentre con i sistemi pi\u00f9 moderni, \u00e8 possibile centrare, da lunga distanza e con un solo missile, un bersaglio anche di dimensioni ridotte, come ad esempio un automezzo.\nLo spionaggio e la tortura.\nBench\u00e9 lo spionaggio sia scherzosamente definito \"la seconda professione pi\u00f9 antica\", normalmente siamo riluttanti a riconoscerne l'importanza nella storia militare. Ci\u00f2 avviene per una serie di ottime ragioni:\nTuttavia, \u00e8 obiettivamente logico ed inevitabile attribuire ai cosiddetti \"mezzi sleali\" un posto di assoluto rilievo nella preparazione e nella conduzione delle guerre (in cui, naturalmente, lo scopo principale \u00e8 la vittoria ad ogni costo, eventualmente anche a dispetto delle regole di diritto internazionale, dei diritti dell'uomo e cos\u00ec via). La storia umana \u00e8 piena di episodi di tradimento o di vittorie ottenute attraverso scorciatoie: dal cavallo di Troia, a svariati esempi tratti dalla storia di Roma o dalla Bibbia, fino alle vicende della macchina cifrante Enigma nella seconda guerra mondiale, per arrivare ai discussi casi di \"extraordinary rendition\" dei nostri giorni: la necessit\u00e0 di vincere sembra giustificare l'impiego di qualunque soluzione."}
{"id": "461095", "revid": "124112447", "url": "https://it.wikipedia.org/wiki?curid=461095", "title": "Fox Networks Group Italy", "text": "Fox Networks Group Italy, comunemente chiamata Fox Italia, \u00e8 un'azienda dedicata allo sviluppo e alla gestione di canali televisivi tematici distribuiti dalla piattaforma televisiva satellitare Sky Italia.\n\u00c8 nata nel 1999 con il nome di Fox International Channels Italy. La societ\u00e0 apparteneva a Fox Entertainment Group, propriet\u00e0 di 21st Century Fox, oggi propriet\u00e0 della The Walt Disney Company. Ha sede a Roma e opera in Italia nel settore delle reti televisive.\nFox \u00e8 anche il nome di un network televisivo statunitense in chiaro.\nInoltre, Fox Networks Group Italy \u00e8 l'azienda responsabile dell'edizione italiana delle serie televisive e dei documentari trasmessi in prima TV assoluta dai canali Fox e Fox Crime, National Geographic e National Geographic Wild.\nFino al 2012 il gruppo comprendeva anche History, poi acquisito da A+E Networks Italia.\nNel 2016 Fox ha annunciato una riorganizzazione dell'azienda, che ha portato in tutto il mondo alla creazione di quattro divisioni: Fox Regional Channels, Fox Networks Group Europe, Fox Networks Group Latin America e Fox Networks Group Asia. In Italia ha assunto la denominazione di Fox Networks Group Italy.\nCanali televisivi.\nI canali del gruppo sono compresi nei pacchetti Sky TV e Sky Kids di Sky Italia."}
{"id": "461104", "revid": "729019", "url": "https://it.wikipedia.org/wiki?curid=461104", "title": "The Spirit Squad", "text": "La Spirit Squad \u00e8 stata una stable di wrestling attiva nella World Wrestling Entertainment nel 2006, formata da Johnny, Kenny, Mikey, Mitch e Nicky.\nTra l'ottobre e il novembre del 2016, a quasi dieci anni dallo scioglimento del gruppo, Kenny e Mikey sono tornati in WWE come tag team.\nCarriera.\nTutti i membri della Spirit Squad esordirono nella Ohio Valley Wrestling nei primi anni duemila, ma adottarono la \"gimmick\" da cheerleader soltanto nella World Wrestling Entertainment. Il loro debutto avvenne nella puntata di \"Raw\" del 23 gennaio 2006, quando interferirono nel corso di un incontro di qualificazione al Royal Rumble match tra Jonathan Coachman e Jerry \"The King\" Lawler, distraendo quest'ultimo e permettendo cos\u00ec a \"Coach\" di vincere il match. Nelle settimane successive trovarono sempre pi\u00f9 spazio durante gli show settimanali, tanto che alla Royal Rumble introdussero il pay-per-view con uno dei loro canti.\nNella primavera del 2006 la Spirit Squad intervenne nella faida tra Vince McMahon e Shawn Michaels; i cinque, infatti, vennero assunti dal \"chairman\" della WWE per attaccare l\"'Heart Break Kid\" ed esibirsi in cori di scherno contro di lui. La Spirit Squad affront\u00f2 Michaels in match ufficiali per ben due volte: la prima in un 4-on-1 Handicap match vinto per squalifica da \"HBK\", la seconda in uno Steel Cage 4-on-1 Handicap match, in cui a trionfare fu la Spirit Squad. Il gruppo di \"cheerleader\" attacc\u00f2 Michaels anche durante il suo incontro con Vince McMahon a WrestleMania 22, ma non riusc\u00ec a garantire la vittoria al \"chairman\".\nNella puntata di \"Raw\" del 3 aprile 2006 Kenny e Mikey sconfissero Big Show e Kane, conquistando cos\u00ec il World Tag Team Championship per la prima volta in carriera; grazie alla cosiddetta \"Freebird Rule\" le cinture vennero difese da tutti e cinque i componenti della \"stable\". Nel rematch contro gli ex campioni, in cui a rappresentare la Spirit Squad furono Nicky e Johnny, il gruppo vinse di nuovo, questa volta per squalifica. Il 17 aprile seguente la Spirit Squad sconfisse Rob Van Dam in un 5-on-1 Handicap match.\nAl \"pay-per-view\" Backlash la Spirit Squad intervenne nel Tag Team match che vide Vince McMahon e Shane McMahon sconfiggere Shawn Michaels e Dio, lanciando \"HBK\" su un tavolo. Il giorno dopo il gruppo venne nominato General Manager (GM) di \"Raw\" per una sera; i cinque ne approfittarono per concedere al \"leader\" della \"stable\", Kenny, la possibilit\u00e0 di conquistare il WWE Championship in un match titolato contro il campione John Cena, con Triple H come arbitro speciale; tuttavia quest'ultimo fece in modo che Cena mantenesse la cintura. Il 22 maggio Vince McMahon, che nel frattempo aveva ripreso il controllo di \"Raw\", annunci\u00f2 l'ennesimo 5-on-1 Handicap match tra la Spirit Squad e Shawn Michaels; l'incontro si concluse in no-contest dopo che Triple H intervenne in favore dell\"'Heart Break Kid\", riformando la D-Generation X dopo sei anni.\nNella puntata di \"Raw\" del 5 giugno 2006 la Spirit Squad interfer\u00ec in un incontro tra Triple H e Big Show, attaccando quest'ultimo e decretandone automaticamente la vittoria per squalifica. Il 25 giugno, a Vengeance, il gruppo venne sconfitto dalla D-Generation X (Shawn Michaels e Triple H) in un 5-on-2 Handicap match.\nNell'estate del 2006 la Spirit Squad ebbe modo di difendere il World Tag Team Championship in match contro \"tag-team\" del calibro di Jim Duggan e Eugene, Charlie Haas e Viscera, Gene Snitsky e Val Venis. Nella puntata di \"Raw\" del 2 ottobre Nicky, vestito con un costume da \"cheerleader\" femminile, venne costretto ad affrontare Sgt. Slaughter, dal quale venne sconfitto dopo essere stato distratto da Shawn Michaels e Triple H. Successivamente il quintetto venne sconfitto dai debuttanti Cryme Tyme (JTG e Shad Gaspard) e dagli Highlanders (Robbie McAllister e Rory McAllister), ma riusc\u00ec comunque a difendere i titoli di coppia il 5 settembre ad Unforgiven proprio dall'assalto di questi ultimi.\nIl gruppo cominci\u00f2 a dare i primi segnali di cedimento al termine di un Tag Team match perso contro i Cryme Tyme (JTG e Shad Gaspard), quando il \"leader\" Kenny attacc\u00f2 Mikey, reo di aver causato la sconfitta dei due. La Spirit Squad perse le cinture il 5 novembre, a Cyber Sunday, per mano del \"tag-team\" composto da Ric Flair e \"Rowdy\" Roddy Piper (scelto dai fan in un sondaggio che coinvolgeva anche Dusty Rhodes e Sgt. Slaughter). Alle Survivor Series il gruppo venne sconfitto dal \"Team Legends\" (Dusty Rhodes, Ric Flair, Ron Simmons e Sgt. Slaughter) in un 4-on-4 Traditional Survivor Series Tag Team Elimination match. L'ultimo incontro della Spirit Squad in WWE fu un 5-on-3 Handicap match perso contro Ric Flair, Shawn Michaels e Triple H nella puntata di \"Raw\" del 27 novembre 2006. La settimana successiva Johnny annunci\u00f2 lo scioglimento della stable sul social-network Myspace. Qualche tempo dopo Johnny, Mikey e Nicky vennero rimandati nella Ohio Valley Wrestling.\nNella puntata di \"SmackDown\" del 4 ottobre 2016 Kenny e Mikey hanno fatto il loro ritorno in WWE dopo dieci anni, utilizzando la vecchia gimmick da cheerleader maschili; nell'occasione hanno attaccato il loro ex-compagno di stable Nicky (ora Dolph Ziggler). Il 9 ottobre seguente, a No Mercy, i due sono intervenuti per distrarre Ziggler durante il suo Title vs. Career match contro The Miz valevole per il WWE Intercontinental Championship, ma Ziggler \u00e8 riuscito comunque a vincere l'incontro. Nella puntata di \"SmackDown\" dell'11 ottobre sono stati sconfitti da Ziggler in un 2-on-1 Handicap match; al termine della contesa i due hanno attaccato il loro avversario insieme a The Miz, ma sono stati interrotti dall'arrivo di Heath Slater e Rhyno. Il 25 ottobre hanno affrontato questi ultimi per il WWE SmackDown Tag Team Championship, ma sono stati sconfitti.\nNella puntata di \"SmackDown\" del 1\u00ba novembre hanno perso la possibilit\u00e0 di far parte del Team SmackDown alle Survivor Series a causa della sconfitta contro gli American Alpha (Chad Gable e Jason Jordan). Il 15 novembre sono intervenuti per aiutare The Miz nel suo match titolato contro Dolph Ziggler, permettendogli di riconquistare il WWE Intercontinental Championship. Pi\u00f9 tardi, quella stessa sera, hanno fatto squadra con gli Ascension (Konnor e Viktor), gli Headbangers (Mosh e Trasher) e i Vaudevillains (Aiden English e Simon Gotch), ma sono stati sconfitti dagli American Alpha, gli Usos (Jey Uso e Jimmy Uso), i Breezango (Fandango e Tyler Breeze) e Heath Slater e Rhyno in un 16-Men Tag Team match."}
{"id": "461204", "revid": "1452073", "url": "https://it.wikipedia.org/wiki?curid=461204", "title": "Catarometro", "text": "Un catarometro \u00e8 uno strumento per la determinazione della composizione di una miscela di gas. \nL'apparecchiatura \u00e8 composta da due tubi paralleli che contengono sia il gas che delle serpentine di riscaldamento. I gas sono esaminati misurando il tasso di perdita di calore dalle serpentine di riscaldamento, per questo motivo sono organizzati in un circuito di ponticello in. Normalmente uno dei tubi contiene un gas di riferimento, mentre nell'altro viene passato il gas da esaminare.\nIl principio di funzionamento si basa sulla conducibilit\u00e0 termica di un gas, che \u00e8 inversamente proporzionale alla massa molecolare del gas stesso. Poich\u00e9 i vari componenti delle miscele di gas hanno solitamente massa diversa \u00e8 possibile stimarne le concentrazioni relative.\nI catarometri sono utilizzati in medicina per l'analisi della funzione polmonare. La velocit\u00e0 delle misurazioni \u00e8 lenta rispetto ad uno spettrometro di massa, e la possibilit\u00e0 di ambiguit\u00e0 \u00e8 maggiore; ma il costo del dispositivo \u00e8 molto pi\u00f9 basso e la precisione \u00e8 accettabile.\nDi seguito \u00e8 riportata una tabella dei gas pi\u00f9 comuni; come si pu\u00f2 notare il monossido di carbonio ha una massa molare quasi identica all'azoto molecolare; di conseguenza \u00e8 praticamente impossibile distinguerli con un catarometro."}
{"id": "461219", "revid": "1652635", "url": "https://it.wikipedia.org/wiki?curid=461219", "title": "Altimetro", "text": "L'altimetro \u00e8 uno strumento di misura che permette di misurare la distanza verticale di un corpo da una superficie di riferimento (altitudine), che pu\u00f2 essere il livello medio del mare, il suolo o un livello convenzionale.\nAltimetro barometrico.\nIl principio di funzionamento di un altimetro barometrico \u00e8 quello di misurare l'altitudine mediante la misura della pressione atmosferica. La pressione atmosferica infatti diminuisce all'aumentare della quota, perci\u00f2, in prima approssimazione, \u00e8 possibile sfruttare questo fenomeno fisico per misurare la quota a cui ci si trova, avendo misurato con precisione la differenza di pressione ambientale dalla pressione di riferimento.\nA causa del fatto che aumentando la temperatura aumenta la pressione, l'altimetro risente anche delle variazioni di temperatura. Inoltre la pressione teorica ricavata dalla tabella dell'atmosfera standard varia notevolmente in funzione delle condizioni meteorologiche, come il susseguirsi delle condizioni di alte e basse pressioni. \u00c8 perci\u00f2 indispensabile, per ottenere misure non troppo lontane dai valori effettivi, tarare prima l'altimetro in condizioni controllate.\nUso dell'altimetro barometrico in aviazione.\nUn altimetro aeronautico \u00e8 uno strumento di misura presente negli aeroplani che fornisce l'indicazione della quota.\nPresenta al suo interno una cassa cosiddetta aneroide, ovvero stagna, collegata a una o pi\u00f9 prese statiche. L'utilizzo di multiple prese statiche consente di compensare gli effetti dello sbandamento . All'interno della cassa \u00e8 presente una capsula che contiene una molla. Questa molla mantiene la capsula tarata, e le deformazioni di quest'ultima muovono una serie di cinematismi che azionano le lancette sul quadrante dell'altimetro.\nLa misurazione ottenuta dall'altimetro barometrico (tramite differenza tra le isobare) ha un errore, l'altimetro \u00e8 tarato in aria tipo ICAO, differente da quella reale e perci\u00f2 fornitrice di un'informazione errata. Il problema \u00e8 ovviato dal fatto che ogni altimetro ha il medesimo errore.\nLa parte visibile dello strumento, \u00e8 un quadrante con numeri da 0 a 9 e lancette. Tra ogni numero ci sono 4 tacche, ognuna misura 20 piedi (ft). Le lancette sono 3: la prima, piccola, indica 1000\u00a0ft o metri, la seconda lunga e stretta, indica 100\u00a0ft o metri e la terza (non sempre presente) a forma di freccia rovesciata, indica ft o metri.\nAll'interno del quadrante, troviamo anche 2 indicatori. Il primo permette di selezionare la pressione alla superficie di riferimento. I valori presenti al suo interno sono espressi in\u00a0hPa (ettopascal) o mbar (millibar), inHg (pollici di mercurio). Il secondo \u00e8 un indicatore di bassa quota. Esso appare solamente in aria non standard.\nL'aria standard \u00e8 considerata in condizioni di aria secca, pressione pari a 1013,25\u00a0hPa, densit\u00e0 di 1,225\u00a0kg/m\u00b3, temperatura 15 \u00b0C, gradiente termico verticale -6,5\u00a0\u00b0C ogni 1000\u00a0m fino a 11000\u00a0m nullo da 11000\u00a0m a 20000\u00a0m, irregolare da 20000\u00a0m in su gradiente barico verticale 1\u00a0hPa ogni 27 piedi.\nFunziona come un orologio, la freccia piccola indica i metri gi\u00e0 raggiunti, mentre quella grande indica che stiamo aumentando/ diminuendo la quota di volo.\nRegolazione dell'altimetro.\nLe superfici usate in aviazione come riferimento di quota sono le superfici aeroportuali, la superficie del mare e la superficie isobarica standard.\nSuperfici aeroportuali.\nSe nella finestrella si inserisce il valore della pressione esistente sulla superficie aeroportuale, in un modo che quando l'aereo si trova al suolo lo strumento segni zero, l'altimetro \u00e8 regolato sul QFE; questo valore di pressione \u00e8 ottenibile chiedendolo, per radio, all'ente ATS che presta servizio sull'aeroporto. Una volta regolato sul QFE, l'altimetro indica l'altezza dell'aereo riferita alla superficie aeroportuale \nIl radioaltimetro.\nIl radioaltimetro \u00e8 un tipo di altimetro che fornisce non l'altitudine dal livello del mare, bens\u00ec l'altezza dal suolo. Il principio di funzionamento \u00e8 simile al radar: un treno di onde viene sparato verso il basso e, conoscendo la velocit\u00e0 di tali onde ed il tempo impiegato per tornare allo strumento, si pu\u00f2 determinare la distanza del velivolo dal suolo. Solitamente \u00e8 posizionato sulla pancia del velivolo.\nL'altimetro sonico.\nL'altimetro sonico \u00e8 uno strumento per determinare l'altezza di un aeromobile dal suolo misurando il tempo impiegato da un'onda sonora per viaggiare dall'aeromobile alla superficie terrestre e ritorno alla sorgente.\nL'altimetro di un sistema di navigazione satellitare.\nUn ricevitore GPS pu\u00f2 anche determinare l'altitudine. In aeronautica, l'altitudine determinata dalla trilaterazione satellitare non \u00e8 abbastanza precisa ed accurata per sostituire l'altimetro barometrico, senza utilizzare sistemi o metodi che ne correggano la precisione."}
{"id": "461223", "revid": "2225", "url": "https://it.wikipedia.org/wiki?curid=461223", "title": "Imamura Sh\u014dhei", "text": ""}
{"id": "461227", "revid": "42179", "url": "https://it.wikipedia.org/wiki?curid=461227", "title": "Janos von Neumann", "text": ""}
{"id": "461256", "revid": "486946", "url": "https://it.wikipedia.org/wiki?curid=461256", "title": "Laterano", "text": ""}
{"id": "461261", "revid": "834", "url": "https://it.wikipedia.org/wiki?curid=461261", "title": "Luis Jimenez", "text": ""}
{"id": "461298", "revid": "1013865", "url": "https://it.wikipedia.org/wiki?curid=461298", "title": "Regione di Ayacucho", "text": "Ayacucho \u00e8 una regione del Per\u00f9 di 616.176 abitanti, che ha come capoluogo Ayacucho.\nGeografia antropica.\nSuddivisioni amministrative.\nLa regione \u00e8 suddivisa in 11 province. Le province, con i relativi capoluoghi tra parentesi, sono:"}
{"id": "461301", "revid": "16066", "url": "https://it.wikipedia.org/wiki?curid=461301", "title": "Grande Barriera Corallina", "text": ""}
{"id": "461327", "revid": "24019", "url": "https://it.wikipedia.org/wiki?curid=461327", "title": "Netburst", "text": ""}
{"id": "461356", "revid": "3325672", "url": "https://it.wikipedia.org/wiki?curid=461356", "title": "Metafisico", "text": ""}
{"id": "461362", "revid": "1013865", "url": "https://it.wikipedia.org/wiki?curid=461362", "title": "Regione di Cajamarca", "text": "Cajamarca \u00e8 una regione del Per\u00f9 di 1.341.012 abitanti, che ha come capoluogo Cajamarca.\nGeografia antropica.\nSuddivisioni amministrative.\nLa regione \u00e8 suddivisa in 13 province e 127 distretti. Le province, con i relativi capoluoghi tra parentesi, sono:"}
{"id": "461367", "revid": "767487", "url": "https://it.wikipedia.org/wiki?curid=461367", "title": "Mike Powell", "text": "Soprannominato \"il folletto di Filadelfia\", Powell conquist\u00f2 due medaglie d'oro ai Mondiali di e , una medaglia di bronzo ai Mondiali di , nonch\u00e9 due medaglie d'argento ai Giochi olimpici di e , in entrambi i casi preceduto dal suo rivale Carl Lewis.\nBiografia.\nGli esordi e l'argento olimpico a Seul 1988.\nClasse 1963, Powell frequento l'Universit\u00e0 della California di Irvine e successivamente l'Universit\u00e0 della California di Los Angeles, dove divenne membro dell'Alpha Phi Alpha, la pi\u00f9 antica e numerosa confraternita afroamericana.\nInizi\u00f2 abbastanza tardi ad ottenere dei risultati di alto livello nell'atletica leggera: nel 1987 fece registrare un ottimo 8,27 m a K\u014driyama. Nel 1988 partecip\u00f2 ai suoi primi Giochi olimpici: nella gara di salto in lungo si ritrov\u00f2 contro Carl Lewis, indiscusso protagonista dell'atletica mondiale che, dopo i 4 ori olimpici ai Giochi di , cercava di confermare il titolo almeno in questa specialit\u00e0 dopo alterne fortune nella velocit\u00e0 (vincer\u00e0 a tavolino l'oro dei 100 metri piani solo dopo la storica squalifica di Ben Johnson).\nCome da pronostico Lewis (detentore anche del titolo mondiale) fece gara da solo, chiudendo la gara con un notevole 8,72\u00a0m: Powell si piazz\u00f2 secondo, con un sorprendente 8,49\u00a0m al terzo salto (dopo 8,23\u00a0m e 8,11\u00a0m), il suo ultimo valido della finale. Powell fu l'unico atleta con Lewis a superare gli 8 metri e 40\u00a0cm (quinta prestazione della giornata dopo le 4 del vincitore), e dette cos\u00ec inizio ad una grande rivalit\u00e0 con il \"figlio del vento\".\n1991: il titolo iridato e il record mondiale.\nDopo l'argento Powell si stabilizz\u00f2 sui livelli di eccellenza mondiale, e nel 1990 salt\u00f2 8,66 m a Villeneuve-d'Ascq. Il 30 agosto 1991, ai Mondiali che si svolsero a Tokyo (Giappone), realizz\u00f2 il nuovo record mondiale saltando 8,95 m e battendo il precedente primato di 8,90\u00a0m che Bob Beamon aveva ottenuto ai Giochi olimpici di Citt\u00e0 del Messico nel 1968 (all'epoca il record pi\u00f9 longevo dell'atletica leggera).\nDurante la leggendaria competizione, il favorito Carl Lewis si ferm\u00f2 \"solo\" a 8,91\u00a0m, peraltro ventoso. La gara fu una delle pi\u00f9 spettacolari nella storia di questo sport, nella quale i due atleti si contesero il posto pi\u00f9 alto del podio in una serie di salti sopra gli 8,80\u00a0m, in condizioni di vento variabile, il cui suono percepibile risaltava nel completo silenzio del pubblico. Dopo il record di Tokyo, Powell abbracci\u00f2 calorosamente il giudice di gara.\nLa grande prestazione lo fece diventare una vera celebrit\u00e0; sempre nel 1991 Powell vinse cos\u00ec il \"premio James E. Sullivan\" e gli fu inoltre conferito dalla rete televisiva BBC il premio \"personalit\u00e0 dell'anno\" dedicata agli atleti non-britannici.\n1992: il secondo argento olimpico.\nNel 1992 Powell si present\u00f2 ai Giochi olimpici di Barcellona da campione mondiale uscente e primatista del mondo, co-favorito assieme a Lewis per il titolo assoluto nel salto in lungo. La gara fu di livello assai inferiore a quella dell'anno prima (come misure), e Lewis ebbe la meglio con il suo primo salto, di 8,67 m, di appena 3\u00a0cm superiore all'8,64\u00a0m che Powell fece registrare al sesto ed ultimo tentativo.\nIn quello stesso anno, al tradizionale meeting del Sestriere, Powell salt\u00f2 8,99\u00a0m, ma con un vento superiore ai 2\u00a0m/s: misura che non fu ovviamente omologabile come record mondiale, ma che ad oggi rappresenta la massima misura mai saltata da un atleta.\n1993-1995: oro e bronzo ai Mondiali.\nDopo aver saltato 8,70\u00a0m a Salamanca in giugno, nel 1993 ai Mondiali di Stoccarda Powell si laure\u00f2 nuovamente campione mondiale di salto in lungo con un salto di 8,59\u00a0m: la gara non vide per\u00f2 la partecipazione di Lewis, che sarebbe tornato alla competizione in questa specialit\u00e0 solo 3 anni dopo.\nAi Mondiali di G\u00f6teborg 1995 Powell fall\u00ec l'appuntamento col suo terzo titolo consecutivo, arrivando terzo con 8,29\u00a0m, dietro (di 1\u00a0cm) al giamaicano James Beckford ed al cubano Iv\u00e1n Pedroso, nuovo dominatore della specialit\u00e0 (avrebbe conquistato anche i 3 successivi Mondiali e i Giochi olimpici del 2000) e vincitore con un ottimo 8,70\u00a0m.\nPedroso nel 1995 batt\u00e9 di un solo centimetro il record di Powell, ma la prestazione non venne omologata dalla IAAF in quanto, attraverso le immagini, si rilev\u00f2 che durante il salto un giudice di gara si era posizionato davanti allo strumento di rilevazione del vento, che soffiava a oltre 2\u00a0m/s.\nAtlanta 1996 e il primo ritiro.\nPowell dichiar\u00f2 di volersi ritirare dopo i Giochi olimpici di , nei quali (dopo essere passato in testa al secondo turno con 8,17\u00a0m), soffr\u00ec di uno stiramento inguinale e, dopo un ultimo salto nullo in cui affond\u00f2 nella sabbia, dovette accontentarsi del quinto posto: la gara fin\u00ec con lo storico quarto oro olimpico consecutivo di Lewis nel salto in lungo.\nNegli anni successivi, abbandonata l'attivit\u00e0 agonistica, consegu\u00ec una laurea in psicologia dello sport, e si occup\u00f2 di atletica nella veste di \"psicologo motivatore\" e allenando i giovani dell'universit\u00e0 di Fullerton.\nIl ritorno alle gare ed il definitivo ritiro.\nNonostante l'aumento di peso che lo port\u00f2 a raggiungere 95\u00a0kg (Powell nel 1996 pesava 80\u00a0kg per 1,88 m di altezza), torn\u00f2 a gareggiare nel 2001 alle \"Relays\" di Modesto con lo scopo di prendere parte ai Giochi olimpici di Atene del 2004, ma nell'occasione salt\u00f2 poco pi\u00f9 di 8 metri.\nPowell si ritir\u00f2 definitivamente dopo aver fallito l'obiettivo prefissatosi."}
{"id": "461368", "revid": "110157", "url": "https://it.wikipedia.org/wiki?curid=461368", "title": "Algemeen Dagblad", "text": "Algemeen Dagblad \u00e8 un quotidiano olandese, fondato a Rotterdam nel 1946.\nHa attualmente una circolazione quotidiana di 315.000 copie ed \u00e8 pubblicato da \"PCM Uitgevers N.V.,\" una casa editrice che appartiene a De Volkskrant."}
{"id": "461370", "revid": "122381297", "url": "https://it.wikipedia.org/wiki?curid=461370", "title": "Francesco Trevisani", "text": "Biografia.\nAllievo a Venezia prima di Antonio Zanchi e poi di Giuseppe Heintz, giunse a Roma, dove la sua carriera si svolse per intero, nel 1678. Suo mentore fu il cardinale veneziano Pietro Ottoboni, nipote di Alessandro VIII, uno dei pi\u00f9 importanti mecenati del momento (erano alle sue dipendenze anche il giovane Filippo Juvarra e alcuni compositori come Arcangelo Corelli, Alessandro Scarlatti e Georg Friedrich H\u00e4ndel).\nA Roma Trevisani divenne uno dei pi\u00f9 importanti artisti che continuarono sulla scia di Carlo Maratta, come \u00e8 evidente negli affreschi della cappella di Santa Chiara a San Silvestro in Capite e nei tre dipinti con \"Storie della Passione di Cristo\" nella cappella del crocifisso della medesima chiesa (1696 - 1697), nei cartoni per i mosaici della cappella battesimale della Basilica di San Pietro (dove succedette al Baciccio nel 1709), nell'ovale con il \"profeta Baruch\" per San Giovanni in Laterano (1718 circa), nella pala con la \"Morte di san Giuseppe\" nella cappella Sacripante a Sant'Ignazio, in quella con l\"'Estasi di S. Francesco\" nella Chiesa delle SS. Stimmate di San Francesco e nel \"Festino di Cleopatra\" della Galleria Spada.\nNon ebbe pi\u00f9 rapporti con il mondo pittorico veneziano se non per l'aver inviato la pala del \"Miracolo di Sant'Antonio\" a San Rocco nel 1734. Del Trevisani \u00e8 anche la pala d'altare, raffigurante la \"Madonna con il Bambino e sant'Antonio\", sull'altar maggiore della Basilica di Nostra Signora e di Sant'Antonio a Mafra in Portogallo.\nCaratteristico della pittura di Trevisani \u00e8 il sentimentalismo languido, con il \"pathos\" seicentesco che sfuma nell'elegia. Non a caso l'artista (che fu anche poeta) era affiliato all'Accademia dell'Arcadia."}
{"id": "461371", "revid": "709565", "url": "https://it.wikipedia.org/wiki?curid=461371", "title": "Circuito di Thruxton", "text": "Il circuito di Thruxton \u00e8 un circuito, di propriet\u00e0 del British Automobile Racing Club, situato nel sud-est dell'Inghilterra nella contea dell'Hampshire.\nStoria.\nOriginariamente il tracciato venne costruito durante la seconda guerra mondiale come campo d'aviazione per i velivoli da trasporto, della RAF e dell'USAAF. Da qui partirono parte delle truppe aviotrasportate e degli alianti che presero parte al D-Day. Nel 1946 venne dismesso dalle Forze armate.\nLe prime gare motociclistiche iniziarono a svolgersi su questo circuito nel 1950 e due anni pi\u00f9 tardi vi correvano anche le auto.\nIl circuito era formato dalle piste e dalle strade perimetrali del precedente aeroporto. Nel 1968 il tracciato venne modificato assumendo l'aspetto attuale. La pista \u00e8 ora composta solo dalle strade perimetrali alle quali \u00e8 stata aggiunta una chicane chiamata \"Club\" e una serie di tre curve che prendono il nome di \"The Complex\": \"Campbell\", \"Cobb\" e \"Seagrave\". La lunghezza attuale \u00e8 di 3,792 km (2,356 miglia). Il circuito \u00e8 considerato come uno dei pi\u00f9 veloci della Gran Bretagna: Damon Hill, nel 1993, in una sessione di test con la Williams raggiunse una media al giro di 236 km/h.\nAttualmente l'evento pi\u00f9 importante dell'anno che si svolge su questo circuito \u00e8 la gara di BTCC (campionato turismo britannico).\nNei weekend di gara \u00e8 possibile seguire, in Gran Bretagna, la cronaca degli eventi che viene trasmessa da \"Radio Thruxton\" su onde medie.\nQuando non vi si svolgono competizioni Thruxton viene ancora utilizzato come aeroporto. Vie di raccordo, con fondo compatto e erboso, sono presenti all'interno del perimetro del tracciato."}
{"id": "461372", "revid": "1543377", "url": "https://it.wikipedia.org/wiki?curid=461372", "title": "Regione di Callao", "text": "La regione di Callao \u00e8 una regione del Per\u00f9, coincidente con la sola provincia di cui \u00e8 costituita, la provincia costituzionale di Callao; ha come capoluogo Callao ed ha una popolazione di 994.494 abitanti.\nCitt\u00e0 di Callao.\nCallao (\"El Callao\" in spagnolo) \u00e8 una citt\u00e0 marittima del Per\u00f9, porto di Lima da cui dista pochi chilometri, fondata nel 1537 dagli spagnoli e fortificata potentemente, tanto da renderla quasi inespugnabile, era il primo porto militare del Pacifico. Le fortificazioni nel XIX secolo furono rinnovate dal Per\u00f9, con la distruzione delle vecchie opere spagnole e la creazione di batterie pi\u00f9 moderne.\nStoria.\nBattaglia navale del Callao (1624).\nUna flotta olandese di dodici vascelli si present\u00f2 davanti al porto ove trov\u00f2 uno sbarramento di una trentina di navi collocate dal vicer\u00e9 del Per\u00f9. Gli olandesi piombarono sul centro del nemico dove affondarono la nave ammiraglia spagnola e altre due navi e danneggiarono la vice-ammiraglia. Nei giorni seguenti la lotta si riaccese e altre quattro navi spagnole furono affondate. Tuttavia gli olandesi non poterono impadronirsi del Callao e dovettero ritirarsi.\nAttacchi al Callao (1819-1820).\nDurante la guerra d'indipendenza contro la Spagna il Callao era nelle mani degli Spagnoli e venne attaccata il 29 febbraio 1819 dai rivoltosi con tre fregate ed una corvetta con al comando l'ammiraglio Thomas Cochrane. La lotta termin\u00f2 con la ritirata dei rivoltosi che per\u00f2 si impadronirono dell'isola di San Lorenzo, a poche miglia dalla piazza, e la fortific\u00f2. La notte del 2 ottobre 1819 il Cochrane, ritent\u00f2 con tre fregate e quattro corvette, ma il fuoco intenso dei difensori lo respinse un'altra volta.\nIl 5 novembre 1820 si fece un terzo tentativo ed il Cochrane sorpass\u00f2 le difese e sali all'abbordaggio della fregata spagnola \"Esmeralda\", se ne impadron\u00ec e riusc\u00ec a rimorchiarla fuori del porto. Con questa cattura divenne padrone delle acque e blocc\u00f2 il Callao che cadde nelle mani degli insorti l'anno seguente, dopo la presa di Lima.\nNel 1824, un'insurrezione locale militare diede di nuovo in mano alla Spagna il Callao, ma dopo la battaglia di Ayacucho venne di nuovo investita dall'esercito dell'indipendenza, resistette per tredici mesi fino al 26 gennaio 1826, anno in cui l'ultimo vessillo spagnolo dell'America del Sud veniva ammainato.\nAttacco al Callao (1866).\nIl 2 maggio, al comando dell'ammiraglio Mendez Nunez, una squadra spagnola di sei fregate, attacc\u00f2 il Callao. Dopo qualche ora di fuoco, non riusc\u00ec che a danneggiare lievemente le fortificazioni e la citt\u00e0, riportando danni alle navi tanto che dovette allontanarsi.\nPresa del Callao (1881).\nLa flotta cilena, agli ordini del Riberos, pose il 10 aprile del 1880 il blocco al Callao. Il 12 maggio, incomincia ad intervalli il bombardamento dei forti. Il 25 maggio, in un duello fra due torpediniere,\" Indipendecia\" (peruviana) e \"Janequeo\" (cilena), la prima riusc\u00ec a far saltare la seconda mediante un siluro. I bombardamenti si intensificano sino all'8 gennaio 1882, giorno in cui la piazza fu costretta ad arrendersi.\nIl Callao fu restituito al Per\u00f9 dopo la pace del 1883.\nGeografia antropica.\nSuddivisioni amministrative.\nLa provincia costituzionale di Callao \u00e8 divisa in sette distretti (\"distritos\" in spagnolo), ognuno dei quali governato da un sindaco o \"alcalde\".\nIl resto della regione (*) \u00e8 composto dalle isole di San Lorenzo, El Front\u00f3n e Cavinzas, non comprese in alcun distretto, per un'area complessiva di 17,63\u00a0km\u00b2."}
{"id": "461373", "revid": "287204", "url": "https://it.wikipedia.org/wiki?curid=461373", "title": "Weavile", "text": ""}
{"id": "461377", "revid": "121917644", "url": "https://it.wikipedia.org/wiki?curid=461377", "title": "Citro\u00ebn M\u00e9hari", "text": "La Citro\u00ebn Mehari era una piccola autovettura per il tempo libero realizzata in ABS, appartenente alla tipologia d'auto conosciuta anche come \"spiaggina\". Utilizzava il pianale e la meccanica della 2CV.\nStoria.\nOrigini e debutto.\nQuello delle \"spiaggine\" fu un tema in cui molti costruttori europei si cimentarono durante gli anni cinquanta e sessanta: la voglia di tornare a respirare la vita dopo gli orrori della guerra e le fatiche della ricostruzione furono lo stimolo a concepire particolari tipologie di vetture che ispirassero allegria. Le prime proposte da parte di alcuni carrozzieri rimasero allo stadio di fuoriserie e si limitarono ad una produzione di una manciata di esemplari. Ma nel 1964 dalla Gran Bretagna arriv\u00f2 la Mini Moke, una vettura che venne prodotta in serie e che riscosse tra l'altro anche un buon successo di vendite. In quegli anni, in Francia, vi fu un personaggio di nome Roland de la Poype, di nobili origini e titolare della SEAB (\"Soci\u00e9t\u00e9 d'Exploitation et d'Application des Brevets\", ossia \"Societ\u00e0 di sperimentazione ed applicazione dei brevetti\") che notando il successo ottenuto dalla Mini Moke pens\u00f2 di cavalcare l'onda e proporre a qualche Casa costruttrice l'idea di una vettura dalle caratteristiche analoghe a quelle della piccola inglesina da tempo libero. La proposta giunse anche a Pierre Bercot, all'epoca presidente della Citro\u00ebn, il quale accett\u00f2 la proposta e la gir\u00f2 ad uno dei membri del team di designer della Casa francese, Jean-Louis Barrault, con il quale venne fissato un incontro proprio con de la Poype. Dopo aver preso una furgonetta 2CV e dopo averla denudata di tutti i pannelli di carrozzeria e di tutti gli interni, ne venne analizzato il telaio a pianale tipico di tutte le vetture derivate dalla 2CV. Alla fine si decise di costruire una carrozzeria interamente in materiale plastico, allo scopo di evitare il formarsi della ruggine e di risparmiare peso influendo cos\u00ec positivamente sulle prestazioni.\nInizialmente si fecero solo delle prove utilizzando pannelli in cartone fissati sul telaio nudo della 2CV, ma di l\u00ec al prototipo con la vera e propria carrozzeria in plastica il passo fu breve. I primissimi prototipi avevano la carrozzeria formata da pannelli in ABS lisci. In un secondo momento si decise di utilizzare pannelli zigrinati a nervature fitte orizzontali, in modo da rendere pi\u00f9 rigido il corpo vettura. Il motore utilizzato inizialmente era un bicilindrico da 425 cm\u00b3.\nNon ci volle molto neppure per arrivare agli esemplari di pre-serie: come base meccanica fu scelta quella della Dyane, che per\u00f2 era a sua volta imparentata con quella della 2CV, per cui non ci si distacc\u00f2 eccessivamente da quella che era l'idea iniziale. Per questo la genesi della nuova vettura fu abbastanza breve. Roland de la Poype credeva di dover produrre la vettura presso il suo impianto, ma Bercot lo sollev\u00f2 dal compito, imponendo che la produzione avvenisse presso l'impianto di Quai de Javel. A de la Poype venne tuttavia richiesto inizialmente di produrre i 12 esemplari di pre-serie da destinare alla presentazione alla stampa, presentazione che avvenne presso il campo da golf di Deauville il 16 maggio del 1968.\nLa presentazione al pubblico avvenne invece il 3 ottobre dello stesso anno al Salone dell'automobile di Parigi: alla fine della kermesse, la \"M\u00e9hari\" gi\u00e0 raccolse 500 ordini.\nCaratteristiche.\nL'auto prende il nome da una rinomata razza sud-arabica di dromedari della regione del Mahra, che d\u00e0 origine al dromedario da corsa chiamato appunto mehari (arabo mahr\u012b, \"del Mahra\"). Nel caso della nuova vettura, voleva alludere alla sua resistenza anche in condizioni pi\u00f9 difficili ed alla sua sobriet\u00e0 nel \"bere\".\nNasceva sul telaio della \"Dyane\", di cui conserv\u00f2 l'intero comparto meccanico, a partire dal motore bicilindrico da 602\u00a0cm\u00b3 con raffreddamento ad aria ed in grado di erogare una potenza massima di 29.6 CV DIN (pari a 32.8 CV SAE). Anche le sospensioni e l'impianto frenante, cos\u00ec come sterzo e cambio furono derivati direttamente dalle due popolari utilitarie. Motore, cambio e il resto della meccanica furono fissati su un telaio a pianale derivato direttamente da quello della 2CV, rispetto al quale, per\u00f2, venne accorciato di 22\u00a0cm per risparmiare ulteriormente peso. Ci\u00f2 si ripercosse negativamente sull'abitabilit\u00e0.\nSul telaio venne imbullonata una inedita carrozzeria in materiale plastico, la cui lavorazione costitu\u00ec la vera specialit\u00e0 della SEAB: tale soluzione permetteva di evitare la formazione di ruggine e garantiva un sensibile risparmio di peso. Inoltre, avendo utilizzato plastica colorata in massa, non si correva neppure il rischio che si potesse scrostare la vernice. Le zigrinature longitudinali della carrozzeria garantivano migliori doti di rigidit\u00e0.\nCon la sua massa, che a secco era di soli 475\u00a0kg, la M\u00e9hari riusciva a compensare almeno in parte la modesta potenza del suo propulsore. La velocit\u00e0 infatti, raggiungeva i 110\u00a0Km.h con la copertura del tetto e laterale e non superava i 95\u00a0Km.h decappottata.\nLa M\u00e9hari estremizzava il concetto di spartanit\u00e0 gi\u00e0 molto evidente sulla 2CV. Si trattava di fatto di una delle auto dalla dotazione pi\u00f9 elementare che siano mai esistite. Le portiere erano inizialmente in tela con finestratura in vinile trasparente. I posti posteriori potevano essere rimossi lasciando spazio per un piano di carico ampio (circa 1.2 m2 di superficie) e su cui era possibile caricare fino a 400\u00a0kg di portata.\nDurante la stagione invernale fra il 1973 ed il 1974, un ignoto piromane incendi\u00f2 ben 63 Mehari parcheggiate per le strade di Parigi fino a quando, nella notte tra l'8 e il 9 febbraio 1974, provoc\u00f2 la morte per intossicazione di un anziano a causa dei fumi sprigionati dall'incendio dell'ennesima vettura che erano entrati nella sua abitazione. L'ignoto piromane non fu mai identificato e rimase del tutto impunito.\nEvoluzione.\nGli esemplari presentati a Parigi e a Deauville erano di pre-serie: questi differivano da quelli definitivi per alcuni particolari, come ad esempio le ruote con coprimozzi, gli indicatori di direzione anteriori sotto i proiettori, i fanalini posteriori in stile 2CV, la ruota di scorta sistemata a sinistra.\nAll'impianto SEAB venne in seguito affidato il compito di assemblare i primi 2.500 esemplari definitivi.\nDalla fine del 1969 vi furono lievi aggiornamenti al frontale, consistenti nel ridisegnamento e riposizionamento di alcune luci di servizio, come gli indicatori di direzione frontali. L'anno seguente, le portiere divennero parzialmente in plastica, mentre apparve una nuova versione a soli due posti ed omologata come autocarro, in modo da risparmiare dal punto di vista fiscale. Contemporaneamente apparvero un nuovo specchietto retrovisore esterno rotondo ed un rudimentale antifurto.\nNel 1972 la gamma si allarg\u00f2 con l'arrivo di una versione denominata \"Mehari Type Arm\u00e9e\" e caratterizzata dalla presenza di due batterie. Nel 1975 venne montato un nuovo cruscotto con voltmetro, mentre due anni dopo l'impianto frenante divenne a doppio circuito frenante e lo sterzo venne maggiormente demoltiplicato. Nel 1978 ricevette una nuova calandra smontabile, mentre gli indicatori di direzione migrarono nuovamente sotto i fari come negli esemplari di pre-serie. Inoltre l'impianto frenante ricevette freni anteriori a disco.\nNel maggio del 1979 vi fu l'arrivo della \"Mehari 4x4\", versione dalle maggiori velleit\u00e0 fuoristradistiche in quanto provvista di trazione integrale. Rispetto alla versione a trazione anteriore, la 4x4 presentava numerose modifiche tecniche, tra cui un nuovo ponte posteriore con un nuovo differenziale bloccabile. Anche il cambio era differente, avendo sette marce, di cui tre ridotte, mentre l'impianto frenante era a quattro dischi. Grazie alla trazione integrale ed al cambio con ridotte, la 4x4 era in grado di affrontare anche pendenze del 60%. In questa configurazione, il peso a vuoto arrivava a 555\u00a0kg. La 4x4 fu utilizzata come mezzo di pronto soccorso durante i rally in Africa. Contemporaneamente al lancio della 4x4 tutta la gamma benefici\u00f2 dell'arrivo del cruscotto della Citro\u00ebn LNA.\nNel 1982 la 4x4 venne aggiornata nelle sospensioni, ora pi\u00f9 basse da terra, e nella carrozzeria, ora con passaruota allargati. Il vano della ruota di scorta pass\u00f2 sopra il cofano anteriore. Nel 1983 la 4x4 venne tolta dal listino, mentre apparve la serie limitata \"Azur\": dato il successo di quest'ultima versione, essa venne integrata nella gamma \"M\u00e9hari\".\nL'ultima M\u00e9hari uscita dalle linee di montaggio \u00e8 datata 30 giugno 1987.\nVersioni speciali.\nCitro\u00ebn M\u00e9hari Arm\u00e9e.\nTra i vari impieghi che hanno visto protagonista la M\u00e9hari vi furono quelli militari, specialmente da parte dell'esercito francese: questi ultimi utilizzarono vetture modificate nell'impianto elettrico, e che utilizzavano due batterie da 12 V poste in serie.\nL'esercito francese ha scelto la M\u00e9hari Arm\u00e9e dopo una ricerca di mercato da cui \u00e8 emerso un orientamento per un mezzo leggero, economico, che massimizzasse il costo-efficacia, e siccome esso era destinato alle retrovie, venne considerato inutile armarla con qualche tipo di dispositivo bellico. Aveva la capacit\u00e0 di carico di 405\u00a0kg, svolgendo il compito di mezzo da comando, comunicazioni e trasporto leggero.\nPur non essendo a trazione integrale si \u00e8 rivelata abbastanza leggera da essere utilizzabile con una certa disinvoltura anche fuoristrada. Le sospensioni sono costituite da bracci a interazione laterale su molle spirali. In totale furono 11.500 le M\u00e9hari ordinate per l'Esercito e le forze di Polizia francesi.\nLe Mehari nel resto del mondo.\nTra il 1970 ed il 1971 la \"Mehari\" tent\u00f2 la fortuna anche negli Stati Uniti d'America: per soddisfare le normative locali, la versione prevista per gli USA venne dotata di fari anteriori maggiorati, luci di retromarcia e luci di emergenza. Le Mehari vendute oltreoceano furono un migliaio circa.\nVenne proposta anche in Sudamerica: le M\u00e9hari previste per tali mercati non vennero prodotte con carrozzeria esclusivamente in plastica, ma in plastica con rinforzi in vetroresina. In realt\u00e0 la sua carriera cominci\u00f2 nel 1971 con la denominazione di \"AZAM M28 Sport Convertible\": la vettura era pressoch\u00e9 identica a quella europea. Nel 1976 vennero allargati i passaruota mentre tra il 1977 ed il 1980 la vettura prese le denominazioni di \"Mehari II\" o \"Ranger\", a seconda dei mercati finali di destinazione. Dal 1981 in poi la produzione venne affidata alla \"Nicrodur\", una societ\u00e0 argentina, che la produsse fino al 1987.\nLa M\u00e9hari nella cultura di massa.\nIl giornalista napoletano Giancarlo Siani \u00e8 stato il proprietario di una M\u00e9hari targata NA K14314. L'auto era verde con capote nera in tela. Divent\u00f2 tristemente famosa poich\u00e9 il giornalista fu assassinato a bordo di questa il 23 settembre 1985, colpito 10 volte alla testa da due sicari mandati dalla camorra.\nTra ottobre e dicembre del 2013 la M\u00e9hari di Siani ha compiuto un viaggio da Napoli a Bruxelles, passando per Roma, al fine di ricordare la vita di questo giornalista, come di tutti gli altri giornalisti uccisi dalle mafie."}
{"id": "461381", "revid": "628767", "url": "https://it.wikipedia.org/wiki?curid=461381", "title": "Regione di Huancavelica", "text": "Huancavelica \u00e8 una regione del Per\u00f9 di 427.009 abitanti, che ha come capoluogo Huancavelica.\nGeografia antropica.\nSuddivisioni amministrative.\nLa regione \u00e8 suddivisa in 7 province che sono composte di 93 distretti. Le province, con i relativi capoluoghi tra parentesi, sono:"}
{"id": "461382", "revid": "125226883", "url": "https://it.wikipedia.org/wiki?curid=461382", "title": "Spandau Ballet", "text": "Gli Spandau Ballet (IPA: ) sono stati un gruppo musicale britannico attivo, a pi\u00f9 riprese, tra il 1979 e il 2019 e che conobbe il suo periodo di maggiore successo negli anni ottanta del XX secolo con l'esplosione dei generi \"new wave\" e \"new romantic\".\nLa formazione, rimasta immodificata fino al 2017, era costituita dai fratelli Gary (chitarrista, tastierista e compositore di quasi tutti i brani del gruppo) e Martin Kemp (bassista), Steve Norman (sassofono e talora percussioni), John Keeble (batteria) e Tony Hadley (voce e \"front-man\" del gruppo).\nA tali elementi si aggiungeva il tastierista Toby Chapman, turnista in quasi tutti i lavori del gruppo, ma mai accreditato come membro ufficiale dello stesso.\nInizialmente ispirato da un misto di \"funk\" e \"synth pop\", il gruppo vir\u00f2 sul new romantic maturando alfine uno stile molto elegante e raffinato, principalmente pop, con venature leggermente rock a tratti, e spiccatamente soul nelle melodie vocali e nell'uso del sassofono.\nStoria.\nLa formazione definitiva e i primi successi.\nLa storia del gruppo inizia nel 1976 (i primi anni si chiamavano \u00abThe Cut\u00bb) con Gary Kemp (cantante/compositore) e Steve Norman (chitarra, in seguito sassofono e percussioni). Gary e Steve frequentavano entrambi la Dame Alice Owen's School, ad Islington (che successivamente fu spostata a Potters Bar), ed erano amici intimi. Condividevano l'amore per la musica e il comune desiderio di formare una band. Poi arriv\u00f2 John Keeble. John e Steve si incontrarono quando entrambi scoprirono la batteria elettronica nell'aula di musica scolastica, vedendosi regolarmente durante la pausa pranzo per fare pratica. Dopo John, entr\u00f2 nel gruppo il bassista Michael Ellison. Poi, fu il turno del cantante solista Tony Hadley, che un giorno avvicin\u00f2 Steve Norman nell'aula comune della sesta classe.\nDopo alcuni mesi, Michael Ellison fu sostituito da Richard Miller al basso, prima che il ruolo fosse definitivamente rilevato da Martin Kemp, che si un\u00ec al resto del gruppo un paio di anni dopo. Da questo momento in poi, la formazione rimarr\u00e0 sempre la stessa, fino allo scioglimento nel 1989. All'epoca dell'ingresso di Martin Kemp, fratello minore di Gary, il gruppo aveva gi\u00e0 eseguito un gran numero di concerti ed acquistato esperienza, che alla fine si sarebbe rivelata utile. Steve Norman e Gary Kemp, a questo punto, chiesero a Steve Dagger, un amico di tutta la band, di far loro da manager; da allora, Dagger sarebbe diventato una parte integrante del successo del gruppo.\nLa band cambi\u00f2 dapprima il nome in \u00abThe Makers\u00bb, ma poi lo modific\u00f2 nuovamente, dopo la visita dell'amico Robert Elms, DJ per l'emittente radiofonica BBC London 94.9, a Spandau, un quartiere di Berlino, dove fu ispirato dai graffiti che vide nei bagni di una discoteca locale. \nIl gruppo inizi\u00f2 a suonare attorno a Londra, provocando molti commenti positivi. Prima di allora, il genere da loro prediletto era il Rhythm &amp; Blues, in uno stile molto simile a quello dei primi Rolling Stones o The Kinks; in seguito, divenne pi\u00f9 elettronico, mentre cominciavano a essere presenze fisse in locali quali il \"Billys\", un club che poi trasloc\u00f2 a Covent Garden nel nightclub \"Blitz\" (dove \u00e8 ambientato parte del recente musical di Boy George, \"Taboo\"), in cui ascoltavano suonare gruppi come i Kraftwerk e i Telex. Il \"Blitz\", viene considerato il luogo di nascita di un nuovo genere musicale e nuovo fenomeno della moda anni ottanta, cosiddetto New romanticism.\nA questo punto, la band fu al centro di un contenzioso tra le case discografiche che cercavano di accaparrarseli. Alla fine, il quintetto firm\u00f2 con la Chrysalis Records, pubblicando il primo singolo \"To Cut a Long Story Short\", prodotto dal musicista elettronico innovatore Richard James Burgess. Pubblicata appena dieci giorni dopo l'uscita del gruppo dallo studio di registrazione per far fronte alle numerosissime richieste generate dalla pubblicit\u00e0 che la band si era fatta da s\u00e9 con i suoi concerti, \"To Cut a Long Story Short\" fu un successo immediato nel Regno Unito, dove raggiunse il Top 5 nel 1980. Fu seguita da altre hits, quali \"The Freeze\", \"Musclebound\" e il primo album di studio, \"Journeys to Glory\" (febbraio 1981), il quale, accolto pi\u00f9 che positivamente (divenne Disco d'oro), serv\u00ec a definire un nuovo genere musicale.\nIl sound di \"Journeys to Glory\" serv\u00ec infatti a definire le sonorit\u00e0 del nascente movimento New Romantic, caratterizzato da testi cantilenati, ritmi ballabili, il tipico suono della batteria elettronica noto come \u00absnare drum\u00bb, la mancanza di assoli di chitarra e parti di chitarra ritmica molto elaborate. Il secondo album \"Diamond\" (marzo 1982), anche questo prodotto da Richard James Burgess, e certificato Disco d'oro dalla BPI, conteneva l'influente singolo di orientamento musicale funky intitolato \"Chant No. 1\". La band fece remixare a Burgess ogni singolo di entrambi gli album, da includere sul lato B di ciascun 45 giri e sui relativi maxi singoli. Questi mix, in s\u00e9guito, furono raccolti tutti insieme in un'unica compilation. Comunque, i tempi stavano gi\u00e0 cambiando, e nuovi gruppi sarebbero saliti alla ribalta (soprattutto i Dollar e Bucks Fizz), e le classifiche britanniche stavano prendendo le distanze dal sound creato dalla band e da Burgess. Il secondo singolo tratto da \"Diamond\" ad entrare in classifica fu \"Paint Me Down\", che interruppe infatti la serie positiva di successi consecutivi nel Top 20, non andando oltre il Numero 30, mentre il terzo singolo, la semi-title track \"She Loved Like Diamond\", non riusc\u00ec nemmeno ad entrare nella UK Top 40 fermandosi al Numero 41.\nTrevor Horn remix\u00f2 allora la traccia intitolata \"Instinction\", pubblicata come quarto singolo tratto dall'album, riportando la band nella Top 10 britannica, dopo il relativo insuccesso dei due singoli precedenti e il Numero 15 dell'album.\nIl successo internazionale.\nGli Spandau Ballet pubblicarono il terzo album a febbraio del 1983, intitolato \"True\", caratterizzato da un sound pi\u00f9 adulto e contemporaneo, prodotto dal duo Jolley &amp; Swain, formato da Tony Swain e Steve Jolley \u2013 che divennero per un paio d'anni i produttori inglesi pi\u00f9 famosi del mondo, portando al successo gli Imagination, le Bananarama e Alison Moyet, prima di venire usurpati dal trio di assi pigliatutto Stock, Aitken &amp; Waterman, che portarono al successo una nuova generazione di artisti e gruppi, quali Kylie Minogue, Dead or Alive e Rick Astley (ma la lista \u00e8 pressoch\u00e9 infinita, e comprende anche ad esempio l'italiana Sabrina Salerno). La title track, \"True\" era un pezzo di sei minuti, che si rifaceva alle sonorit\u00e0 nere della leggendaria Motown (e, per certi aspetti, di Marvin Gaye). Anche il \"look\" cambi\u00f2 \u2014 gli abiti multi-strato e il trucco del movimento New Romantic che avevano aiutato a sfondare furono rimpiazzati da vestiti eleganti, ispirati agli anni quaranta, e da facce pulite.\nFu a questo punto che Steve Norman divenne il sassofonista del gruppo; non a caso, il brano \"True\" \u00e8 diventato celebre anche per l'assolo di sax che ne costituisce il middle. L'album raggiunse la vette delle classifiche in tutto il mondo, lanciando diversi singoli di successo internazionali, i pi\u00f9 famosi dei quali furono \"Gold\" e la citata title track, \"True\", che fu numero 1 in molti paesi.\nIl quarto album, \"Parade\" (giugno 1984) e i suoi singoli furono nuovamente dei successi nelle classifiche di Europa, Australia e Canada (oltre che in Italia, dove ha inizio in questo periodo la rivalit\u00e0 con i Duran Duran, che porta ai due opposti schieramenti dei relativi fan) e il brano di apertura, \"Only When You Leave\" (poi diventato anche la prima sigla della rubrica cinematografica Mediaset \"Ciak News\" dal 1992 al 1996), divenne la loro ultima hit statunitense. Alla fine del 1984, il gruppo partecip\u00f2 al singolo di beneficenza con la Band Aid, \"Do They Know It's Christmas\", con Tony Hadley che ebbe un ruolo principale tra i cantanti, vicino a colleghi illustri quali George Michael e Simon Le Bon.\nNel 1985, gli Spandau suonarono alle \"session\" dal vivo del Live Aid tenutesi al Wembley Stadium. In questo stesso anno ottennero il Disco di platino con la loro prima raccolta di successi, intitolata \"The Singles Collection\", edita dalla casa discografica storica, la Chrysalis Records, che tenne vivo l'interesse per il gruppo tra due album di studio, celebrando cinque anni di successi ininterrotti. Nel 1986, gli Spandau Ballet firmano per la major CBS, pubblicando il nuovo album, \"Through the Barricades\" (ottobre 1986), che vide la band tentare di allontanarsi dalle influenze pi\u00f9 spiccatamente pop/soul dei due dischi precedenti, abbracciando un sound pi\u00f9 rock. Il long playing, la title track e il primo singolo estratto, \"Fight for Ourselves\", che il gruppo aveva presentato in anteprima in Italia al Festival di Sanremo, furono grandi successi nella madrepatria, in Europa - in particolare in Germania, in Italia e nel Benelux, come di consueto - e in Australia, ma non negli Stati Uniti.\nGli ultimi anni e lo scioglimento.\nDopo una lunga pausa senza pubblicare dischi, durante la quale i fratelli Kemp si impongono come attori nel film di gangster intitolato \"The Krays\", il gruppo fa uscire l'album \"Heart Like a Sky\" nel settembre 1989 anticipato dal singolo di scarso successo Raw. Il secondo estratto, \"Be Free with Your Love\" canzone dal sound caraibico fu anch'esso snobbato dal pubblico. L'album non fu pubblicato ovunque (per esempio, non usc\u00ec affatto negli Stati Uniti), mentre in alcuni paesi usc\u00ec in edizione parzialmente limitata. Ottenne comunque successo nella fedele Italia. Dopo quest'ultimo disco, gli Spandau Ballet, da cui Gary Kemp, autore di quasi tutti i brani della band, si sciolsero.\nMartin Kemp continu\u00f2 a recitare nella soap opera britannica \"EastEnders\", mentre Tony Hadley tent\u00f2 di proseguire nella carriera musicale come solista, portandosi dietro John Keeble e il tastierista turnista Toby Chapman. Anche Gary Kemp continu\u00f2 per un po' a recitare, partecipando al grande successo \"Guardia del corpo\", debutto cinematografico di Whitney Houston, con Kevin Costner, tornando poi alla musica nel 1996, con la pubblicazione dell'album solista \"Little Bruises\", che fu un insuccesso commerciale. Negli anni novanta, Hadley, Norman e Keeble tentarono di far causa, senza riuscirci, a Gary Kemp, per condividere con lui le royalties dei brani portati al successo dagli Spandau Ballet.\nTony, Steve e John, senza i fratelli Kemp, hanno effettuato una tourn\u00e9e come trio, , hanno dovuto fare il tour con il triste appellativo di \u00abHadley, Norman &amp; Keeble, ex-Spandau Ballet\u00bb.\nDa allora, Steve Norman e i fratelli Kemp sono riusciti a mettersi alle spalle le proprie incomprensioni - dopo l'evento, si \u00e8 fatto accenno ad una tourn\u00e9e di riunione.\nRecentemente, Martin Kemp, che nel frattempo si \u00e8 dedicato alla regia cinematografica, \u00e8 diventato il volto dei punti vendita SCS Sofas; Gary Kemp ha scritto delle canzoni con Paul Stratham (che, in precedenza, aveva scritto brani per la cantante Dido); Steve Norman \u00e8 oggi un membro dei Cloudfish, il gruppo musicale che ha formato con Shelley Preston; Tony Hadley ha pubblicato un album jazz/swing, recitando poco dopo come protagonista nel musical \"Chicago\".\nIn aprile del 2007, Tony Hadley ha dichiarato che, all'epoca del 30\u00ba anniversario della band, potrebbe esserci la possibilit\u00e0 di una riunione, ma bisognerebbe prima risolvere altre importanti questioni in sospeso.\nReunion nel 2009, il nuovo album \"Once More\", l'addio di Tony Hadley e l'entrata del nuovo cantante Ross William Wild.\nIl 25 marzo 2009 il gruppo ha ufficialmente annunciato la riunione della band. La conferenza stampa \u00e8 avvenuta sulla HMS Belfast, la nave della Seconda guerra mondiale ormeggiata a Londra, dove avevano gi\u00e0 tenuto un concerto negli anni ottanta.\nIl 19 ottobre 2009, come pubblicato sul sito ufficiale, \u00e8 uscito il nuovo album \"Once More\", primo album a vent'anni di distanza dall'ultimo, \"Heart Like a Sky,\" che ripropone tutti i successi degli Spandau Ballet riarrangiati con due nuove canzoni, tra cui \"Once More\" in programmazione in radio dal 2 ottobre. \u00c8 stato possibile ascoltare gratuitamente il singolo sul loro sito ufficiale \"spandauballet.com\". Fra il 2009 e il 2010 la band \u00e8 in tour in tutto il mondo con il \"Reformation Tour\" con il quale torna sui palchi dopo vent'anni di silenzio.\nFra il 2013 e il 2014 la band registra il film-documentario \"Soul Boys of the Western World\" che debutta alla Royal Albert Hall di Londra, \u00e8 presentato al Festival di Cannes ed infine la band \u00e8 ospite anche al festival del cinema di Roma per la promozione e presentazione dello stesso. La regia \u00e8 di George Hencken e la colonna sonora \u00e8 quasi interamente composta da brani della band, per accompagnare l'uscita del film la band pubblica anche una raccolta il doppio CD \"\" con tre nuovi inediti: \"This Is The Lov\"e, \"Steal\" e \"Soul Boy.\"\nIl 12 febbraio 2015 il gruppo \u00e8 ospite durante la terza serata del Festival di Sanremo, esibendosi con un medley di \"True\", \"Gold\" e \"Through the Barricades\"; nel marzo dello stesso anno il gruppo intraprende la \"lag\" italiana del tour mondiale del 2014-2015 \"Soul Boys Of The Western World Tour\" nel quale suona a Torino, Milano, Padova, Firenze e Roma (con aggiunta di date estive nei mesi di luglio e agosto), ma sfortunatamente il giorno successivo alla data di Lignano Sabbiadoro (8 agosto 2015) il batterista John Keeble accusa un malore e le successive date del tour vengono cancellate. Il musicista viene sostituito dal turnista Sterling Campbell con il quale la band finir\u00e0 il tour a Hong Kong verso la met\u00e0 di settembre.\nIl 3 luglio 2017, senza chiarire il motivo della decisione, Tony Hadley lascia la band per dedicarsi alla carriera solista. La band risponde subito dicendo di voler andare avanti comunque cercando di sostituire il frontman, il 30 maggio 2018 con un comunicato postato sui profili social della band, viene annunciato un concerto per il successivo 6 giugno al Subterania club di Londra con il nuovo cantante Ross William Wild.\nNell'ottobre dello stesso anno la band esegue un mini tour di sei date: tre in Italia (Roma, Milano e Padova), due in Olanda e una nel Regno Unito (all'Eventim Apollo) per presentare al pubblico il nuovo membro della band. La risposta dei fan a queste date \u00e8 contrastante, ma nonostante ci\u00f2 le critiche degli show sono pi\u00f9 che positive sia per la qualit\u00e0 della musica (lodando soprattutto il lavoro di Norman e Wild) che per l'affluenza di pubblico.\nNel 2019, dopo un anno di militanza nella band, Ross William Wild lascia il gruppo per dedicarsi ad altri progetti personali; collaborer\u00e0 comunque con il sassofonista Steve Norman per le date da solista di quest'ultimo. L'uscita di Ross pone la fine della reunion degli Spandau Ballet iniziata dieci anni prima con \"Once More,\" Martin Kemp e Gary Kemp hanno poi annunciato che la band ha piani per il futuro e non si sarebbe pi\u00f9 esibita senza Tony Hadley.\nFormazione.\nAltri componenti.\nTurnisti e collaboratori\nDiscografia.\nSingoli.\n(*) L'edizione 12\" inglese sul lato B riporta una versione del brano sottotitolata \"Live and Let Live\", mentre il 12\" americano contiene una versione Dub e una \"a cappella\".\nDa segnalare il brano \"With the Pride\", incluso nell'album \"Parade\" del 1984, che, pur non essendo stato stampato come singolo, risult\u00f2 uno dei pezzi pi\u00f9 suonati dalle radio. (Chrysalis/RCA)"}
{"id": "461384", "revid": "339392", "url": "https://it.wikipedia.org/wiki?curid=461384", "title": "Maillot jaune", "text": ""}
{"id": "461387", "revid": "287204", "url": "https://it.wikipedia.org/wiki?curid=461387", "title": "Regione di Ica", "text": "Ica \u00e8 una circoscrizione del Governo regionale del Per\u00f9 ubicata nella parte sud-centrale del Per\u00f9, di fronte all'oceano Pacifico. La sua capitale \u00e8 la citt\u00e0 di Ica.\nQuesta zona abbraccia quasi interamente il deserto costiero peruviano, nelle sue valli costiere si svilupparono culture regionali dell'antico Per\u00f9. Oggi si distingue per la sua notevole produzione ed esportazione agricola.\nStoria.\nI resti archeologici suggeriscono che circa 8800 anni fa, nella localit\u00e0 \"Santo Domingo de Paracas\", ci furono colonie umane. Fossili di Guayaba, tuberi e Frutta, resti di vestiti fatti con fibre di cactus e pelli di camellidi, furono scoperti in questo territorio. I resti fossili appartengono alla era terziaria e all'era quaternaria, conferendo al territorio il titolo di regione pi\u00f9 antica del paese. Con la scoperta del giacimento archeologico di Santo Domingo si pu\u00f2 affermare che il primo agricoltore dell'continente si stabil\u00ec in questa regione, avendo trovato, oltre ai suoi resti, una piccola quena di soli 5 cm.\nEpoca Preispanica.\nLe civilt\u00e0 Nazca e Paracas vissero nel territorio di Ica.\nI Paracas praticavano la trapanazione del cranio e persone vive, con coltelli di ossidiana. Raggiunsero uno straordinario sviluppo nell'arte tessile: impiegarono circa 200 sfumature de colori e fino a 22 tinte in una singola tela.\nI Nazca si distinsero per i loro rudimenti di ingegneria idraulica, costruendo acquedotti e canali sotterranei rinforzati con pareti interne di pietra e coperture di huarango. \nInoltre, si distinsero per le loro ceramiche policrome.\nSuccessivamente a queste due civilt\u00e0 e nella zona nord della regione si svilupp\u00f2 la civilt\u00e0 Chincha che fu caratterizzata dalle abilit\u00e0 nautiche e commerciali; sembra che mantennero eccellenti relazioni con gli Inca dopo la loro conquista ai tempi dell'imperatore Pachac\u00fatec.\nNel XV secolo, Pachac\u00fatec conquist\u00f2 tutta la zona e la annesse al Tawantinsuyo. All'epoca dell'Impero inca e sotto la dominazione di Pachac\u00fatec, questa regione riforn\u00ec di prodotti agricoli il Cuzco.\nConquista e vicereame.\nNel 1534, Nicol\u00e1s de Rivera uomo molto legato a Francisco Pizarro, stava cercando un luogo adeguato per fondare la capitale della conquista. Scelse la zona di Pisco, dove fond\u00f2 la Villa di Sangall\u00e1n, ma Pizarro prefer\u00ec la valle del R\u00edmac.\nRivera dovette quindi affrontare e sottomettere le popolazioni indigene della zona di Ica, Chincha, Pisco e Nazca. Successivamente fece costruire nei suoi domini, fattorie, ospedali per gli abitanti del luogo e una chiesa (che sorgeva dove ora sorge il tempio del Signore di Luren.\nIl 17 giugno 1563, il capitano spagnolo Luis Jer\u00f3nimo de Cabrera, fond\u00f2 la Villa de Valverde di Ica. Poi a causa di vari terremoti e per ordine del Vicer\u00e9 Conte de Nieva, la citt\u00e0 fu spostata nel luogo odierno..\n\u00c8 in questa regione che si svilupp\u00f2 notevolmente nei primi anni del Vicereame del Per\u00f9 l'industria vinicola, specialmente quella del Pisco. Le primi viti furono portate in Per\u00f9 nel XVI secolo, dalle Isole Canarie, da Francisco de Caravantes; all'inizio del XVIII secolo le viti Ique\u00f1e rendevano gi\u00e0 40.000 bottiglie di vino e 30.000 di acquavite (pisco) all'anno.\nNel 1786 il Per\u00f9 fu diviso in intendenze ed Ica pass\u00f2 a far parte della Sovraintendenza di Lima; in quell'epoca il personaggio ique\u00f1o pi\u00f9 famoso fu il marchese di Torre Hermosa.\nIndipendenza e repubblica.\nPassarono circa 3 secoli sotto il dominio spagnolo fino all'inizio dei primi movimenti indipendentisti. La baia di Paracas fu il luogo eletto dal generale Jos\u00e9 de San Mart\u00edn y Matorras per far sbarcare la propria spedizione, fatto che decise l'indipendenza del Per\u00f9.\nSan Mart\u00edn part\u00ec da Valpara\u00edso (Cile), il 20 agosto 1820, al comando di 11 navi da guerra e 15 da trasporto, conducendo pi\u00f9 di 4000 soldati di nazionalit\u00e0 argentina, peruviana e cilena.\nIl generale sbarc\u00f2 a Paracas l'8 settembre del 1820. Stabil\u00ec il proprio quartier generale a Pisco, da dove chiam\u00f2 altri peruviani a sommarsi alle proprie truppe. Poi divise le proprie forze per avanzare fino a Chincha e Nazca, luogo dove avvenne la battaglia del 14 ottobre, nella quale 250 uomini dell'esercito di San Mart\u00edn presero la \"Villa de Nasca\" vincendo i realisti. Nasca proclam\u00f2 l'indipendenza il 16 ottobre. L'indipendenza di Ica fu proclamata nella citt\u00e0 dal generale Juan Antonio \u00c1lvarez de Arenales il 20 ottobre del 1820.\nCon la successiva demarcazione politica repubblicana, Ica rimase inclusa nella giurisdizione politica e amministrativa di Lima. Con il trascorrere del tempo, Ica acquisisce sempre pi\u00f9 importanza agricola e nel 1855 il presidente Ram\u00f3n Castilla ritenne di poterla separare emanando il decreto che creava la Provincia Litorale di Ica.\nIl 30 gennaio del 1866, il colonnello dell'esercito peruviano Mariano Ignacio Prado, in qualit\u00e0 di capo supremo provvisorio della Repubblica, cre\u00f2 il dipartimento di Ica. Durante il suo governo si venne dichiarata guerra alla Spagna, con la quale Ica perse il controllo temporaneo delle isole Chincha.\nGuerra con il Cile.\nDurante la guerra con il Cile, Pisco fu lo scenario dello sbarco di una delle tre divisioni che accompagnarono il generale cileno Manuel Baquedano fino alla conquista di Lima. Le popolazioni di Ica offrirono resistenza agli invasori senza molta fortuna.\nXX secolo.\nI primi decenni del XX secolo segnarono un marcato sviluppo agricolo nel territorio di Ica, soprattutto a Chincha e Ica; i proprietari terrieri fecero grandi investimenti per migliorare i campi e la produzione agricola. A Pisco, l'agricoltore Portoricano Ferm\u00edn Tang\u00fcis, svilupp\u00f2 nel 1915 una variet\u00e0 resistente di cotone, che oggi porta il suo nome.\nNel deserto di Nazca Toribio Mej\u00eda Xesspe scopr\u00ec nel 1926 le Linee di Nazca, poi studiate dalla matematica tedesca Maria Reiche, la quale dedic\u00f2 pi\u00f9 di mezzo secolo della propria vita a questo scopo.\nNegli anni cinquanta, a sud di Nazca, su un altipiano di 800 m s.l.m., la compagnia nordamericana Marcona Mining Company inizia lo sfruttamento del giacimento di ferro di Marcona; in relazione a questo sfruttamento, si svilupp\u00f2 anche il porto e il comune di San Juan de Marcona.\nDurante la dittatura del generale Juan Velasco Alvarado molte delle fattorie furono espropriate da parte dello Stato.\nNel breve tentativo di regionalizzazione del Per\u00f9 1987-1992, il dipartimento di Ica fece parte della VII regione, chiamata \"Los Libertadores \u2013 Wari\", unendo provvisoriamente Ica, Ayacucho e Huancavelica e le province di Andahuaylas e Chincheros, che si separarono da Apur\u00edmac.\nAttualmente, pur affrontando alcune crisi come, ad esempio, la siccit\u00e0, Ica \u00e8 una delle regioni con maggiore sviluppo del paese, grazie all'industria, all'agricoltura e al boom delle esportazioni di uva, asparagi, paprica, ecc.\nInoltre, nelle citt\u00e0 del dipartimento c'\u00e8 un marcato sviluppo commerciale e dei servizi turistici, dovuto all'affluenza di turisti che visitano diversi luoghi della regione.\nGeografia fisica.\nUbicazione.\n\u00c8 un dipartimento principalmente costiero, bench\u00e9 abbia parti appartenenti alla Cordigliera delle Ande. Confina a nord con il dipartimento di Lima, al sud con il dipartimento di Arequipa; ad est con i dipartimenti di Huancavelica e Ayacucho; ad ovest \u00e8 bagnata dall'oceano Pacifico. Per la sua ubicazione strategica Ica \u00e8 una porta verso la costa dei prodotti del dipartimento di Ayacucho, Cuzco e Huancavelica.\nClima.\nIca possiede un clima caldo desertico di tipo subtropicale secco, con una temperatura media di circa 22\u00a0\u00b0C. A differenza della costa centrale come (Ancash e Lima), il clima ique\u00f1o \u00e8 secco e soleggiato anche durante i mesi invernali, bench\u00e9 le notti invernalisono pi\u00f9 fredde e la temperatura pu\u00f2 scendere a 7 o 8\u00a0\u00b0C. Le estati sono pi\u00f9 calde e secche rispetto alla costa centrale del Per\u00f9 e la temperatura pu\u00f2 arrivare anche a 36\u00a0\u00b0C, soprattutto nella citt\u00e0 di Ica che \u00e8 situata all'interno. La presenza di venti forti o venti con pioggia (paracas) sono molto comuni durante i mesi estivi.\nInfrastrutture e trasporti.\nLa regione di Ica \u00e8 ubicata strategicamente rispetto alla infrastruttura viaria. La carretera Panamericana Sur attraversa le 5 province che formano il dipartimento; inoltre attraverso la provincia di Nasca passer\u00e0 il Carretera Interoce\u00e1nica che promette di collegare il Per\u00f9 al Brasile giungendo fino al porto di Marcona. Nella provincia di Pisco c'\u00e8 la via \"Los Libertadores\" che collega la regione di Ica alle montagne centrali e sud-centrali del Per\u00f9.\nLa regione di Ica possiede infrastrutture aeree importanti:\nPolitica.\nCome tutti i dipartimenti del Per\u00fa e la Provincia costituzionale di Callao, il dipartimento di Ica forma temporaneamente una regione \"de facto\", con un governo regionale proprio.\nEconomia.\nL'agricoltura \u00e8 l'attivit\u00e0 principale, specialmente nella coltivazione del cotone, legumi (ceci, e fagioli) e viti, base della industria vinicola della zona, da dove ha origine il pisco, liquore peruviano. Attualmente sta sviluppandosi la coltivazione di asparagi e pecan per l'esportazione. Gli introiti per la produzione di asparagi a Ica ha trasformato il Per\u00f9 nel primo esportatore mondiale di questo prodotto (FAOSTAT, 2006).\nMarcona (Nazca), \u00e8 l'unica miniera di ferro del paese e i suoi giacimenti sono i pi\u00f9 importanti della costa dell'oceano Pacifico. Esiste una buona industria siderurgica nella provincia di Pisco.\nA Paracas, ci sono otto fabbriche di farina di pesce.\nLo sviluppo della regione di Ica si basa su quattro settori: agricoltura, miniera, pesca e turismo, settori di vitale importanza per l'intero paese.\nAgricoltura.\nIca ha un grande potenziale di esportazione; possiede il 65% della esportazione agricola del Per\u00f9. Attualmente si stanno esportando 46 prodotti tra i quali: asparago, uva, mapo, mandarino, carciofo, cipolla, avocado, paprica, ecc. I dati delle terre coltivate nella regione di Ica, sono:\nNel settore agropecuario si esporta: lana di vigogna, tacchini, pollame, uova, cavallo peruviano da trasporto e cavallo da corsa.\nLa regione di Ica \u00e8 privilegiata per questo tipo di investimenti, per la qualit\u00e0 del suolo, per il clima, per le ore di sole, per la luminosit\u00e0 e per le risorse idriche; ha anche porti e aeroporti, oltre ad essere vicina alla capitale del Per\u00f9.\nMiniera.\nIl settore minerario \u00e8 rappresentato dal ferro di Marcona. Nell'anno 2004, la produzione di Ferro ha raggiunto i 4.247.174 di tonnellate.\nIl territorio ique\u00f1o possiede grandi giacimenti di oro, argento, rame, solfato di rame, cobalto, oltre ad altri minerali che non possono essere sfruttati per mancanza di investimenti.\nLa regione di Ica, attualmente, grazie al gas naturale, \u00e8 una regione con un alto livello energetico; inoltre ci sono progetti per ricercare tramite esplorazioni sismiche, sacche di petrolio nel sottosuolo.\nPesca.\nLa regione di Ica ha 6 porti artigianali: Tambo de Mora nella provincia di Chincha, San Andr\u00e9s, El Chaco, Lagunilla e Laguna Grande, nella (provincia di Pisco), San Juan de Marcona nella provincia di Nazca, e 2 porti industriali: porto General Jos\u00e9 de San Mart\u00edn nella provincia di Pisco e porto di San Nicol\u00e1s a Marcona, situati strategicamente e con una grande aspettativa di sviluppo futuro.\nTurismo.\nIl potenziale turistico inizia nella provincia di Chincha e termina a Marcona nella provincia di Nazca. La regione di Ica ha siti archeologici e paleontologici, storici, eco turisctici e avventurosi.\nLa ricchezza turistica va d'accordo con la variet\u00e0 gastronomica e inoltre la regione possiede la Denominazione di Origine per la produzione del pisco.\nAttualmente Ica con i suoi centri turistici, storici, archeologici e paleontologici \u00e8 considerata come la seconda regione pi\u00f9 visitata del Per\u00f9, con approssimativamente 580.000 pernottamenti di turisti stranieri e nazionali, nell'anno 2004.\nEsportazioni.\nIl Governo Regionale di Ica e la Corporazione Finanziaria di Sviluppo (COFIDE), stanno sviluppando prodotti finanziari standard (PFE), che vengono esportati in grandi quantit\u00e0 a diversi paesi dell'America, Asia, Africa, Europa e Oceania. Tra questi prodotti:\nUltimamente sono state aumentate le aree coltivate ad asparagi (200 ha nella provincia di Ica), avocado (70 ha nella provincia di Ica), uve di Pisco (150 ha nella provincia di Ica), uve da tavola (400 ha nella provincia di Ica), avocado (240 ha nella provincia di Chincha) e asparagi (200 ha nella provincia di Chincha).\nIl Trattato di Libero Commercio con gli Stati Uniti d'America, aprir\u00e0 nuovi mercati ai prodotti che si stanno gi\u00e0 esportando e includer\u00e0 nuovi prodotti, che si spera produca un nuovo impulso per lo sviluppo di questa prospera regione peruviana. Allo stesso modo, la Carretera Interoce\u00e1nica progettata unitamente con il Brasile svilupper\u00e0 i grandi porti di Ica: General Jos\u00e9 de San Mart\u00edn nella provincia di Pisco e San Nicol\u00e1s a Marcona nella provincia di Nazca, oltre a generare nuovi posti di lavoro.\nTurismo.\nLe linee di Nazca sono famose e uniche al mondo. Sono site a 145 km a sud di Ica coprono la zona di pampa di San Jos\u00e9, tra Nazca e Palpa. Sono linee tracciate sopra il deserto in epoche remote. Perfettamente tracciate, hanno resistito ai venti che soffiano nella zona. Studiate dalla matematica tedesca Maria Reiche; i suoi monumentali disegni rappresentano animali come il colibr\u00ec, la scimmia, il pesce, il ragno, ecc. Ci sono anche figure geometriche e una sorprendente spirale.\nLa riserva nazionale di Paracas \u00e8 un luogo di spiagge molto attraenti, localizzata a Pisco. Si possono trovare formazioni rocciose gigantesche, come la cattedrale, una enorme cupola di pietra naturale, scolpita dalla forza del vento.\nL'oasi di Huacachina \u00e8 una laguna circondata da palmizi e nascosta tra le dune, situata 5\u00a0km a ovest di Ica; \u00e8 un'oasi nel deserto, dove si praticano sport di avventura.\nIl complesso archeologico \"La Centinela\" nel distretto di Chincha Baja nella Chincha \u00e8 un tesoro tramandato dalla civilt\u00e0 Chincha; a Pisco troviamo la cittadella inca di Tambo Colorado.\nTra le attrazioni turistiche della regione:\nEcologia.\nLa Riserva nazionale di Paracas costituisce una delle pi\u00f9 importanti aree naturali del Per\u00f9, i suoi pi\u00f9 di (tra terra e mare) protegge una grande quantit\u00e0 di specie marine, come i pinguini di Humboldt, uccelli produttori di guano, elefanti marini, gru, ecc. che molto spesso sono minacciate dall'azione irresponsabile dell'uomo, che mette in pericolo l'ecosistema.\nA sud del dipartimento di Ica, a Marcona la Riserva di Punta San Juan costituisce l'habitat naturale della maggior colonia di pinguini di Humboldt del Per\u00f9; non lontano si trova l'Ensenada de San Fernando, luogo ricco di biodiversit\u00e0 marina dove si possono trovare elefanti di mare, delfini, nutrie di mare e anche balene e cachalote. \u00c8 l'unico luogo della costa peruviana dove arriva il guanaco e il condor andino. Ci\u00f2 nonostante, ultimamente, questo santuario naturale \u00e8 minacciato dall'inquinamento dell'industria mineraria.\nI Boschi secchi di huarango costituiscono un'altra importante fonte di conservazione della regione."}
{"id": "461391", "revid": "212348", "url": "https://it.wikipedia.org/wiki?curid=461391", "title": "Razionale", "text": "Il razionale \u00e8 un paramento liturgico di origine medioevale, chiamato \"superhumerale\" o \"logion\", ed era portato dai vescovi sulla pianeta durante la celebrazione eucaristica. \u00c8 simile al pallio, ma non ha lo stesso significato.\nStoria.\nIn passato veniva usato nelle diocesi del Sacro Romano Impero e pi\u00f9 in generale in quelle del Nord-Europa, oggi invece viene indossato solo dai vescovi di alcune diocesi: quella di Paderborn e di Eichst\u00e4tt in Germania; di Cracovia in Polonia (venne usato anche da Giovanni Paolo II, quando era arcivescovo di Cracovia); di Nancy in Francia. Non venne mai usato nelle altre diocesi di rito romano.\nCaratteristiche.\nAveva diverse forme: poteva avere una forma a \"Y\" simile a quella del pallio; poteva essere circolare con due appendici ai due lati del petto e della schiena; e infine poteva essere di forma rettangolare della stessa larghezza delle spalle con due appendici che scendevano lungo i lati sia nel petto che nella schiena. Il razionale \u00e8 ornato di pietre preziose e solitamente presenta un'immagine sacra (per esempio l'agnello pasquale) iscritta in un cerchio al centro del razionale.\nAltre denominazioni.\nCon lo stesso termine si indica anche il grosso fermaglio usato da vescovi, cardinali e papi per unire il piviale, che \u00e8 molto ornato e pu\u00f2 riportare immagini sacre."}
{"id": "461395", "revid": "799504", "url": "https://it.wikipedia.org/wiki?curid=461395", "title": "Pierre Legros", "text": "Biografia.\nPierre Legros era figlio dello scultore omonimo, un artista di buona qualit\u00e0 che aveva partecipato ai lavori di decorazione di Versailles. \nGiunto in Italia nel 1690, vi si trattenne per il resto della sua vita. Nel 1695 esegu\u00ec lo spettacolare gruppo con la \"Religione che sconfigge l'eresia\" per l'altare di S. Ignazio nella Chiesa del Ges\u00f9, su progetto del fratello gesuita Andrea Pozzo; sar\u00e0 la prima di numerose commissioni per i gesuiti, che lo vedranno attivo con il \"S. Luigi Gonzaga\" a Sant'Ignazio di Loyola a Campo Marzio (1700 circa; anche questo altare fu disegnato da Andrea Pozzo), il \"San Stanislao Kostka\" nel noviziato di Sant'Andrea al Quirinale e con il \"S. Francesco Saverio\" per la chiesa del collegio di S. Apollinare (entrambi datati 1702). \nVanno anche ricordate le statue di \"S. Domenico\" per la Basilica di San Pietro e di \"S. Filippo Neri\" per la cappella Antamoro a San Gerolamo della Carit\u00e0 (su architettura di Filippo Juvarra).\nNel secondo decennio del secolo Legros lavor\u00f2 alla cappella del Monte di Piet\u00e0, per la chiesa di S. Giacomo degli Incurabili e partecip\u00f2 (con le statue di \"S. Bartolomeo\" e \"S. Tommaso\") alla grande commissione di Clemente XI degli \"Apostoli\" di S. Giovanni in Laterano, dove si rifiut\u00f2 con insofferenza di realizzare i disegni di Carlo Maratta, come invece fecero gli altri scultori coinvolti (\"in primis\" il rivale Camillo Rusconi).\nSempre a S. Giovanni Legros esegu\u00ec il sepolcro del cardinale Girolamo Casanate, fondatore della Biblioteca Casanatense (dove fu posta un'altra statua del cardinale, sempre di Legros).\nDel Legros sono pure le statue di \"Santa Cristina\" e di \"Santa Teresa\", destinate in un primo tempo alla chiesa di santa Cristina a Torino e poi sistemate invece nel Duomo della stessa citt\u00e0.\nDotato di una capacit\u00e0 tecnica di altissimo livello, Legros riusc\u00ec a coniugare l'impeto barocco di Gian Lorenzo Bernini e lo stile classicista di Alessandro Algardi in una miscela originalissima e di grande qualit\u00e0. Caratteristica \u00e8 la sua delicatezza nel trattare il marmo, appena sbozzato o rifinito con estrema precisione."}
{"id": "461400", "revid": "21880", "url": "https://it.wikipedia.org/wiki?curid=461400", "title": "Cabomba furcata", "text": "Cabomba furcata \u00e8 una pianta acquatica della famiglia Cabombaceae, originaria del continente americano.\nDescrizione.\nHa foglie aghiformi verde chiaro, finemente divise e disposte a ventagli. Se ne conoscono alcune variet\u00e0 di colorazione tendente al rosso.\nAcquariofilia.\n\"C. furcata\" \u00e8 conosciuta dagli acquariofili per le sue propriet\u00e0 ossigenatrici, come luogo ideale per la deposizione delle uova e per la facilit\u00e0 con cui pu\u00f2 essere riprodotta per talea."}
{"id": "461402", "revid": "287204", "url": "https://it.wikipedia.org/wiki?curid=461402", "title": "Manyula", "text": ""}
{"id": "461404", "revid": "62004", "url": "https://it.wikipedia.org/wiki?curid=461404", "title": "Cristi\u00e1n Cejas", "text": ""}
{"id": "461405", "revid": "547992", "url": "https://it.wikipedia.org/wiki?curid=461405", "title": "Bollitura a morte", "text": "La bollitura a morte \u00e8 un metodo di esecuzione che consiste nella bollitura fino alla morte di un condannato. Si hanno testimonianze sul suo uso in Europa, Asia e Nordafrica.\nStoria.\nIl primo documento sull'uso di questo metodo proviene dalla Cina ed \u00e8 datato al 203 a.C. Vi \u00e8 scritto che una spia venne condannata ad essere bollita viva. Pare che venne usato anche in Giappone nei primi millenni avanti Cristo. Secondo resoconti cristiani sulla persecuzione subita nell'impero romano, furono bollite vive diverse persone per la loro fede.\nIn Inghilterra nel 1531 una legge passata sotto il regno di Enrico VIII stabil\u00ec che gli avvelenatori venissero bolliti vivi. Fu emanata per punire Richard Roose, un cuoco che, avendo avvelenato i cibi, aveva causato la morte di 2 persone e serie lesioni ad altre. Fu giustiziato tramite bollitura il 5 aprile 1531. L'anno precedente un servo era stato bollito vivo per aver avvelenato la sua padrona. Un'altra persona giustiziata in questo modo fu Margaret Davy, una serva, il 28 marzo 1542 per avvelenamento delle persone con cui viveva. La legge che autorizzava la bollitura a morte fu abolita nel 1547, dopo la morte di Enrico VIII.\nSi hanno notizie dell'utilizzo di questa pratica in Uzbekistan, durante l'amministrazione di Islom Karimov, presidente fino al 2016, messa sotto accusa dalle Nazioni Unite per aver praticato in modo sistematico l'utilizzo della tortura, tra cui la bollitura a morte dei suoi oppositori."}
{"id": "461406", "revid": "287204", "url": "https://it.wikipedia.org/wiki?curid=461406", "title": "Cristian Cejas", "text": ""}
{"id": "461407", "revid": "287204", "url": "https://it.wikipedia.org/wiki?curid=461407", "title": "Sebastian Cejas", "text": ""}
{"id": "461408", "revid": "287204", "url": "https://it.wikipedia.org/wiki?curid=461408", "title": "Cristian Sebastian Cejas", "text": ""}
{"id": "461413", "revid": "120967941", "url": "https://it.wikipedia.org/wiki?curid=461413", "title": "Crotalus durissus", "text": "Il cascavel o cascabel (\"Crotalus durissus\") \u00e8 un serpente della famiglia dei Viperidi dell'America Centromeridionale; lungo circa 1,80\u00a0m, \u00e8 il pi\u00f9 velenoso dei crotali. Specie pericolosa ma non aggressiva, si nutre di piccoli roditori e normalmente fugge alla vista dell'uomo.\nA differenza del serpente a sonagli nordamericano, che possiede un veleno dalle propriet\u00e0 proteolitiche (necrotizzanti), quello del cascavel ha propriet\u00e0 neurotossiche (paralizzanti) che provocano alla vittima del morso difficolt\u00e0 locomotorie e respiratorie.\nLa riproduzione \u00e8 ovovivipara: d\u00e0 alla luce da 16 a 24 serpentelli, tra novembre e febbraio."}
{"id": "461415", "revid": "287204", "url": "https://it.wikipedia.org/wiki?curid=461415", "title": "Mime Jr.", "text": ""}
{"id": "461416", "revid": "287204", "url": "https://it.wikipedia.org/wiki?curid=461416", "title": "Manene", "text": ""}
{"id": "461417", "revid": "1161730", "url": "https://it.wikipedia.org/wiki?curid=461417", "title": "Euronymous", "text": "Fu il chitarrista e cofondatore del gruppo black metal norvegese Mayhem. Fu fondatore della Deathlike Silence Productions, casa discografica rivolta principalmente alle band black metal emergenti e del negozio di dischi \"Helvete\". Fu anche fondatore di una presunta cerchia criminale norvegese chiamata Inner Circle, una setta di persone seguaci del satanismo e del black metal che compirono diversi atti vandalici nei confronti di luoghi cristiani e, in alcuni casi, addirittura minacce e omicidi. \u00c8 considerato una sorta di \"padrino\" della scena black metal norvegese.\nBiografia.\nAarseth inizi\u00f2 la sua esperienza musicale con i L.E.G.O. e poi con i Checker Patrol assieme al bassista Necrobutcher e alcuni componenti della speed/thrash band tedesca Assassin, con cui realizz\u00f2 anche una demo.\nMayhem.\nNel 1984, insieme al bassista Necrobutcher (J\u00f8rn Stubberud) e al batterista Kjetil Manheim fond\u00f2 la band black metal Mayhem (\"caos\"), ispirandosi agli inglesi Venom, agli svizzeri Celtic Frost e agli svedesi Bathory; all'epoca adott\u00f2 il nome d'arte \"Destructor\", cambiato poco dopo in Euronymous, \"spelling\" errato del nome di un demone \"principe della morte\" divoratore di cadaveri che, secondo Pausania, il pittore greco Polignoto aveva rappresentato in un affresco a Delfi e che \u00e8 nominato da una canzone degli Hellhammer (in cui lo \"spelling\" \u00e8 peraltro corretto). Nell'estate del 1986, Euronymous, Necrobutcher e Jon \"Metalion\" Kristiansen, fondatore della fanzine \"Slayer Magazine\", fecero visita al gruppo thrash metal tedesco Assassin e registrarono il demo \"Metalion in the Park\" sotto la denominazione Checker Patrol, Metalion contribu\u00ec con dei cori di sottofondo alla traccia \"Metalion in the Park\". Dopo alcuni demo \"di rodaggio\", nel 1987 i Mayhem, ora costituiti da Euronymous, Necrobutcher, Manheim e dal cantante Maniac; pubblicano il seminale EP \"Deathcrush\", che seppur ancora contaminato da evidenti influenze thrash e death metal, sar\u00e0 di capitale importanza per lo sviluppo del genere black metal e riscuote un discreto successo negli ambienti underground di musica estrema.\nNel 1988, Per \"Dead\" Ohlin si un\u00ec ai Mayhem come nuovo cantante dopo l'abbandono da parte di Maniac, e Jan Axel \"Hellhammer\" Blomberg divenne il batterista al posto di Manheim, ritiratosi a vita privata. Nel 1991, Dead, Euronymous e Hellhammer vissero tutti insieme in una casa nei boschi nei pressi di Kr\u00e5kstad, che veniva utilizzata anche come sala prove. Il bassista dei Mayhem Necrobutcher disse in seguito, che dopo aver vissuto insieme per qualche tempo, Dead ed Euronymous \"iniziarono a darsi sui nervi a vicenda\" e che \"non erano molto amici all'epoca\". Hellhammer ricorda un particolare episodio dove Dead, fu costretto ad andare a dormire nel bosco perch\u00e9 Euronymous ascoltava in casa musica elettronica (che Dead odiava) ad alto volume. Per infastidirlo ancora di pi\u00f9, Euronymous allora usc\u00ec fuori e si mise a sparare per aria con un fucile. Varg Vikernes dichiar\u00f2 che Dead una volta arriv\u00f2 a tirare una coltellata a Euronymous durante un litigio. Agli inizi degli anni novanta, Euronymous apr\u00ec un negozio di dischi chiamato \"Helvete\" e fond\u00f2 la sua casa discografica che chiam\u00f2 \"Deathlike Silence Productions\", da un brano dei Sodom chiamato \"Deathlike Silence\".\nInner Circle.\nEuronymous possedeva un carisma \"malvagio\" che riusc\u00ec ad attirare numerosi ragazzi norvegesi e, nel giro di poco tempo, arrivarono a formare una presunta setta, l'Inner Circle, che si macchi\u00f2 di vari crimini in Scandinavia, tra cui incendi di chiese, profanazioni di tombe e perfino di omicidi. Ad ogni modo, \u00e8 ancora oggetto di discussione l'esistenza di questa setta, in quanto esponenti del black metal scandinavo come Varg Vikernes l'hanno negata. Resta il fatto che a partire dal 1992 una serie di chiese norvegesi furono date alle fiamme in roghi dolosi provocati da musicisti e fan del black metal. Euronymous presenzi\u00f2 al rogo della Cappella di Holmenkollen insieme a Varg Vikernes e B\u00e5rd Faust, che furono in seguito condannati per l'incendio dopo la morte di Euronymous. Faust disse di ritenere che Euronymous si era lasciato coinvolgere nell'atto vandalico attratto dal suo forte significato simbolico e \"per provare di essere veramente parte della scena e non solo un osservatore in disparte\".\nIn coincidenza con la pubblicazione di \"De Mysteriis Dom Sathanas\" dei Mayhem, Vikernes ed Euronymous avrebbero anche pianificato di far esplodere una bomba all'interno della cattedrale di Nidaros, raffigurata sulla copertina dell'album. Il decesso di Euronymous nell'agosto 1993 mise definitivamente fine al progetto. Nel corso di un'intervista del 1993 concessa a una radio svedese, a proposito dei recenti roghi delle chiese in Norvegia, Euronymous disse: \nNel marzo 1993, la rivista musicale \"Kerrang!\" pubblic\u00f2 un articolo sulla scena black metal norvegese. In esso, Euronymous e Vikernes si presentarono come i leader di un gruppo militante di \"terroristi satanici\". Euronymous dichiar\u00f2 di finanziare le attivit\u00e0 del gruppo, ma di non essere direttamente coinvolto in prima persona nei crimini, perch\u00e9 se egli fosse stato arrestato, l'organizzazione sarebbe crollata.\nSuicidio di Dead.\nQuando nell'aprile 1991 il cantante dei Mayhem, Per Yngve Ohlin, detto Dead, si suicid\u00f2 tagliandosi prima le vene e poi sparandosi un colpo di fucile in testa, Euronymous scopr\u00ec il cadavere nel suo appartamento e scatt\u00f2 alcune fotografie che poi furono usate per la copertina di un bootleg (\"Dawn of the Black Hearts\"). Si dice che i Marduk, i Samael e gli Abruptum abbiano parti del cranio del deceduto cantante a loro donate da Euronymous.\nCos\u00ec Necrobutcher, che uscir\u00e0 dai Mayhem poco tempo dopo il fatto, ricorda come Euronymous gli comunic\u00f2 la notizia del suicidio di Dead: \nHelvete.\nEuronymous era \"la figura centrale intorno alla quale ruot\u00f2 la formazione della scena black metal norvegese\", tanto da poter essere quasi definito il \"fondatore vero e proprio del movimento\". Durante il maggio-giugno del 1991, egli apr\u00ec un negozio di dischi chiamato \"Helvete\" (che significa \"Inferno\" in lingua norvegese). Il negozio era situato in Schweigaards gate 56, nel quartiere di Gamlebyen a Oslo. I musicisti black metal norvegesi si incontravano spesso nel negozio e, i pi\u00f9 intimi e fidati, anche nella cantina dello stesso. Tra questi c'erano membri dei Mayhem e degli Emperor, Varg \"Count Grishnackh\" Vikernes di Burzum, e Snorre \"Blackthorn\" Ruch dei Thorns. Inoltre Euronymous fond\u00f2 anche un'etichetta discografica indipendente chiamata Deathlike Silence Productions, con sede presso lo stesso \"Helvete\", specializzata in metal estremo, che distribu\u00ec i primi album di gruppi quali Mayhem, Burzum, Merciless, Abruptum, e di una band giapponese di nome Sigh. Euronymous, Varg, e il chitarrista degli Emperor Samoth vissero tutti all'interno del negozio in periodi diversi. Il batterista degli Emperor B\u00e5rd \"Faust\" Eithun lavor\u00f2 nel negozio e, vi soggiorn\u00f2 anche lui per qualche tempo. Le pareti del negozio erano dipinte di nero e decorate con armi medievali, poster di vari gruppi metal, copertine di dischi in vinile, e picture disc, mentre le finestre, per mantenere sempre un'atmosfera tetra, erano state oscurate e l'idea era quella di ricoprirle con lastre di polistirolo sagomate come fossero lapidi di tombe, ma mancarono i fondi e il tempo. A proposito dell\"Helvete\", lo stesso Euronymous disse in un'intervista del giugno 1992: \nDurante il periodo nel quale rest\u00f2 aperto, l\"Helvete\" fu il ritrovo principale e il fulcro della scena black metal locale. Jon \"Metalion\" Kristiansen, della fanzine \"Slayer\", disse che l'apertura dell\"Helvete\" fu \"la nascita ufficiale del movimento black metal norvegese\". Daniel Ekeroth, autore di \"Swedish Death Metal\", scrisse nel 2008:\nSecondo Stian \"Occultus\" Johannsen, il locale affittato da Euronymous \"era troppo grande e l'affitto troppo alto\", e fu questa la ragione principale per la quale non si rivel\u00f2 mai un buon investimento economico. Solo una piccola parte dell'immobile era destinata al negozio. Varg Vikernes disse che \u00d8ystein regalava addirittura i dischi ai clienti, e che spesso veniva beccato a bere Coca-Cola e mangiare kebab comprato dai pachistani del negozio accanto prelevando i soldi dalla cassa. Euronymous chiuse l\"Helvete\" all'inizio del 1993 quando inizi\u00f2 ad attirare l'attenzione delle forze di polizia locali e dei mass media a causa dei fatti di cronaca nera connessi con l'Inner Circle.\nLa morte.\nIl 10 agosto 1993 Euronymous fu accoltellato a morte da Varg Vikernes che al tempo si faceva chiamare Count Grishnack e suonava il basso nei Mayhem. Secondo il rapporto ufficiale, fu colpito 23 volte: 2 alla testa, 5 al collo e 16 alla schiena, ma Varg in una sua intervista dichiara che la coltellata mortale fu una soltanto, inflitta al cranio di Euronymous.\nCi sono molti dubbi sul motivo dell'uccisione. Vikernes stesso disse di aver agito per legittima difesa, poich\u00e9 qualcuno gli aveva confidato che Euronymous avrebbe voluto torturarlo in una zona periferica per poi filmare le sevizie. Dopo la sua morte, i Mayhem continuarono a registrare il loro album, \"De Mysteriis Dom Sathanas\". La madre di Euronymous chiese a Hellhammer, il batterista dei Mayhem, di rimuovere le linee di basso che erano state registrate da Varg Vikernes. Il batterista disse che avrebbe registrato personalmente le tracce di basso ma, a quanto dichiarato da Vikernes, non fu cos\u00ec: le sue parti strumentali non subirono alcuna modifica, ma fu solo rimosso il suo nome tra i crediti del disco.\n\u00d8ystein Aarseth, in arte Euronymous, \u00e8 stato sepolto nello \"Ski Kirkegaard\" di Ski a da Oslo.\nIdee religiose.\nEuronymous si definiva seguace del satanismo teologico. Rifiutava qualunque collegamento al satanismo razionalista e si considerava una persona religiosa; le sue idee derivavano infatti dal dogma cattolico, sebbene i principi ne risultassero capovolti. Euronymous dichiarava che gli attacchi alla religione cristiana, come i roghi di chiese, avevano lo scopo di incitare la rinascita di un fondamentalismo cristiano, per provocare i cristiani e costringerli a uno scontro finale, una guerra teologica. Varg Vikernes afferma invece che il satanismo di Euronymous non fosse reale.\nIdee politiche.\nOltre ad essere un convinto satanista, Aarseth fu un attivista di \"R\u00f8d Ungdom\" (RU, letteralmente: \u00abGiovent\u00f9 Rossa\u00bb), movimento giovanile norvegese d'ispirazione comunista. ed aveva una fascinazione nei confronti di Pol Pot e Iosif Stalin e in generale nei confronti dei regimi totalitari (un suo desiderio era trasferirsi in nazioni come la Corea del Nord o l'Albania socialista, o comunque in territori sotto le dittature rosse pi\u00f9 dure e violente). Durante le rivoluzioni del 1989 visse una sorta di conflitto interiore: \u00abTutte le rivoluzioni che stanno accadendo in Europa orientale potrebbero provenire direttamente dagli scritti di Marx, Lenin e Mao, e il partito di cui faccio parte le supporta totalmente, perch\u00e9 comunismo significa libert\u00e0 totale [...] ma d'altra parte sono affascinato, a livello personale, da nazioni come l'Albania, la Corea del Nord o la Cambogia, che hanno adottato una linea molto dura e si sono chiuse verso il resto del mondo\u00bb. Le sue convinzioni politiche di estrema sinistra costituiranno un ulteriore motivo di scontro con Varg Vikernes, sostenitore dell'estrema destra nazionalista.\nControversie.\nIl suicidio di Dead nel 1991 gener\u00f2 varie leggende metropolitane, esattamente come tutti i pi\u00f9 noti eventi della storia dei Mayhem. Si ipotizza che Euronymous, prima persona a rientrare a casa trovando il corpo del suicida, avesse preso frammenti del cranio di Dead, regalandone in seguito alcuni ad altri musicisti dello scenario black metal scandinavo che riteneva \"degni\" (uno sarebbe in possesso di Morgan H\u00e5kansson dei Marduk); secondo altri, invece, avrebbe anche preso e congelato alcune parti del cervello del suicida, che poi avrebbe tentato di consumare come ingrediente di uno stufato. Fu tuttavia provato che Euronymous scatt\u00f2 delle foto al corpo di Dead (una delle quali fu usata come copertina del bootleg \"Dawn of the Black Hearts\") e in seguito distrutte da suo padre dopo l'assassinio di Aarseth da parte di Varg Vikernes. Sebbene la versione ufficiale del suicidio di Dead riporti che il ragazzo si tagli\u00f2 le vene con un grosso coltello da cucina e poi si spar\u00f2, la foto che appare sulla copertina di \"Dawn of the Black Hearts\" suscit\u00f2 qualche perplessit\u00e0, in quanto \u00e8 chiaramente visibile il coltello poggiato \"sopra\" il fucile, e questo port\u00f2 qualcuno a pensare che fosse stato proprio Euronymous ad uccidere Dead, voci che egli non volle smentire di proposito. Resta comunque incontrovertibile il fatto che Euronymous sfrutt\u00f2 il suicidio di Dead per rafforzare l'aura di malvagit\u00e0 dei Mayhem e dichiar\u00f2 che il cantante si era ucciso perch\u00e9 il black metal era diventato \"trendy\" e si era svenduto e commercializzato. Necrobutcher ipotizz\u00f2 che scattare le foto del cadavere e costringere gli altri a vederle fosse un espediente messo in atto da Euronymous per cercare di superare lo shock di aver visto il corpo morto dell'amico.\nVarg Vikernes rifer\u00ec che qualcuno, qualche settimana prima che lui uccidesse Euronymous, gli aveva raccontato di aver trovato, frugando nei cassetti a casa del chitarrista, un dildo con frammenti di feci e quindi di essere giunto alla conclusione che Aarseth fosse omosessuale o perlomeno bisessuale. Inoltre, Vikernes si disse disgustato dalla presunta abitudine di Euronymous di passare il tempo a guardare film pedopornografici oppure cosiddetti \"snuff movie\".\nStrumenti.\nEuronymous suonava una Gibson Les Paul Standard Sunburst ed utilizzava come effetto il Tube Screamer dell'Ibanez.\nDiscografia.\nEuronymous suon\u00f2 la chitarra (o altri eventuali strumenti occasionali) nei seguenti album:"}
{"id": "461425", "revid": "1372005", "url": "https://it.wikipedia.org/wiki?curid=461425", "title": "Alchfrith di Deira", "text": "Biografia.\nFiglio maggiore del re Oswiu, aveva probabilmente combattuto al suo fianco nella battaglia di Winwaed contro Penda, re di Mercia. Ebbe in un primo momento il regno di Deira, come sovrano dipendente dal padre, venendo in questo modo probabilmente designato come erede al trono.\nFu amico di san Vilfrido di York, a cui don\u00f2 il monastero di Ripon e fu probabilmente a favore il partito romano contro quello celtico nella questione religiosa sulla data di celebrazione della Pasqua, risolta infine nel sinodo di Whitby, tenutosi nel 664.\nSembra che si fosse tuttavia poco dopo ribellato al padre e che sia stato deposto, senza essere sostituito sul trono di Deira. Non si hanno sue notizie dopo il 664/665.\nDiscendenza.\nUn possibile figlio potrebbe essere stato Osric di Northumbria."}
{"id": "461427", "revid": "1632387", "url": "https://it.wikipedia.org/wiki?curid=461427", "title": "The Ritual (Testament)", "text": "The Ritual \u00e8 il quinto album in studio dei Testament."}
{"id": "461428", "revid": "6923", "url": "https://it.wikipedia.org/wiki?curid=461428", "title": "\u00d3scar Tab\u00e1rez", "text": "In patria \u00e8 soprannominato \"El Maestro\", anche in riferimento alla sua passata carriera di insegnante.\nIl 2 gennaio 2011 gli viene conferito il premio di Commissario tecnico dell'anno IFFHS con 200 punti. Dietro di lui Vicente del Bosque con 186 punti e Joachim L\u00f6w con 169 punti.\nIl 25 marzo 2016 Tab\u00e1rez supera Francisco Maturana, diventando il commissario tecnico con pi\u00f9 panchine nelle qualificazioni della zona CONMEBOL al campionato del mondo, 47, tutte con la sola nazionale uruguaiana.\nTab\u00e1rez \u00e8 il quarto allenatore per numero di presenze in Copa Am\u00e9rica (30 partite), torneo in cui ha partecipato a 7 edizioni (1989, 2007, 2011, 2015, 2016, 2019 e 2021). \u00c8 il commissario tecnico che a livello mondiale ha guidato una nazionale per il maggior numero di partite, record precedentemente appartenuto al tedesco Sepp Herberger.\nCarriera.\nAllenatore.\nGli inizi in Uruguay.\nLa sua esperienza come allenatore inizia in Uruguay nei primi anni 1980 con le giovanili del Bella Vista e prosegue con la nazionale uruguaiana Under-20. In seguito, guida diverse squadre uruguaiane di alto livello, il Danubio, il Montevideo Wanderers e il Pe\u00f1arol, con il quale vince la Coppa Libertadores 1987. L'anno successivo siede sulla panchina dei colombiani del Deportivo Cali.\nNazionale uruguaiana.\nNel 1988 assume la guida della nazionale uruguaiana, con la quale Tab\u00e1rez prende parte al campionato mondiale di Italia '90, uscendo agli ottavi di finale contro l'Italia.\nBoca Juniors e Pe\u00f1arol.\nNell'autunno 1991 varca i confini nazionali e per due anni allena il Boca Juniors in Argentina, centrando la vittoria del torneo di Apertura nella stagione 1992-1993, dopo un ottimo secondo posto l'anno precedente. Nel 1993 torna in Patria, al Pe\u00f1arol, dove per\u00f2 rimane una sola stagione.\nLe esperienze in Europa.\nNell'estate 1994 arriva in Italia, diventando l'allenatore del Cagliari, condotto a un discreto 9\u00ba posto in classifica. Nell'estate 1996 assume la guida tecnica del Milan. Il debutto \u00e8 nella sconfitta a San Siro contro la Fiorentina per la finale della Supercoppa italiana. All'undicesima giornata, il 1\u00ba dicembre, l'allenatore uruguaiano si dimette dopo la sconfitta esterna contro il (3-2) ed \u00e8 sostituito da Arrigo Sacchi.\nNel 1997-1998 \u00e8 l'allenatore dell'Oviedo, in Primera Divisi\u00f3n spagnola. Non riesce a evitare la retrocessione del club, piazzatosi 18\u00ba.\nNel campionato di Serie A 1999-2000 \u00e8 di nuovo alla guida del Cagliari, ma viene esonerato dopo 3 sconfitte e 1 pareggio.\nV\u00e9lez Sarsfield e Boca Juniors.\nDal 2000 al 2002 \u00e8 in Argentina, dove allena prima il V\u00e9lez Sarsfield e poi il Boca Juniors.\nNazionale uruguaiana.\nNel 2006 assume nuovamente l'incarico di commissario tecnico della nazionale uruguaiana, a 16 anni di distanza dalla precedente esperienza.\nSotto la sua guida, la squadra centra la qualificazione alla fase finale del campionato del mondo 2010; Tabarez diventa il secondo CT uruguaiano a guidare la propria nazionale in due diverse edizioni delle fasi finali dei Mondiali, eguagliando Juan L\u00f3pez Fontana (1950 e 1954).\nAi mondiali africani l'Uruguay si comporta molto bene, qualificandosi al primo posto del girone A con 7 punti davanti a Messico, Sudafrica (4 punti a testa) e a una pi\u00f9 che deludente Francia (1 solo punto). Dopo aver superato la Corea del Sud agli ottavi e il Ghana ai quarti dopo i calci di rigore, la sua squadra arriva in semifinale dove affronta i Paesi Bassi, i quali, dopo aver battuto ai quarti il favorito Brasile di Dunga, ha ragione anche dei sudamericani per 3-2, grazie a un gol decisivo di Wesley Sneijder. L'Uruguay deve cos\u00ec accontentarsi della finale per il terzo posto con la Germania, dove per\u00f2 perder\u00e0 per 3-2, centrando comunque un quarto posto mondiale che mancava dall'edizione 1970.\nIl 24 luglio 2011 l'Uruguay batte il Paraguay per 3-0 nella finale della Copa Am\u00e9rica 2011 e vince cos\u00ec questo torneo dopo 16 anni dall'ultima volta; in merito a tale vittoria Tab\u00e1rez viene unanimemente considerato dagli addetti ai lavori come il \"deus ex machina\" che ha plasmato questa squadra a un successo non da tutti previsto alla vigilia della competizione.\nCon la \"Celeste\" ottiene nuovamente la qualificazione alla fase finale dei Mondiali. A , nonostante la sconfitta inaspettata contro la Costa Rica (1-3), l'Uruguay raggiunge la fase a eliminazione diretta in virt\u00f9 dei successi contro Inghilterra (2-1) e Italia (1-0). Il percorso della squadra si arresta negli ottavi al cospetto della Colombia, vittoriosa per 2-0.\nNella Copa Am\u00e9rica 2015 l'Uruguay di Tab\u00e1rez supera la prima fase in qualit\u00e0 di migliore terza con una vittoria, un pari e una sconfitta, ma viene eliminato dai padroni di casa del ai quarti di finale. Dopo la rissa nata tra le panchine alla fine del match Edinson Cavani e lo stesso CT rimediano una squalifica. Nella Copa Am\u00e9rica Centenario, disputata negli Stati Uniti l'anno seguente, l'Uruguay di Tab\u00e1rez, nonostante l'assenza di Luis Su\u00e1rez per infortunio, \u00e8 tra le favorite per la vittoria finale, ma delude, rimediando una clamorosa eliminazione gi\u00e0 nella prima fase. La stampa accusa il CT di non aver schierato, nell'ultimo decisivo match perso contro il , la stella Su\u00e1rez, presente in panchina seppur infortunato e visibilmente contrariato per la scelta del suo allenatore, che rivendica la scelta di non impiegare giocatori infortunati.\nDal 2016 \u00e8 affetto dalla sindrome di Guillain-Barr\u00e9, una neuropatia cronica che attacca il sistema motorio; esprime tuttavia l'intenzione di continuare il suo incarico di selezionatore, guidando l'Uruguay al , dove viene eliminato solo ai quarti di finale dalla Francia, futura vincitrice del torneo.\nSostituito temporaneamente da Fabi\u00e1n Coito, selezionatore \"ad interim\", dopo il mondiale russo, il 21 settembre 2018 firma il rinnovo contrattuale di quattro anni come CT della nazionale uruguaiana. Nella Coppa America 2019 e nella Coppa America 2021 non va oltre i quarti di finale.\nA causa di quattro sconfitte consecutive subite nelle qualificazioni CONMEBOL al , il 19 novembre 2021, con la squadra al settimo posto in classifica nel girone sudamericano, viene sollevato dall'incarico."}
{"id": "461445", "revid": "547034", "url": "https://it.wikipedia.org/wiki?curid=461445", "title": "Di Renzo Editore", "text": "Di Renzo Editore \u00e8 una casa editrice italiana fondata nel 1985 a Roma e specializzata nella divulgazione scientifica. Si qualifica come medio editore, avendo pubblicato oltre 10 volumi l'anno dal 1993 al 2011.\nStoria.\nLa Casa Editrice Di Renzo \u00e8 stata fondata a Roma nel 1985 da Sante Di Renzo, chimico e psicoanalista, dopo che lo stesso aveva cercato inutilmente di far ripubblicare un libro ormai introvabile del matematico italiano Luigi Fantappi\u00e9.\nL'impresa editoriale fu appoggiata e stimolata da Giuseppe Arcidiacono \u2013 matematico e fisico, allievo di Fantappi\u00e9 \u2013 e nel giro di cinque anni si consolid\u00f2 in un catalogo di divulgazione scientifica che conflu\u00ec, nel 1991, nella collana \u201cArcobaleno\u201d di scienza e filosofia.\nNel 1995, l'imprenditore romano inizi\u00f2 una nuova collana \u201cI Dialoghi\u201d, basata su interviste a personaggi della scienza e della cultura. Madrina dell\u2019iniziativa e prima firma della collana fu l\u2019astrofisica Margherita Hack, seguita dal genetista Edoardo Boncinelli, che di quell'incontro volle scrivere nella sua biografia indicandolo ad origine della sua passione per la divulgazione scientifica, e dallo psicoanalista Aldo Carotenuto. Tutti e tre divennero fondatori e membri del primo Comitato scientifico della casa editrice.\nDalla fine degli anni \u201990 e fino al 2003, la casa editrice ha curato una collana di scienza per l\u2019Accademia Nazionale dei Lincei, mentre fino al 2004 ha curato la collana delle monografie dell'Opera Nazionale Montessori."}
{"id": "461453", "revid": "287204", "url": "https://it.wikipedia.org/wiki?curid=461453", "title": "Aelfwine di Deira", "text": "Figlio minore del re Oswiu, ebbe in un primo momento il regno di Deira, come sovrano dipendente dal fratello, Ecgfrith, quando questi successe al padre Oswiu nel 670. Aelfwine era ancora un ragazzo e probabilmente il conferimento di questo titolo regale designava l'erede al trono, essendo Ecgfrith privo di figli.\nAelfwine venne ucciso tuttavia nel 679 nella battaglia contro la Mercia sul fiume Trent e una successiva faida tra le famiglie reali di Northumbria e Mercia venne evitata solo con l'intervento dell'arcivescovo di Canterbury, che persuase Aethelred di Mercia a pagare il tradizionale prezzo del sangue come riparazione per la sua morte."}
{"id": "461476", "revid": "78273", "url": "https://it.wikipedia.org/wiki?curid=461476", "title": "Gladstone Della Valentina", "text": ""}
{"id": "461479", "revid": "17654", "url": "https://it.wikipedia.org/wiki?curid=461479", "title": "Elihau Inbal", "text": ""}
{"id": "461480", "revid": "767487", "url": "https://it.wikipedia.org/wiki?curid=461480", "title": "Classic Haribo 2000", "text": "La Classic Haribo 2000, settima edizione della corsa, si disput\u00f2 il 20 febbraio 2000 su un percorso di 206\u00a0km tra Uz\u00e8s e Marsiglia. Fu vinta dall'estone Jaan Kirsipuu, che termin\u00f2 in 4h35'39\". La gara era classificata di categoria 1.3 nel calendario dell'UCI."}
{"id": "461482", "revid": "767487", "url": "https://it.wikipedia.org/wiki?curid=461482", "title": "Lotta senza codice d'onore", "text": "Lotta senza codice d'onore (\"\u4ec1\u7fa9\u306a\u304d\u6226\u3044\") \u00e8 un film del 1973, diretto da Kinji Fukasaku.\nIl film \u00e8 la prima di cinque parti, conosciute come la pentalogia de \"Le cronache della Yakuza\".\nIl film \u00e8 infatti conosciuto in Giappone come \"Il padrino\" del Sol Levante, proprio perch\u00e9 il film, attraverso un violento stile documentaristico rappresenta la crescita del fenomeno della Yakuza durante l'arco di cinque generazioni: dagli anni quaranta del dopoguerra Giapponese sino ai primi anni settanta e alla crescita fenomenale della mafia giapponese. Il film \u00e8 ritenuto uno dei classici film di Yakuza giapponesi, diretto da un grande del cinema orientale, Kinji Fukasaku.\nI quattro sequel cui \"Battles without Honour and Humanity\" diede luce sono:\nTrama.\nBasato su storie fondamentalmente vere, \"Battles Without Honour and Humanity\" \u00e8 un viaggio attraverso la nascita della Yakuza in Giappone subito dopo il Secondo Conflitto Mondiale. Il film parla appunto di un gruppo di amici, che nel corso di due decadi - nonostante riescano a sopravvivere alla bomba atomica - finiranno per uccidersi l'uno con l'altro per ottenere il potere dei vari clan della Yakuza, durante un periodo di grandi guerre tra piccole gang cittadine, ancora all'alba della loro attivit\u00e0.\nIl film \u00e8 pieno di violenza, commedia isterica (l'episodio del dito), e dramma. Da molti critici \u00e8 stato definito come \"un anticipatore del Padrino\", ma nel film non \u00e8 presente n\u00e9 l'onore, n\u00e9 la lealt\u00e0 n\u00e9 l'umanit\u00e0 che invece contraddistinguono appunto il tema della mafia siciliana ripreso da Coppola."}
{"id": "461484", "revid": "418954", "url": "https://it.wikipedia.org/wiki?curid=461484", "title": "Classic Haribo 1999", "text": "La Classic Haribo 1999, sesta edizione della corsa, si disput\u00f2 il 21 febbraio 1999 su un percorso di 197,5\u00a0km tra Uz\u00e8s e Marsiglia. Fu vinta dall'australiano Stuart O'Grady, che termin\u00f2 in 4h34'55\". La gara era classificata di categoria 1.3 nel calendario dell'UCI."}
{"id": "461488", "revid": "3358", "url": "https://it.wikipedia.org/wiki?curid=461488", "title": "Monete complementari", "text": ""}
{"id": "461491", "revid": "1543377", "url": "https://it.wikipedia.org/wiki?curid=461491", "title": "Teorie del complotto sull'attentato al World Trade Center dell'11 settembre 2001", "text": "Le teorie del complotto sull'attentato al World Trade Center dell'11 settembre 2001 sono una serie di ipotesi complottiste che sostengono che gli attentati dell'11 settembre 2001 siano da imputare a soggetti diversi dal terrorismo islamico.\nIl dibattito.\nDopo l'11 settembre sono stati pubblicati diversi saggi, articoli e documentari di matrice complottista, spesso con fini commerciali, in merito a ipotetiche incongruenze nella ricostruzione tecnica e giudiziaria dei fatti, ivi compresa la dinamica esatta che ha condotto al crollo delle due \"Torri Gemelle\".\nLa tesi cospirazionista del presunto coinvolgimento \"israeliano\", o comunque sostenente il fatto che alcuni israeliani che lavoravano presso il World Trade Center fossero stati preventivamente avvertiti degli attentati, \u00e8 stata spesso sostenuta da gruppi o singoli autori conosciuti per il loro antisionismo ed \u00e8 stata poi ampiamente sconfessata e dimostrata falsa.\nPer quanto riguarda il complesso del World Trade Center, la principale ipotesi complottista sostiene che il crollo delle torri non sarebbe stato causato dallo schianto degli aerei n\u00e9 dall'incendio che ne segu\u00ec, ma da una serie di esplosivi posti nelle colonne portanti, esattamente come in una demolizione controllata. Altri, nel fare ironico si spingono ad ipotizzare l'utilizzo di \"fasci di energia\" che avrebbero polverizzato gli elementi strutturali. \nContestazioni complottiste al rapporto NIST.\nIl rapporto tecnico del National Institute of Standards and Technology, che afferma che le Torri Gemelle sono crollate a causa dell'incendio determinato dallo scontro con i due aerei, \u00e8 stato oggetto di contestazioni da parte di chi sostiene le tesi complottistiche; in particolare:\nControversie riguardo al crollo delle Torri.\nLe principali argomentazioni proposte dai sostenitori della teoria del complotto (molte delle quali successivamente smentite dalle verifiche tecniche) sono le seguenti:\nGli argomenti dei teorici del complotto.\nI sostenitori della teoria del complotto hanno definito alcuni aspetti dell'evento come \"problematici\"; molte delle loro osservazioni, che si riportano di seguito a mero titolo storico-descrittivo, sono state evidenziate come errate dalle indagini tecniche successive (ad esempio, quelle del NIST).\nNel settembre 2015 l'associazione no-profit \"AE 9/11\" (Architects &amp; Engineers for 9/11 Truth), collaboratrice con il movimento cospirazionista \"9/11 Truth movement\", ha presentato un dossier di 56 pagine \"Beyond Misinformation\" e una petizione firmata da, secondo l'associazione, tra ingegneri e architetti, hanno condotto una decennale ricerca sugli attentati dell'11 settembre 2001, proponendo l'ipotesi che le torri gemelle siano state fatte cadere con degli esplosivi. All'operazione autoprodotta di AE 9/11 ha risposto il professore di ingegneria civile e scienza dei materiali alla Northwestern University in Illinois, Zdenek Bazant con un'analisi delle argomentazione a sfavore della tesi di AE 9/11 e con un rimando alle passate pubblicazioni scientifiche riguardo al crollo delle torri.\nI detriti delle Torri.\nAlcuni circa i detriti delle torri hanno avanzato ipotesi che porterebbero a pensare ad un attentato con esplosivi; a sostegno si addurebbero argomenti come:\nTali tesi, legate alle cosiddette \"teorie del complotto\", sono state criticate ed analizzate da \"debunker\", in Italia da Paolo Attivissimo e il Gruppo Undicisettembre.\nGli aerei dell'11 settembre.\nUna delle obiezioni mosse dai teorici del complotto \u00e8 quella secondo la quale gli aerei avrebbero superato il VMO (Maximum operating limit speed) e anche il VNE (Never exceed speed) cio\u00e8 quel limite di velocit\u00e0 che comprometterebbe la stessa integrit\u00e0 dell'aeromobile a causa del fenomeno denominato Flutter. Anche se fosse, questo non avrebbe impedito agli aeroplani di volare e di schiantarsi contro le torri, ma ne avrebbe anzi aumentato l'effetto distruttivo a causa della maggior quantit\u00e0 di moto. Le velocit\u00e0 caratteristiche VMO e VNE pubblicate dal costruttore devono ovviamente essere rispettate strettamente dai piloti che intendono volare senza danneggiare la struttura dell'aereo, ma perdono di importanza se non si ha questa priorit\u00e0.\nFilmografia.\nIl regista-giornalista Michael Moore ha realizzato nel 2003 il film-documentario \"Fahrenheit 9/11\", vincitore della Palma d'oro al Festival di Cannes, nel quale ipotizza che siano stati sottovalutati alcuni rapporti della CIA che forse avrebbero potuto consentire di evitare l'attentato.\nCollegamenti esterni.\nIndagini tecniche ufficiali e \"debunking\" delle tesi complottiste:\nRiferimenti vicini alla \"Teoria del complotto\":"}
{"id": "461498", "revid": "767487", "url": "https://it.wikipedia.org/wiki?curid=461498", "title": "Classic Haribo 1997", "text": "La Classic Haribo 1997, quarta edizione della corsa, si disput\u00f2 il 23 febbraio 1997 su un percorso di 205,7\u00a0km tra Uz\u00e8s e Marsiglia. Fu vinta dal francese Fr\u00e9d\u00e9ric Guesdon, che termin\u00f2 in 4h58'47\"."}
{"id": "461502", "revid": "1543377", "url": "https://it.wikipedia.org/wiki?curid=461502", "title": "Volo United Airlines 93", "text": "Il volo United Airlines 93 \u00e8 il quarto dei quattro aerei di linea Boeing dirottati durante gli attentati dell'11 settembre 2001. \u00c8 l'unico dei quattro a non aver raggiunto il suo obiettivo, schiantandosi in un campo vuoto vicino Shanksville (Pennsylvania), piccolo centro abitato a 240 chilometri a nord di Washington. Sebbene non sia mai stato dimostrato con certezza quale fosse esattamente il bersaglio dei dirottatori, si ritiene che potesse essere il Campidoglio o la Casa Bianca. La Commissione sull'11 settembre \u00e8 comunque riuscita a ricostruire nei particolari quasi tutti gli avvenimenti riguardanti questo volo.\nDirottatori.\nIl dirottamento del volo UA93 fu guidato da Ziyad Jarrah, nato in Libano, appartenente ad una famiglia benestante e di educazione secolare. Volle diventare pilota e nel 1996 si trasfer\u00ec in Germania, iscrivendosi alla Universit\u00e0 di Greifswald per studiare il tedesco. Un anno dopo si spost\u00f2 ad Amburgo ed inizi\u00f2 a studiare ingegneria aerospaziale alla Universit\u00e0 tecnica di Amburgo. Mentre viveva l\u00ec, Jarrah si associ\u00f2 alla cellula terroristica di Amburgo. Nel novembre 1999 si spost\u00f2 in Afghanistan, dove trascorse tre mesi ed incontr\u00f2 il leader di al-Q\u0101\u02bfida Osama bin Laden nel gennaio 2000. Jarrah torn\u00f2 ad Amburgo alla fine di gennaio e ottenne un nuovo passaporto dopo averne denunciato il furto.\nA maggio ricevette il visto dall'Ambasciata degli Stati Uniti a Berlino e giunse in Florida a giugno, dove inizi\u00f2 a prendere lezioni di volo e addestramento al combattimento corpo a corpo. Mantenne i contatti con la sua fidanzata in Germania e la sua famiglia nei mesi che precedettero l'attacco, e questo comportamento preoccup\u00f2 il leader tattico del piano terroristico, Mohamed Atta, che programm\u00f2 infatti di sostituirlo con Zakariyya Musawi nel caso Jarrah avesse rinunciato. Poco dopo l'attentato, la famiglia di Jarr\u0101\u1e25 afferm\u00f2 che egli era un \"passeggero innocente\" a bordo dell'aereo.\nAltri tre dirottatori, addestrati per penetrare nella cabina di pilotaggio e sopraffare i piloti, accompagnarono Jarr\u0101\u1e25 sul volo UA93. Uno di essi, Ahmed al-Nami, giunse a Miami il 28 maggio 2001 con un visto turistico di validit\u00e0 semestrale assieme a Hamza al-Ghamdi e Mohand al-Shehri, che avevano il compito di dirottare il volo United Airlines 175. Gli altri due erano Ahmed al-Haznawi, che giunse a Miami l'8 giugno assieme al dirottatore del volo American Airlines 11 Wa'il al-Shehri e Sa'id al-Ghamdi, che giunse a Orlando il 27 giugno con Fayez Banihammad, dirottatore del volo United Airlines 175. I passaporti di Ziyad Jarrah e Sa'id al-Ghamdi furono recuperati dai rottami del volo 93.\nVolo.\nL'aereo, un Boeing 757-200 avente numero di registrazione N591UA sarebbe dovuto decollare alle 08:00 (le 14:00 in Italia) dall'aeroporto di Newark, con destinazione San Francisco e, dopo un rifornimento, Tokyo. A bordo c'erano 37 passeggeri (fra cui i 4 terroristi) e 7 membri dell'equipaggio. In un primo momento si \u00e8 pensato che i passeggeri fossero 38 (in realt\u00e0, uno di questi aveva prenotato due posti). L'equipaggio era composto dal pilota Jason Dahl, il primo ufficiale LeRoy Homer jr. e dalle assistenti di volo Lorraine Bay, Sandra Bradshaw, Wanda Green, CeeCee Lyles e Deborah Welsh.\nSecondo quanto affermato dalla Commissione sull'11 settembre, se il volo avesse rispettato la tabella di marcia, sarebbe stato dirottato allo stesso orario degli altri tre aerei e non ci sarebbe stato abbastanza tempo per organizzare una difesa. Secondo altri commentatori, invece, il ritardo di circa tre quarti d'ora \u00e8 stato \"compensato\" dalla mancata tempestivit\u00e0 nell'avvertire i piloti di quanto stava succedendo.\nImbarco.\nTra le 07:03 e le 07:39 EST, i quattro dirottatori fecero il check-in per il volo: al-Ghamdi fece il checkin alle 07:03 senza bagagli, assieme a al-Nami con due valigie; alle 07:24 fu il turno di al-Haznawi e alle 07:39 fu quello di Jarrah. Al-Haznawi venne selezionato per dei controlli aggiuntivi e il suo bagaglio venne sottoposto a verifiche. Il personale di sicurezza non not\u00f2 nulla di insolito.\nAl-Haznawi al-Ghamdi e al-Nami si imbarcarono alle 07:39 e si sedettero rispettivamente nei posti di prima classe 6B 3D e 3C, mentre Jarrah prese il posto 1B. Il decollo era previsto per le 08:00 e si mosse dal gate A17 alle 08:01. A causa della congestione del traffico aereo presente quella mattina all'aeroporto, il volo decoll\u00f2 alle 08:42. Nel momento in cui il volo 93 si staccava dalla pista, gli altri terroristi avevano gi\u00e0 il controllo del volo 11 e lo stavano prendendo nel volo 175.\nAlle 09:02 l'aereo raggiunse la quota di crociera di . Dopo l'inizio degli attentati, i controllori di volo iniziarono ad inviare avvertimenti attraverso l\"'Aircraft Communication Addressing and Reporting System\". Il controllore Ed Ballinger, incaricato di inviare i messaggi, inizi\u00f2 a trasmettere alle 09:19, dopo che il secondo impatto sulle Torri gemelle rese evidente un atto di terrorismo. Alle 09:21 Ballinger ricevette un messaggio ACARS di routine dal volo 93.\nAlle 09:24 (le 15:24, in Italia), i piloti ricevettero un avvertimento dalle torri di controllo: \nAlle 09:26 (le 15:26 ora italiana), i piloti chiesero conferma del messaggio. Alle 09:27:25 l'equipaggio rispose al traffico radio di routine dei controllori di traffico aereo; quella fu l'ultima comunicazione da parte dell'equipaggio prima del dirottamento.\nDirottamento.\nIl dirottamento inizi\u00f2 alle 09:28 (le 15:28, ora italiana), dopo 46 minuti circa di volo. Gli altri dirottatori entrarono in azione dopo circa 30 minuti, probabilmente dopo lo spegnimento dell'avviso delle cinture di sicurezza e l'inizio dei servizi di bordo. Non \u00e8 noto il motivo per cui nel volo 93 decisero di prendere il controllo dell'aereo dopo un periodo pi\u00f9 lungo.\nL'aereo scese improvvisamente di in mezzo minuto, e alle 09:28:17 una persona dell'equipaggio inizi\u00f2 a gridare il codice di emergenza \"Mayday\" alla radio. Nel segnale inviato si possono udire rumori di colluttazioni in sottofondo. Un controllore del traffico aereo a Cleveland trasmise: \"qualcuno ha chiamato Cleveland?\" ma non ricevette risposta.\nTrentacinque secondi dopo la prima trasmissione di emergenza, l'equipaggio effettu\u00f2 una seconda trasmissione, dove qualcuno nella cabina grid\u00f2\nNon esistono prove che indichino in quale momento il volo 93 fu sotto il controllo dei dirottatori. Si pensa che essi fecero irruzione in cabina e contemporaneamente spostarono i passeggeri verso la parte posteriore dell'aereo, probabilmente per minimizzare la possibilit\u00e0 che l'equipaggio o i passeggeri interferissero con l'attacco. Mentre in ciascuno degli altri aerei coinvolti negli attentati erano presenti cinque dirottatori, nel volo 93 ne erano presenti solo quattro. Questo fatto ha generato speculazioni su un presunto ventesimo dirottatore. La commissione d'inchiesta ha ipotizzato che Mohamed al-Kahtani fosse il candidato per questo ruolo, ma il suo ingresso negli Stati Uniti venne negato un mese prima. Poich\u00e9 molti passeggeri affermarono di aver visto tre dirottatori, \u00e8 possibile che Jarrah sia rimasto al suo posto mentre l'equipaggio veniva attaccato e che si sia posto ai comandi di volo senza essere visto dai passeggeri.\nAlle 09:31:57 (le 15:31, ora italiana), la torre di controllo ricevette una nuova comunicazione. Un uomo dal forte accento arabo, probabilmente Ziyad Jarrah, afferm\u00f2:\nIl controllore di volo di Cleveland cap\u00ec la trasmissione, ma decise di rispondere\nSecondo quanto affermato da alcuni commentatori indipendenti, la torre di controllo di Cleveland avrebbe omesso di avvertire la Federal Aviation Administration riguardo a quanto stava accadendo sul volo UA93 per un tragico errore. I macchinari segnalarono chiaramente che la perdita di quota era riferibile a quel volo, ma il trambusto nella cabina di pilotaggio sembr\u00f2 provenire dal volo Delta 1989, che al momento si trovava nelle vicinanze. Le procedure per l'intercettazione dell'aereo dirottato scattarono dunque per il volo sbagliato. Il volo Delta 1989 - che atterr\u00f2 regolarmente a Cleveland alle ore 10:10 - \u00e8 stato solo uno degli undici aerei che quel giorno destarono allarme per un possibile dirottamento. Pare che Ziyad Jarrah abbia qui sbagliato pulsante senza accorgersene: anzich\u00e9 comunicare con i passeggeri, ha aperto le comunicazioni con la torre di controllo.\nUn'assistente di volo, tenuta prigioniera, venne sentita supplicare\nIncapace di impostare il pilota automatico, Jarrah fece virare l'aereo verso est alle 09:35:09. L'aereo sal\u00ec ad una quota di e i controllori di volo immediatamente spostarono diversi aerei fuori dalla rotta del volo 93. Venne successivamente ascoltata l'assistente di volo supplicare nuovamente:\ne uno dei dirottatori affermare in arabo: \"Va tutto bene. Ho finito\".\nAlle 09:39 i controllori di volo sentirono un secondo annuncio di Jarrah:\nIl coordinatore del controllo del traffico aereo per i voli della costa occidentale allert\u00f2 il centro di comando della Federal Aviation Administration a Herndon, in Virginia che il volo 93 non rispondeva alle comunicazioni e che era fuori rotta. Un minuto dopo venne spento il transponder del velivolo, e il controllo del traffico di Cleveland continu\u00f2 a monitorarlo attraverso il radar. Il centro della FAA di Herndon inoltr\u00f2 le informazioni sul volo 93 ai quartier generali della FAA.\nSchianto.\nIl passeggero Todd Beamer, al telefono con l'operatrice telefonica Lisa D. Jefferson, la inform\u00f2 che lui, insieme a un gruppo di passeggeri, avevano deciso di assaltare i dirottatori per riprendere possesso dell'aereo. Questo perch\u00e9 avevano saputo tramite i telefoni che altri aerei dirottati poco prima si erano rivelati missioni suicide. Beamer, che era credente, recit\u00f2 insieme a Jefferson il Padre Nostro e il Salmo 23, invitando altri passeggeri a farlo. Poi qualcuno gli disse qualcosa di incomprensibile e infine Beamer afferm\u00f2:\nSecondo le testimonianze oculari, l'aereo ondeggi\u00f2 sensibilmente e and\u00f2 in piena caduta libera, a una velocit\u00e0 di circa 580 miglia orarie (circa 933 km/h). L'aereo termin\u00f2 il suo volo schiantandosi in un campo accanto ad una miniera di carbone vicino alla frazione di Shanksville, in Pennsylvania, creando un cratere di circa 35 metri. Tutte e 44 le persone a bordo rimasero uccise.La Commissione sull'11 settembre stabil\u00ec l'ora dello schianto alle 10:03:11 (le 16:03, ora italiana), affidandosi alle ricostruzioni del NORAD (\"North American Aerospace Defense Command\"). Tuttavia, alcuni studi sismologici privati ed anche uno studio commissionato dall'esercito statunitense stabilirebbero l'ora dello schianto alle 10:06. La FAA invece ipotizz\u00f2 dai suoi resoconti le 10:07.\nIndagini.\nPossibili obiettivi.\nLa Commissione ha inoltre stabilito che molto probabilmente l'obiettivo dei terroristi era raggiungere Washington, per poi colpire la Casa Bianca o il Congresso. Entrambi gli edifici erano gi\u00e0 stati evacuati dalle ore 09:45 (le 15:45 in Italia) e non ci sarebbero state ulteriori vittime, molto probabilmente per\u00f2 l'effetto sull'opinione pubblica sarebbe stato molto intenso. Il vero obiettivo dei dirottatori non venne mai stabilito con certezza; prima degli attacchi, Khalid Sheikh Mohammed, Osama bin Laden e Mohammed Atef stesero un elenco dei bersagli potenziali. Bin Laden voleva colpire la Casa Bianca e il Pentagono mentre Shaykh Mahammed voleva colpire il World Trade Center e tutti e tre concordavano sull'attacco alla capitale. Nessun altro partecip\u00f2 alla selezione iniziale degli obiettivi. Bin Laden disse a Ramzi bin al-Shibh di informare Mohamed Atta che avrebbe preferito colpire la Casa Bianca rispetto alla sede del Congresso. Quest'ultimo avvert\u00ec che sarebbe stato difficile, ma concord\u00f2 nella scelta della Casa Bianca come bersaglio e sugger\u00ec di considerare l'attacco al Congresso come piano alternativo. Infine, disse a Ramzi bin al-Shibh che Jarrah stava pianificando di colpire quest'ultimo, accennando alla possibilit\u00e0 di attaccare un sito nucleare. In base allo scambio di informazioni tra Atta e Ramzi bin al-Shibh avvenuto due giorni prima dell'attacco, probabilmente l'obiettivo dei terroristi era la Casa Bianca.\nTelefonate dai passeggeri.\nLarga parte di quanto avvenuto sull'aereo \u00e8 stato ricostruito dalle moltissime telefonate partite dai cellulari dei passeggeri e dell'equipaggio, cos\u00ec come dal telefono di bordo. In tutto, sono state dodici persone - dieci passeggeri e due membri dell'equipaggio - a chiamare verso l'esterno. Questo marca una sensibile differenza rispetto agli altri tre voli e soprattutto ha permesso di ricostruire pi\u00f9 dettagliatamente quanto successo quel giorno.\nMentre Jarrah prende in mano i controlli, gli altri tre dirottatori spingono tutti i passeggeri della seconda classe e i membri dell'equipaggio verso la coda dell'aereo. I passeggeri di prima classe invece non vengono fatti muovere. I tre erano mascherati con delle bandane; due erano armati di coltello, mentre il terzo aveva su di s\u00e9 una scatola che avrebbe dovuto contenere una bomba. Prima di radunare tutti gli altri passeggeri, uno dei dirottatori ne accoltella a morte uno: si pensa che si tratti di Mark Rothenberg, l'unico passeggero della prima classe che non ha fatto alcuna chiamata. Anche Deborah Jacobs Welsh, commissario di bordo, \u00e8 stata presumibilmente accoltellata.\nI passeggeri e l'equipaggio iniziarono alle 09:30 a chiamare i familiari e le autorit\u00e0 attraverso i telefoni GTE e i cellulari, per un totale di 37 telefonate.\nDieci passeggeri e due membri dell'equipaggio riuscirono a effettuare la chiamata, fornendo informazioni sulla loro situazione a familiari, amici ed altre persone. Tom Burnett effettu\u00f2 varie chiamate a sua moglie, mentre si trovava tra le file 24 e 25, e spieg\u00f2 che l'aereo era stato dirottato da persone che affermavano di avere una bomba. Inoltre sottoline\u00f2 che un passeggero era stato accoltellato e che la bomba era solo un metodo per tenere sotto controllo i passeggeri. La moglie lo inform\u00f2 degli attacchi al World Trade Center ed egli replic\u00f2 che gli attentatori stavano parlando dello schianto dell'aereo. Termin\u00f2 l'ultima chiamata dicendo\nUna assistente di volo, non identificata, tent\u00f2 di contattare la \"United Airlines maintenance facility\" alle 09:32:29, ma nessuno rispose. La collega Sandra Bradshaw chiam\u00f2 la \"maintenance facility\" alle 09:35:40 dalla fila 33, riferendo che il volo era stato dirottato da persone armate di coltelli che si trovavano nella cabina e nel ponte di volo e che una sua collega era stata accoltellata.\nUn altro passeggero di prima classe, Mark Bingham, chiam\u00f2 sua madre alle 09:37:03 dalla fila 35, riferendo che l'aereo era stato dirottato da tre persone che affermavano di avere una bomba. Successivamente Bingham non risponder\u00e0 a nessuna delle chiamate ricevute, n\u00e9 chiamer\u00e0 alcuno. Anche un'altra chiamata di un altro passeggero di prima classe, Edward Felt, viene bruscamente interrotta.\nAnche il passeggero Jeremy Glick chiam\u00f2 sua moglie alle 09:37:41 dalla fila 27 e disse che il volo era stato dirottato da tre persone dalla pelle scura che sembravano \"iraniani\", portavano delle bandane rosse ed erano armati con dei coltelli. Glick rimase connesso fino alla fine del volo, riferendo che i passeggeri avevano votato sulla possibilit\u00e0 di assaltare i dirottatori.\nJoseph DeLuca chiam\u00f2 suo padre alle 09:43:03 mentre si trovava nella fila 26 per informarlo del dirottamento e Todd Beamer cerc\u00f2 di chiamare sua moglie, ma la chiamata venne inviata all'operatore Lisa D. Jefferson. Beamer disse all'operatore che il volo era stato dirottato e che i piloti erano sul pavimento morti o morenti, aggiungendo che un dirottatore aveva una cintura rossa con una bomba agganciata al corpo. Alle 09:46 un impiegato della United Airlines invi\u00f2 il seguente messaggio ACARS al volo 93:\nLinda Gronlund chiam\u00f2 sua sorella Elsa Strong alle 09:46:05 e lasci\u00f2 un messaggio dove diceva che c'erano degli uomini con una bomba.\nL'assistente di volo CeeCee Lyles chiam\u00f2 suo marito alle 09:47:57 lasciandogli un messaggio dove affermava che l'aereo era stato dirottato. L'assistente di volo Sandra Bradsaw chiam\u00f2 suo marito alle 09:50:04 e gli disse che stava preparando acqua bollente per lanciarla sui dirottatori. Elisabeth Wainio chiam\u00f2 la sua matrigna alle 09:53:43 e concluse la telefonata dicendo\nMentre alle 09:51:11 Jarrah stava chiamando nella frequenza VOR l'aeroporto di Washington-Ronald Reagan per richiedere aiuto alla navigazione per dirigere l'aereo verso Washington D.C., Bradshaw, al telefono con il marito, disse:\nLa rivolta inizi\u00f2 alle 09:57. I dirottatori nella cabina di comando capirono cosa stava succedendo alle 09:57:55, quando qualcuno esclam\u00f2: \"c'\u00e8 qualcosa? una lotta?\". Edward Felt compose il numero 911 (di emergenza) dal suo cellulare nella toilet dell'aereo per ricevere informazioni. La sua chiamata venne ricevuta dal centralinista John Saw, al quale Felt disse del dirottamento, prima della caduta della chiamata. Lyles chiam\u00f2 suo marito un'ultima volta dal cellulare e gli disse che i passeggeri stavano facendo irruzione nella cabina di comando. Jarrah inizi\u00f2 a virare l'aereo a sinistra e a destra per far perdere l'equilibrio ai passeggeri. Disse ad un altro dirottatore alle 09:58:57 \"Vogliono entrare qui. Trattienili, trattienili dall'interno. Trattienili dall'interno. Trattienili\". Alle 09:59:52 Jarrah decise di cambiare strategia e punt\u00f2 l'aereo verso l'alto e verso il basso per fermare l'assalto.\nCosa sia effettivamente successo dopo non \u00e8 del tutto chiaro. Dalla scatola nera si evince comunque che i passeggeri non fecero in tempo a penetrare nella cabina di pilotaggio e riprendere il controllo dell'aereo. Ziad Jarrah, il \"pilota\" della cellula terroristica, fu pi\u00f9 veloce nel lanciare l'apparecchio in picchiata, con il preciso scopo di schiantarsi a terra.\nLa scatola nera.\nL'aereo si disintegr\u00f2 violentemente a causa dell'impatto, e la maggior parte dei rottami venne trovata nei pressi del cratere. Gli investigatori trovarono detriti molto leggeri, tra cui carta e nylon sparpagliati in un raggio di otto miglia. Altri piccoli frammenti vennero trovati ad un miglio e mezzo di distanza presso Indian Lake, e i resti umani in un'area di circa 28 ha attorno al punto dell'impatto. Non fu possibile determinare chi era deceduto prima dell'impatto e chi a causa dello schianto, e tutti i resti vennero identificati solo il 21 dicembre. Essi, assieme agli effetti personali, furono consegnati alle famiglie. I resti dei dirottatori, identificati per esclusione, vennero inviati al Federal Bureau of Investigation in qualit\u00e0 di prove.\nGli investigatori localizzarono le scatole nere il 13 e il 14 settembre. Il registratore audio era sepolto a di profondit\u00e0 nel cratere. L'FBI rifiut\u00f2 di rilasciare la registrazione rigettando la richiesta del membro del congresso Ellen Tauscher e dei familiari dei passeggeri. Il 18 aprile 2002 venne permesso ai familiari di ascoltare le registrazioni in una sessione a porte chiuse. Le trascrizioni di quelle registrazioni vennero rilasciate pubblicamente il 12 aprile 2006.\nLa registrazione sconfessa anche l'ipotesi formulata in un primo momento sul primo ufficiale, LeRoy W. Homer Jr., ritenuto ferito mortalmente. Infatti, i terroristi hanno difficolt\u00e0 nel pilotare e affermano chiaramente, ad un certo punto della registrazione, di avere bisogno di lui per poter continuare.\nSembra che i terroristi stessi si siano barricati nella cabina di pilotaggio prima che i passeggeri si lanciassero nel tentativo di riprendere il controllo dell'aereo. I quattro pregano, si tranquillizzano a vicenda e discutono in arabo su quali contromisure prendere nei confronti dei passeggeri, arrivando perfino ad ipotizzare l'uso dell'ascia antincendio o di togliere l'ossigeno per soffocare la rivolta. Alla fine di una concitata discussione, i dirottatori prendono la tragica decisione di lasciar cadere in picchiata l'aereo.\nCi furono alcuni disaccordi tra le ricostruzioni degli eventi degli investigatori e dei familiari dei passeggeri, in riferimento all'irruzione dei passeggeri nella cabina di comando. Mentre i familiari delle vittime affermarono che i passeggeri riuscirono a penetrare nella cabina, la commissione ufficiale afferm\u00f2 che \u00abi dirottatori rimasero ai controlli ma dovettero essersi accorti che i passeggeri li avrebbero sopraffatti entro pochi secondi\u00bb.\nDurante le operazioni di recupero del relitto dell'aereo, gli investigatori trovarono un coltellino svizzero e un accendino con una lama nascosta all'interno.\n\u00c8 da precisare che se i passeggeri fossero riusciti a prendere il controllo dell'aereo, avrebbero dovuto in qualche modo farlo atterrare (operazione che richiede un pilota esperto). La loro unica speranza sarebbe potuta essere quella di farsi comunicare da terra come inserire il pilota automatico (che pu\u00f2 far atterrare l'aereo senza il pilota).\nVittime.\nElenco.\nDi seguito, la lista delle 40 vittime dello schianto (esclusi i 4 terroristi).\nSviluppi successivi.\nModifica del numero di volo.\nCome per gli altri aerei, il numero del volo \u00e8 stato modificato (da 93 a 81) nell'ottobre del 2001 per rispetto alle vittime dello schianto. Due delle vedove delle vittime, Lisa Beamer, moglie di Todd Beamer, e Melodie Homer, moglie di LeRoy W. Homer Jr., hanno simbolicamente percorso con il nuovo volo UA81 la tratta che i loro rispettivi mariti avrebbero dovuto percorrere quel giorno. Successivamente, la compagnia ha totalmente eliminato il numero \"93\" dalla lista di contrassegni per i suoi voli ed ha anticipato la partenza della tratta Newark-San Francisco di un quarto d'ora circa (dalle 08:00 alle 07:45). Anche l'aeroporto di Newark ha cambiato nome da \"Newark International Airport\" a \"Newark Liberty International Airport\".\nRiconoscimenti.\nIl 19 settembre 2001, le vittime del volo UA93 sono state proposte per l'assegnazione della \"Medaglia d'Oro del Congresso USA\" alla memoria. Una legge del Congresso, approvata il 23 dicembre 2011, ha deliberato la concessione di tale onorificenza - a titolo collettivo - alla memoria di tutti i caduti negli attentati dell'11 settembre 2001. Questo segue una lunga serie di riconoscimenti, fra cui si annovera anche un monumento commemorativo del governo, chiamato Flight 93 National Memorial, inaugurato nel 2011. Presso tale monumento, nella ricorrenza del giorno e dell'ora del tragico impatto del volo UA93 si tiene un'importante cerimonia, che culmina nei rintocchi delle \"Campane del ricordo\" (\"Bells of Remembrance\").\nIl 24 settembre 2001, il Presidente George W. Bush ha voluto incontrare alla Casa Bianca le famiglie delle vittime.\nNei giorni successivi all'11 settembre 2001, al cancello d'imbarco 17A dell'aeroporto di Newark, da cui part\u00ec l'aereo, \u00e8 stata apposta una bandiera statunitense, rimossa soltanto nel maggio del 2006. Sempre all'interno dell'aeroporto, c'\u00e8 un piccolo memoriale dedicato ai membri dell'equipaggio deceduti all'interno della sala da riposo dei dipendenti della United Airlines.\nMemoriale.\nA Shanksville, nel campo in cui l'aereo si \u00e8 schiantato, \u00e8 stato eretto un monumento commemorativo, scelto dopo un concorso. Il progetto vincitore, chiamato \"Crescent of Embrace\" (traducibile come \"La mezzaluna dell'abbraccio\"), \u00e8 un'enorme mezzaluna che simboleggia un sentiero, circondato da aceri lungo l'arco esterno. Il monumento ha causato alcune polemiche perch\u00e9 la mezzaluna \u00e8 il simbolo di molti stati islamici, cos\u00ec come islamici erano i terroristi che hanno dirottato l'aereo. L'autore si \u00e8 difeso assicurando che non c'erano intenti diffamatori nei confronti dell'Islam e che \u00e8 disponibile ad apportare delle modifiche all'opera.\nInfluenza culturale.\nLa vicenda del volo UA93 ha dato spunto ad alcuni registi."}
{"id": "461506", "revid": "110157", "url": "https://it.wikipedia.org/wiki?curid=461506", "title": "Regione di La Libertad", "text": "La Libertad \u00e8 una regione del Per\u00f9 di 1.539.774 abitanti, che ha come capoluogo Trujillo.\nGeografia antropica.\nSuddivisioni amministrative.\nLa regione \u00e8 suddivisa in 12 province che sono composte di 80 distretti. Le province, con i relativi capoluoghi tra parentesi, sono:"}
{"id": "461507", "revid": "458401", "url": "https://it.wikipedia.org/wiki?curid=461507", "title": "Attentato al Pentagono dell'11 settembre 2001", "text": "Con attentato al Pentagono dell'11 settembre 2001 si fa riferimento allo schianto del Boeing 757 dirottato che ha colpito il Pentagono alle 9:37 (ora locale) dell'11 settembre 2001. L'aereo dell'American Airlines (volo 77) colp\u00ec il lato ovest dell'edificio. Nell'impatto morirono i 64 passeggeri dell'aereo (inclusi i terroristi) e 125 persone presenti all'interno del Pentagono.\nL'impatto danneggi\u00f2 gravemente la costruzione scatenando anche un incendio. Parte del lato colpito collass\u00f2 e i vigili del fuoco impiegarono giorni per spegnere tutti i focolai.\nI dirottatori.\nIl commando che dirott\u00f2 l'aereo, tutti legati ad al-Q\u0101\u02bfida, era composto da:\n\"Hani Hanjour\" era arrivato, per la prima volta, negli Stati Uniti nel 1990 e si era addestrato come pilota al \"CRM Airline Training Center\" a Scottsdale, in Arizona, conseguendo il brevetto di pilota commerciale nell'aprile del 1999. Il desiderio di Hanjour era quello di lavorare per le aerolinee dell'Arabia Saudita, ma fu respinto quando prov\u00f2 a entrarvi. Suo fratello afferma che, frustrato da questa esperienza, Hanjour spost\u00f2 progressivamente la propria attenzione verso i testi religiosi e cassette di predicatori militanti islamici.\nHanjour lasci\u00f2 l'Arabia Saudita verso la fine del 1999 dicendo alla propria famiglia che si stava recando negli Emirati Arabi Uniti a lavorare per una linea aerea. Invece, si suppone che egli si sia recato in un campo di addestramento di al-Q\u0101\u02bfida in Afghanistan, dove fu selezionato per prendere parte agli attentati dell'11 settembre. Nel dicembre del 2000 Hanjour arriva a San Diego, unendosi agli altri terroristi \"Nawaf al-Hazmi\" e \"Khalid al-Mihdhar\" che erano l\u00ec dal novembre del 1999. Poco dopo l'arrivo, Hanjour e al-Hazmi andarono a Mesa in Arizona per un corso di aggiornamento sugli aerei. Nell'aprile del 2001 si recarono a Falls Church, in Virginia ad attendere l'arrivo degli altri terroristi.\nNei primi mesi del 2001, Hanjour affitt\u00f2 una stanza a Paterson, nel New Jersey. Hani Hanjour fece ulteriore pratica di volo all\"Air Fleet Training Systems\" a Teterboro in New Jersey, e al \"Caldwell Flight Academy\" a Fairfield in New Jersey. Il 2 settembre del 2001 si rec\u00f2 quindi a Laurel nel Maryland. Durante la loro permanenza in Maryland, Hanjour e gli altri dirottatori si allenarono anche presso la Gold's Gym. Il 10 settembre egli complet\u00f2 un volo certificato usando la navigazione a vista.\nIl volo.\nIl volo 77 dell'American Airlines era espletato con un Boeing 757-223 (numero di registrazione: N644AA). L'equipaggio di bordo era costituito dal pilota Charles Burlingame, dal primo ufficiale David Charlebois e dalle assistenti di volo Michele Heidenberger, Jennifer Lewis, Kenneth Lewis, e Renee May.\nL'American Airlines 77 avrebbe dovuto decollare alle 08:10 (le 14:10, ora italiana) dal Dulles International Airport di Washington D.C., con destinazione Los Angeles.\nL'imbarco.\nI cinque dirottatori arrivarono all'Aeroporto Internazionale di Washington-Dulles, situato nella periferia di Washington, la mattina dell'11 settembre 2001. Alle ore 07:18 (ora di Washington), i cinque dirottatori, portando coltelli e taglierini, superarono il controllo di sicurezza dell'aeroporto, salendo quindi a bordo del volo 77 con destinazione Los Angeles. Prima dell'imbarco, i dirottatori erano stati tutti selezionati per il controllo CAPPS, che ha richiesto un'ulteriore controllo dei loro bagagli. Hani Hanjour, Khalid al-Mihdhar e Majed Moqed sono stati scelti in base ai criteri CAPPS, mentre Nawaf al-Hazmi e Salem al-Hazmi sono stati selezionati perch\u00e9 non hanno fornito un'identificazione adeguata. Hanno tenuto in mano i loro bagagli registrati fino a che non sono saliti a bordo del velivolo. Il controllo di sicurezza dei passeggeri all'Aeroporto Internazionale di Washington-Dulles fu effettuato dalla societ\u00e0 Argenbright Security, sotto contratto con la United Airlines.\nSull'aereo, Hani Hanjour era seduto al posto 1B, mentre Salem al-Hazmi e Nawaf al-Hazmi erano pi\u00f9 indietro in prima classe al 5E e 5F. Majed Moqed e Khalid al-Mihdhar erano ancora pi\u00f9 indietro al 12A e 12B. La partenza era prevista per le ore 08:10, ma il volo part\u00ec dal gate D26 con 10 minuti di ritardo.\nIl dirottamento.\nLa commissione di indagine sull'11 settembre stim\u00f2 che il volo fu dirottato tra le 08:51 e le 08:54, pochi minuti dopo che il primo aereo dell'American Airlines si fu schiantato contro il World Trade Center. L'ultima comunicazione radio tra il velivolo e la torre di controllo si ebbe alle 08:50:51. Alle 08:54 inizi\u00f2 il dirottamento del volo 77 verso sud. I dirottatori inserirono il pilota automatico puntando verso Washington, D.C., alle 08:56, la rotta era gi\u00e0 stata cambiata e il transponder spento. La Federal Aviation Administration era consapevole a questo punto che vi fosse un'emergenza a bordo.\nIn quel momento il volo 11 si era gi\u00e0 schiantato contro il World Trade Center e si sapeva che anche il volo 175 della United Airlines era stato dirottato. Dopo avere appreso che anche il volo 77 era stato dirottato, Gerard Arpey, vice presidente dell'American Airlines ordin\u00f2 che tutti i propri aerei sull'intero territorio nazionale rimanessero a terra. Il centro di controllo per il traffico aereo di Indianapolis fece molti tentativi di contattare il velivolo. In quegli istanti, l'aereo dirottato stava volando in un'area con una limitata copertura radar. Senza pi\u00f9 alcun contatto radio e senza copertura radar un ufficiale del centro di controllo dichiar\u00f2 che molto probabilmente l'aeroplano era caduto al suolo alle 09:09.\nDue passeggeri del volo 77 fecero una chiamata telefonica. Alle 09:12 Renee May chiam\u00f2 sua madre a Las Vegas dicendole che l'aereo era stato dirottato da 6 persone e che erano stati costretti ad andare in fondo all'aereo. Tra le 09:16 e le 09:26 la passeggera Barbara Olson chiam\u00f2 il proprio marito, Ted Olson, del \"United States Department of Justice\" dicendogli che l'aereo era stato dirottato da uomini armati di coltelli e taglierini. La linea quindi cadde. Circa 5 minuti dopo Barbara Olson richiam\u00f2 il marito, questi chiese quale fosse il luogo in cui si trovava l'aereo, la moglie rispose che il velivolo stava sorvolando una area residenziale., Ted Olson inform\u00f2 la moglie dell'attacco al World Trade Center.\nL'aereo fu nuovamente individuato sugli schermi radar mentre si stava avvicinando rapidamente a Washington. I controllori di volo pensarono inizialmente che si trattasse di un aereo militare per la velocit\u00e0 e il modo in cui era manovrato. I controllori di volo dell'aeroporto Reagan chiesero quindi a un C-130 Hercules della Guardia Nazionale di identificare e seguire il velivolo. Il pilota del C-130, Steven O'Brien, rifer\u00ec loro che si trattava di un Boeing 757 o 767 e che dalla fusoliera argentata sembrava un jet dell'American Airlines. Vide poi una grande palla di fuoco, egli pens\u00f2 che l'aereo fosse caduto al suolo ma avvicinandosi al Pentagono vide la facciata ovest dell'edificio e rifer\u00ec alla torre di controllo: \"sembra che l'aereo sia precipitato sul Pentagono\".\nLo schianto.\nL'aereo 77, volando a colp\u00ec la parte pi\u00f9 a ovest del Pentagono a Arlington County in Virginia, a sud di Washington, D.C. alle 09:37:44. Prima di impattare il muro esterno, il velivolo strapp\u00f2 via molti lampioni e con l'ala destra colp\u00ec un generatore elettrico mobile.\nL'aereo colp\u00ec il Pentagono al livello del primo piano piegandosi sulla sinistra con l'ala destra alzata. Quando il velivolo impatt\u00f2, la parte anteriore della fusoliera si disintegr\u00f2, mentre la parte mediana e la coda si mossero per una frazione di secondo, con i detriti della coda che finirono all'estremo opposto dell'edificio. In totale, l'aereo impieg\u00f2 8/10 secondi per penetrare dentro i 3 anelli sollevando una palla di fuoco che si alz\u00f2 di sopra il Pentagono.\nAl momento dell'attacco, circa 18.000 persone lavoravano nel Pentagono, 4.000 in meno rispetto al 1998, anno in cui iniziarono i lavori di restauro dell'edificio. La sezione colpita ospitava il Comando Navale e altri uffici; alcuni di essi erano vuoti. L'impatto e il conseguente fuoco colpirono i 3 anelli della struttura, il pi\u00f9 esterno di essi fu ampiamente distrutto e una larga sezione collass\u00f2. Nell'attacco morirono 125 persone.\nIn totale ci furono 189 vittime inclusi i passeggeri e i dirottatori del volo 77. Sull'aereo c'era anche un gruppo di bambini e il loro accompagnatore e un membro del National Geographic Society. Le vittime del Pentagono furono 55 militari e 70 civili. Di questi 125 morti, 92 si trovavano al primo piano, 31 al secondo e 2 al terzo. I feriti portati in ospedale furono 106.\nIl Pentagono \u00e8 affiancato dalle strada denominata \"Interstate 395\" e \"Washington Boulevard\" sulla parte interessata dall'impatto. Mary Lyman, che era sulla I-395, vide l'aeroplano passargli sopra con un ripido angolo e forte velocit\u00e0 e quindi vide la nuvola di fumo provenire dal Pentagono. Omar Campo, altro testimone, stava falciando l'erba sull'altro lato della strada quando l'aereo pass\u00f2 sopra la sua testa spaventandolo. Sent\u00ec l'impatto e il terreno muoversi e vide l'intera area riempirsi di fuoco. Daryl Donley, testimone dello schianto, scatt\u00f2 le prime fotografie dell'impatto.\nMike Walter, reporter di \"USA Today\", stava guidando sulla Washington Boulevard quando assistette all'impatto che cos\u00ec descrive: \"\"Ho guardato fuori dal finestrino e ho visto arrivare quell'aereo, quel jet, un jet dell'American Airlines. E ho pensato 'questo non ha senso, \u00e8 veramente basso'. E l'ho visto. Voglio dire, era come un missile cruise con le ali. \u00c8 andato dritto l\u00ec e si \u00e8 schiantato dritto sul Pentagono\". Terrance Kean, che vive in un appartamento vicino all'edificio, sent\u00ec il forte rumore dei motori di un jet, guard\u00f2 fuori dalla finestra e vide un \"jet passeggeri molto, molto grande\"\". Egli lo guard\u00f2 fendere il lato del Pentagono, la fusoliera penetrare nel colonnato. Quindi un sorta di \"svanimento\" e il fuoco e il fumo ovunque.. Dave Winslow reporter dell'Associated Press, racconta: \"ho visto la coda di un grande aereo di linea.. \u00c8 penetrato dritto dentro il Pentagono\". Tim Timmerman, pilota d'aerei, not\u00f2 il logo dell'American Airlines sul velivolo nell'attimo in cui lo vide colpire il pentagono.\nIn totale ci sono almeno 55 testimoni oculari che hanno visto direttamente l'impatto e 86 che hanno visto l'aereo dirigersi verso il Pentagono.\nLe vittime.\nNell'attentato persero la vita le 59 persone che si trovavano a bordo dell'aereo e 125 tra militari e civili al Pentagono. \nL'equipaggio\nLista dei passeggeri\nI soccorsi.\nLe azioni di soccorso iniziarono subito dopo l'impatto. Quasi tutte le persone salvate con successo lo furono nella prima mezz'ora dallo schianto. Inizialmente, le operazioni furono condotte dai militari e dai civili presenti all'interno dell'edificio. In pochi minuti arriv\u00f2 la prima squadra di vigili del fuoco, trovando questi volontari che cercavano nel punto d'impatto. I pompieri ordinarono loro di lasciare l'area, in quanto i volontari non erano equipaggiati e addestrati ad intervenire in situazioni di emergenza. Il dipartimento dei vigili del fuoco della contea di Arlington assunse il comando della operazioni di soccorso nei 10 minuti successivi allo schianto. Il vice capo di tale dipartimento, James Schwartz, organizz\u00f2 l\"Incident Command System\" (ICS) al fine di coordinare il lavoro delle diverse forze intervenute. L'ICS fu operativa in circa 1 ora. Vigili del fuoco da Fort Myer e dal Ronald Reagan Washington National Airport arrivarono, anch'essi, in pochi minuti. Le operazioni di soccorso furono ostacolate dalle voci relative ad ulteriori aerei in arrivo. Schwartz ordin\u00f2 due evacuazioni in ragioni di questi aerei in arrivo.\nNel tentativo di spegnere il fuoco, i pompieri si dovettero guardare da probabili crolli dell'edificio. Un vigile del fuoco afferm\u00f2 che loro \"sapevano abbastanza bene che l'edificio stava per collassare perch\u00e9 esso cominci\u00f2 a emettere strani suoni e scricchiolii\". Gli ufficiali videro un cornicione muoversi e ordinarono l'evacuazione. Pochi minuti dopo, alle 10:15, il piano pi\u00f9 alto dell'area danneggiata collass\u00f2. Il crollo interess\u00f2 un'area di nel suo punto pi\u00f9 largo e di nel suo punto pi\u00f9 profondo. Il tempo intercorso tra l'impatto e il crollo consent\u00ec a tutti coloro che si trovavano al quarto e al quinto piano di evacuare la struttura salvandosi. Dopo il crollo, il fuoco all'interno si intensific\u00f2, estendendosi a tutti e cinque i piani. Dopo le 11:00 i pompieri attaccarono il fuoco da due posizioni. Gli ufficiali stimarono che la temperatura era superiore ai .\nMentre si facevano progressi contro il fuoco all'interno del Pentagono, dal tardo pomeriggio i vigili del fuoco si accorsero che uno strato in legno del tetto del Pentagono era stato attaccato dal fuoco e si stava propagando. Le tipiche tattiche dei vigili del fuoco per queste tipologie di incendio si rivelarono inutili poich\u00e9 la struttura rinforzata dell'edificio impediva loro di raggiungere il fuoco e domarlo. Il 12 settembre riuscirono a impiantare una barriera contro il fuoco, prevenendone l'ulteriore propagazione. Alle 18:00 del 12 settembre, la Contea di Arlington diram\u00f2 un comunicato affermando che l'incendio era sotto controllo ma non completamente estinto. I vigili del fuoco continuarono a spegnere piccoli focolai nei giorni successivi. Diversi pezzi di aeroplano furono trovati tra le rovine del Pentagono. Nell'evacuare il Centro di Comando Navale, il tenente Kevin Shaeffer cammin\u00f2 attraverso la parte anteriore della fusoliera e il carrello d'atterraggio sulla strada che univa l'anello B e C. Nel primo mattino di venerd\u00ec 14 settembre i membri del team \"Fairfax County Urban Search and Rescue\" e Brian Moravitz camminarono attraverso \"i sedili intatti della cabina dell'aereo\" rinvenendo le due scatole nere nelle vicinanze. Il \"data recorder\" del volo fu trovato a quasi nell'edificio Il \"voice recorder\" della cabina era troppo bruciato e danneggiato per potervi ricavare alcuna informazione. Oltre ai rottami dell'aereo, gli investigatori trovarono il documento d'identit\u00e0 di Nawaf al-Hazmi. Furono anche trovati effetti personali appartenuti ai passeggeri e all'equipaggio e furono portati a Fort Myer.\nI resti.\nGli ingegneri dell'esercito alle 17:30 del primo giorno determinarono che nessuno era rimasto vivo nella sezione dell'edificio colpita. Nei giorni successivi i notiziari riportavano la morte di 800 persone. I soldati di Fort Belvoir furono i primi a esaminare l'interno del luogo dello schianto notando la presenza di resti umani. I team della \"Federal Emergency Management Agency\" (FEMA) e della \"Fairfax County Urban Search and Rescue\" parteciparono alla ricerca dei resti, lavorando attraverso la \"National Interagency Incident Management System\" (NIIMS).. Kevin Rimrodt, fotografo della Marina, sopravvissuto del Navy Command Center, afferm\u00f2 che \"c'erano cos\u00ec tanti corpi che stavo quasi per camminarci sopra. Per questo dovetti stare molto attento a non camminare sopra ad alcuno\". I detriti del Pentagono furono portati nel parcheggio nord per una pi\u00f9 dettagliata ricerca dei resti e delle prove.\nI resti ritrovati dal Pentagono furono portati nella Base aerea di Dover (Delaware) nell'ufficio dell'Armed Forces Medical Examiner. Tale ufficio fu in grado di identificare i resti di 179 vittime. I resti dei cinque dirottatori furono identificati attraverso un processo di esclusione e portati come prova all'FBI. Il 21 settembre l'ACFD lasci\u00f2 il controllo della scena del crimine all'FBI. Il \"Washington Field Office\", la \"National Capital Response Squad\" (NCRS), e il Joint Terrorism Task Force (JTTF) guidarono le indagini sulla scena del crimine al Pentagono. Dal 2 ottobre 2001 fu completata la ricerca di prove e resti e il sito torn\u00f2 ad essere controllato dai dirigenti del Pentagono. Gli investigatori identificarono 184 delle 189 vittime. Nel 2002 i resti di 25 delle vittime furono tumulati nella stessa tomba nell'Arlington National Cemetery con una lapide di granito riportante i nomi di tutte le vittime dell'attacco al Pentagono. La cerimonia commemor\u00f2 anche le 5 vittime i cui resti non furono mai trovati.\nDopo l'attentato.\nLe prime stime per la ricostruzione del Pentagono parlavano di 3 anni come tempo necessario per completare i lavori. Tuttavia i lavori furono pi\u00f9 veloci e furono completati per il primo anniversario dell'attentato.\nNel punto d'impatto \u00e8 stata costruita una piccola Cappella e un memoriale. Progettato da Julie Beckman e Keith Kaseman, \u00e8 stato completato l'11 settembre 2008.\nIl video della telecamera di sicurezza.\nIl 16 maggio del 2006, il Dipartimento della Difesa americano ha pubblicato un video registrato da una telecamera di sicurezza che riporta le immagini del disastro, con un oggetto bianco allungato (presumibilmente la fusoliera dell'aereo) visibile in un fotogramma e la susseguente esplosione. Le immagini sono state rese pubbliche in risposta alla richiesta di Judicial Watch in forza del Freedom of Information Act. Alcuni fermo immagine dello stesso video erano stati gi\u00e0 pubblicati e resi pubblici, ma questa fu la prima volta della pubblicazione dell'intero video dell'impatto. Un distributore di benzina, ubicato vicino al Pentagono, aveva anch'esso un impianto di video sorveglianza ma il video, pubblicato il 5 settembre del 2006, non mostra l'impatto poich\u00e9 le videocamere erano puntate altrove.\nAnche l'hotel \"Doubletree\" di Crystal City (Virginia) disponeva di un impianto di video sorveglianza e il 4 dicembre del 2006, l'FBI pubblic\u00f2 il video in risposta alla richiesta di Scott Bingham in forza del Freedom of Information Act. Il video \u00e8 sgranato e non perfettamente a fuoco, ma \u00e8 visibile una rapida colonna di fumo nell'angolo di un fotogramma nel momento in cui l'aereo impatta l'edificio.\nTeorie del complotto.\nCos\u00ec come per gli altri avvenimenti dell'11 settembre, anche l'attentato contro il Pentagono ha alimentato numerose teorie del complotto che contestano la versione descritta degli avvenimenti. Una delle pi\u00f9 note teorie al riguardo \u00e8 quella elaborata da Thierry Meyssan il quale afferma che il Pentagono non fu colpito da un Boeing 757 ma da un missile lanciato dai militari americani. I fautori della teoria del complotto affermano che un buco di \u00e8 troppo piccolo per contenere un velivolo che ha una apertura alare di .. Tuttavia, Mete Sozen, membro del team della \"American Society of Civil Engineers\" sul luogo dell'impatto, nonch\u00e9 specialista in costruzioni in cemento armato della Purdue University dell'Indiana, spieg\u00f2 che un aeroplano non crea un buco con la forma di s\u00e9 stesso stile cartone animato quando impatta contro un muro di cemento armato. Inoltre secondo i calcoli degli esperti dell'NTSB, il Boeing 757 pesava circa 82 tonnellate, di cui 16 erano il carburante a bordo. La massa di alluminio, cherosene, arredo di cabina, bagagli e passeggeri si schiant\u00f2 contro il Dipartimento della Difesa statunitense a circa 850 chilometri l'ora. A quella velocit\u00e0, dice Mete Sozen, la fusoliera dell'aereo avrebbe opposto all'incirca la resistenza di \u201cun budello di salsiccia\u201d.\nI fautori del complotto inoltre puntano il dito su altri particolari come lo scarso ammontare dei detriti o le condizioni dell'erba del prato. Nel film documentario \"Loose Change\" si afferma che non erano visibili detriti del volo 77. Contro questa affermazione vi \u00e8 la testimonianza di Allyn E. Kilsheimer, esperto di esplosioni, che fu il primo ingegnere ad arrivare sul luogo dell'attentato e aiut\u00f2 a coordinare i soccorsi. Egli afferm\u00f2 di avere visto i segni delle ali del velivolo sulla facciata del Pentagono. Prese dei rottami di aeroplano recanti i segni della compagnia aerea e tenne nelle proprie mani pezzi di coda dell'aeroplano. Inoltre il racconto di Kilsheimer \u00e8 supportato dalle foto dei resti dell'aereo dentro e fuori dall'edificio.\nL'attentato nei media.\nL'attentato \u00e8 stato analizzato nella puntata \"11/9: attacco al Pentagono\" della sedicesima stagione del documentario Indagini ad alta quota trasmesso da National Geographic Channel.\nBibliografia.\nTesti di approfondimento tecnico/debunking:\nTesti di ispirazione \"complottista\":"}
{"id": "461512", "revid": "767487", "url": "https://it.wikipedia.org/wiki?curid=461512", "title": "Amilcare (nome)", "text": "Origine e diffusione.\nSi tratta di un nome aristocratico cartaginese, in fenicia o punica \"Himelqarth\" (\"\u1e25mlqrt\"), composto da \"ha\" (\"fratello\") e dal nome del dio fenicio Melqart, quindi \"fratello di Melqart\". Alcune fonti lo riconducono invece ad \"ha-melk-karth\", interpretato come \"re della citt\u00e0\", che \u00e8, per inciso, il significato del solo nome del dio Melqart.\nIl nome \u00e8 stato reso celebre da Amilcare Barca, il generale cartaginese durante la prima guerra punica, che fu padre di Annibale; venne ripreso in epoca rinascimentale, ma ad oggi \u00e8 raro, attestato principalmente in Italia centrale e settentrionale.\nOnomastico.\nIn quanto nome adespota, ossia privo di santo patrono, l'onomastico viene eventualmente festeggiato il 1\u00ba novembre, giorno di Ognissanti."}
{"id": "461513", "revid": "599013", "url": "https://it.wikipedia.org/wiki?curid=461513", "title": "Classic Haribo 1996", "text": "La Classic Haribo 1996, terza edizione della corsa, si disput\u00f2 il 22 febbraio 1996 su un percorso di 189\u00a0km tra Uz\u00e8s e Marsiglia. Fu vinta dal francese Laurent Jalabert, che termin\u00f2 in 4h14'55\"."}
{"id": "461514", "revid": "767487", "url": "https://it.wikipedia.org/wiki?curid=461514", "title": "Torbj\u00f8rn Brundtland", "text": "Ha fatto parte di molti gruppi musicali fra cui Drum Island, con cui ha inciso un album, Those Norwegians, Alan\u00efa, Aedena Cycle, da cui \u00e8 uscito insieme a Svein Berge, per formare i R\u00f6yksopp. Ha collaborato inoltre con Bel Canto, Kings of Convenience e Biosphere. Ha prodotto anche album da solista usando degli pseudonimi."}
{"id": "461515", "revid": "3115", "url": "https://it.wikipedia.org/wiki?curid=461515", "title": "Paul Flatters", "text": "Dopo aver frequentato il Liceo di Laval, intraprese la carriera militare. Sottotenente di fanteria nel 1853, venne promosso tenente nel 1855 sotto le mura di Sebastopoli, e poi capitano nel 1864 e comandante di battaglione nel 1871. Fece quasi tutta la sua carriera in Algeria, dove venne a lungo impiegato nei bureaux arabes. Promosso tenente-colonnello il 3 maggio 1879, era da poco rientrato in Francia quando il governo lo chiam\u00f2 a far parte dell'alta commissione incaricata di studiare il modo di collegare l'Algeria al Sudan francese (oggi Mali) mediante ferrovia. Nel mese di novembre dello stesso anno, veniva mandato in Algeria per intraprendere un'esplorazione destinata a rendere celebre il suo nome. Era incaricato di effettuare una ricognizione del percorso che lui stesso aveva indicato come il pi\u00f9 propizio alla costruzione della ferrovia che si progettava. Dopo una prima missione durata diversi mesi nel 1880, alla fine dello stesso anno part\u00ec per una seconda missione nel Sahara, che si concluse tragicamente, dal momento che Flatters e quasi tutti i suoi collaboratori vennero massacrati da un gruppo di Tuareg ostili alla presenza francese nei loro territori. Il massacro della missione Flatters caus\u00f2 un brusco arresto alla penetrazione francese nel Sahara. Ma se questa penetrazione riprese alcuni anni dopo (in particolare quando la sanguinosa battaglia di Tit, nel 1902, ebbe \"vendicato\" Flatters e compagni), il progetto di una ferrovia transcontinentale venne definitivamente archiviato."}
{"id": "461518", "revid": "418954", "url": "https://it.wikipedia.org/wiki?curid=461518", "title": "Classic Haribo 1995", "text": "La Classic Haribo 1995, seconda edizione della corsa, si disput\u00f2 il 17 febbraio 1994 tra Marsiglia ed Uz\u00e8s, per un percorso totale di 183 km. Venne vinta dal italiano Giuseppe Citterio."}
{"id": "461519", "revid": "17126", "url": "https://it.wikipedia.org/wiki?curid=461519", "title": "National Reconnaissance Organisation", "text": ""}
{"id": "461521", "revid": "767487", "url": "https://it.wikipedia.org/wiki?curid=461521", "title": "Classic Haribo 1994", "text": "La Classic Haribo 1994, prima edizione della corsa, si disput\u00f2 il 17 febbraio 1994 su un percorso di 162 km tra Marsiglia ed Uz\u00e8s. Fu vinta dal tedesco Erik Zabel, che termin\u00f2 in 3h58'13\"."}
{"id": "461525", "revid": "110157", "url": "https://it.wikipedia.org/wiki?curid=461525", "title": "Regione di Lambayeque", "text": "Lambayeque \u00e8 una regione del Per\u00f9 di 1.091.535 abitanti, che ha come capoluogo Chiclayo.\nGeografia antropica.\nSuddivisioni amministrative.\nLa regione \u00e8 suddivisa in 3 province che sono composte di 33 distretti. Le province, con i relativi capoluoghi tra parentesi, sono:"}
{"id": "461528", "revid": "106456", "url": "https://it.wikipedia.org/wiki?curid=461528", "title": "Volo American Airlines 11", "text": "Il volo American Airlines 11 \u00e8 stato il primo dei quattro aerei di linea dirottati durante gli attentati dell'11 settembre 2001. La sua rotta regolare connetteva l'aeroporto Logan di Boston all'Aeroporto Internazionale di Los Angeles.\nL'11 settembre 2001, l'aereo venne dirottato da un gruppo di 5 terroristi legati ad al-Qaida e fatto schiantare contro la Torre Nord del World Trade Center di New York. A bordo c'erano 92 persone (compresi i 5 dirottatori e gli 11 membri dell'equipaggio).\nDopo la tragedia, il numero di contrassegno del volo fu modificato da \"11\" in \"25\" dalla American Airlines.\nIl volo.\nLa partenza.\nLa partenza del volo, servito con un aeromobile Boeing 767, era fissata per le 07:45. Le operazioni di imbarco risultano concluse alle 07:40, tuttavia la Commissione d'indagine sugli attentati dell'11 settembre 2001 afferma che gli orari indicati \"sono puramente approssimativi; per il volo 11, i registri indicano che alcuni passeggeri si sono imbarcati dopo che il velivolo aveva effettuato le operazioni di push-back\" dall'uscita 26.\nMolto probabilmente, fra i ritardatari c'erano anche Atta ed al-Umari, entrambi provenienti da Portland. La Commissione sull'11 settembre ha successivamente affermato che \"[l]\"a deviazione per Portland rischi\u00f2 di far perdere ad Atta e al-Umari il volo 11 in partenza da Boston. In effetti, i bagagli che imbarcarono a Portland non arrivarono mai sul loro aereo\"\".\nIl volo decoll\u00f2 dalla pista 4R alle 07:59, in ritardo di 14 minuti sulla tabella di marcia. Alle 08:13, l'aereo si trovava in volo sul Massachusetts centrale, a circa 26.000 piedi (circa 7.925 metri) di altezza, quando venne trasmessa l'ultima comunicazione dal velivolo. Alle 08:13:47, il centro di controllo di Boston ordin\u00f2 al volo AA11 di salire ad un'altitudine di 35.000 piedi (circa 10.668 metri), ma non ottenne alcuna risposta. Vennero effettuati vari tentativi di riprendere contatto con l'aereo per i successivi 10 minuti, senza riuscirvi.\nIl dirottamento.\nRiguardo l'orario del dirottamento, la Commissione ha concluso che:\nNon \u00e8 chiaro come i terroristi riuscirono a farsi strada fin dentro la cabina di pilotaggio. Si sa soltanto che, fra le 08:14 e le 08:19, cinque persone vennero uccise dal commando: il pilota John Ogonowski, il primo ufficiale Thomas McGuinness (uccisi da Atta e al-Umari), due assistenti di volo (probabilmente Karen Martin e Barbara Arestegui, uccise dai fratelli al-Shehri) e il passeggero di origine israeliana Daniel Lewin. Probabilmente, Lewin (che ha servito per quattro anni nel Sayeret Matkal dell'esercito israeliano) \u00e8 stato accoltellato al collo da Satam al-Suqami per aver cercato di impedire ai terroristi di raggiungere la cabina di pilotaggio.\nMentre Atta e probabilmente al-Umari presero possesso dei comandi, gli altri tre terroristi costrinsero gli altri passeggeri a spostarsi verso la coda dell'aereo, usando spray irritanti e minacciando di fare esplodere una bomba. Alle 08:19, l'assistente di volo Betty Ong contatt\u00f2 la American Airlines per segnalare l'avvenuto dirottamento. Alle 08:21, l'allarme venne trasmesso al quartier generale della compagnia, a Fort Worth (Texas). Contemporaneamente, Atta spense il transponder, di fatto facendo perdere completamente i contatti con il volo AA11.\nA partire dalle 08:22 anche un'altra assistente di volo, Madeline Sweeney, tent\u00f2 pi\u00f9 volte di mettersi in contatto con la American Airlines, riuscendovi solo alle 08:25 e poi alle 08:32. Le due assistenti di volo fornirono nei circa venti minuti successivi numerose informazioni sia sulle condizioni degli ostaggi, sia circa l'aspetto dei terroristi ed il posto in cui erano seduti (particolari rivelatisi fondamentali per determinarne l'identit\u00e0).\nAlle 08:24, Atta cerc\u00f2 di tranquillizzare due volte gli ostaggi, ma \"probabilmente non sapeva come operare con la radio di bordo correttamente e dunque inavvertitamente trasmise il proprio messaggio sul canale del controllo del traffico aereo\", anzich\u00e9 ai passeggeri:\nAlle 08:26, l'aereo modific\u00f2 la sua rotta e punt\u00f2 verso sud-est. Alle 08:32, si stabilizz\u00f2 ad una quota di circa 29.000 piedi (circa 8.839 metri). Alle 08:33:59, vi fu l'ultima comunicazione ufficiale dall'aereo, sempre ad opera di Atta:\nAlle 08:37, il controllo FAA di Boston contatt\u00f2 il volo United Airlines 175 (che sarebbe stato a sua volta dirottato 5 minuti pi\u00f9 tardi) per ricevere notizie sulla posizione del volo AA11. Dopo la conferma dell'avvistamento, i piloti ricevettero l'ordine di tenersi lontano dal velivolo per questioni di sicurezza. Pochi secondi dopo, il volo AA11 inizi\u00f2 a scendere ad una velocit\u00e0 media di 3.200 piedi (circa 975 metri) al minuto. Alle 08:38, vir\u00f2 ancora una volta verso sud, in direzione di New York. Alle 08:43, l'aereo raggiunse una quota di circa 10.000 piedi (circa 3.048 metri) e fece un'ultima virata verso sud/sud-est, in direzione di Manhattan. Intorno alle 08:46, si interruppero improvvisamente anche le chiamate da bordo da parte delle assistenti di volo Ong e Sweeney.\nLa reazione della FAA e del NORAD.\nIl Centro FAA di Boston non fu sicuro di avere un dirottamento in corso fino alle 08:24, ora in cui giunsero le due comunicazioni di Atta. La prima comunicazione risult\u00f2 per\u00f2 in parte incomprensibile. Il responsabile del Centro ordin\u00f2 pertanto di \"\"estrarre il nastro\" con le registrazioni e di riascoltarlo con la massima attenzione. In particolare, le parole \"Abbiamo alcuni aerei\"\" non furono immediatamente colte dagli operatori. Fra le 08:25 e le 08:32, il Centro di Boston inizi\u00f2 ad allertare la linea di comando della FAA, in ossequio al protocollo in materia.\nAlle 08:32, venne avvertito anche il Quartier Generale della FAA di Herndon (Virginia), che ordin\u00f2 di connettere in video-conferenza i Centri di Boston, New York e Cleveland per fare il punto della situazione. Due minuti dopo, avvenne l'ultima comunicazione dal volo AA11.\nAlle 08:37, il Centro di Boston aggir\u00f2 i protocolli e chiam\u00f2 direttamente il \"Northeast Air Defense Sector\" (NEADS, facente parte del NORAD), avvertendoli dell'avvenuto dirottamento del volo AA11 e richiedendo un intervento immediato, specificando che \"questa non \u00e8 una esercitazione, non \u00e8 un test\". Nelle parole della Commissione sull'11 settembre, \"\"il NEADS fu avvertito del dirottamento nove minuti prima che \"[l'aereo]\" si schiantasse contro la Torre Nord. Quei nove minuti furono il lasso di tempo pi\u00f9 lungo che i militari ebbero per reagire ad uno dei quattro dirottamenti\"\".\nIl NEADS ordin\u00f2 che due F-15 si levassero in volo dalla Base aerea Otis di Falmouth (Massachusetts), affinch\u00e9 intercettassero il velivolo dirottato. L'operazione venne accordata senza che fossero pervenute le autorizzazioni necessarie dal comando civile. I due caccia si alzarono in volo alle 08:46, ma in quello stesso momento il volo American Airlines 11 si schiant\u00f2 contro la Torre Nord del World Trade Center.\nDal momento che il transponder dell'aereo era spento dalle 08:21, il NEADS impieg\u00f2 i minuti successivi al decollo per determinare la direzione in cui inviare i due caccia. Poco dopo le 08:50, ebbero la prima notizia che un aereo aveva colpito il World Trade Center. I due F-15 erano comunque in volo alle ore 08:53, stando alle registrazioni dei radar di terra. Privi di un obbiettivo preciso, ricevettero l'ordine di restare in posizione di attesa nello spazio aereo militare intorno Long Island. La posizione venne tenuta dalle 09:09 alle 09:13.\nLo schianto.\nAlle 08:46:40 (le 14:46 in Italia), il volo American Airlines 11 si schiant\u00f2 contro la facciata settentrionale della Torre nord del World Trade Center. L'impatto avvenne fra il 93\u00ba e il 99\u00ba piano ad una velocit\u00e0 di circa 466 miglia orarie (circa 750 km/h) e produsse un cratere largo circa 15 piedi (circa 4,6 metri) e alto circa 4 piani (dal 93\u00b0 al 97\u00b0). Il 94\u00ba e il 96\u00ba piano, investiti in pieno dai due serbatoi del velivolo, furono molto probabilmente la fonte delle due enormi esplosioni che si videro poco dopo l'impatto. Tutte le persone a bordo morirono sul colpo.\nLe uniche immagini dell'impatto sono riconducibili alle riprese di tre persone: il regista francese Jules Naudet, il lavoratore ceco Pavel Hlava e l'artista tedesco Wolfgang Staehle.\nLa prima notizia dell'impatto venne data dalla CNN alle 08:49, con una edizione straordinaria dal titolo \"Disastro al World Trade Center\". Carol Lin e Vince Cellini erano i due giornalisti in studio. La prima a prendere la parola fu Carol Lin:\nSubito dopo il produttore della CNN Sean Murtagh, raggiunto al telefono, intervenne in diretta affermando di aver visto \"un aereo che sembrava vagare ad una altitudine pi\u00f9 bassa del solito sopra New York e che poi si \u00e8 schiantato - non so contro quale torre, ma ha colpito direttamente una delle torri del World Trade Center\". La sua fu la prima testimonianza oculare resa pubblica dopo gli attentati. A partire dalle 08:52, tutte le altre reti televisive interruppero la loro normale programmazione con una edizione straordinaria sullo schianto.\nL'impatto del volo AA11 caus\u00f2 danni molto estesi alla struttura della Torre Nord. Vennero osservati enormi incendi, causati dallo scontro, fra il 92\u00ba e il 98\u00ba piano nei successivi 70 minuti, alimentati anche dal carburante ancora presente nei serbatoi dell'aereo. Si stima infatti che circa due terzi dei quasi 10.000 galloni (circa 37.854 litri) di carburante ancora presenti siano bruciati all'interno della struttura dopo l'impatto iniziale (che consum\u00f2 circa il 15% del carburante).\nI danni e gli incendi sono due delle cause del crollo, avvenuto alle 10:28, della Torre Nord, che caus\u00f2 la morte di oltre 1.300 persone intrappolate al di sopra del 92\u00ba piano.\nLe indagini.\nI dirottatori.\nLe indagini hanno portato all'individuazione di cinque responsabili, tutti legati ad al-Qaida:\nQuattro dei cinque terroristi vennero selezionati dal CAPPS (il sistema di controllo dei bagagli) per un controllo extra. Mohamed Atta venne selezionato al Portland International Jetport, prima che si imbarcasse sul volo che lo avrebbe portato a Boston.\nWalid al-Shehri, Wa'il al-Shehri e Satam al-Suqami vennero selezionati all'aeroporto di Boston. Il primo, sprovvisto di bagaglio, semplicemente non sub\u00ec alcun controllo. Gli altri due terroristi superarono il controllo del proprio bagaglio senza problemi.\nLe vittime.\nNazionalit\u00e0.\nDi seguito, la lista delle 87 vittime dello schianto, esclusi i 5 terroristi."}
{"id": "461532", "revid": "287204", "url": "https://it.wikipedia.org/wiki?curid=461532", "title": "Rulli di tamburo per Rancas", "text": "Rulli di tamburo per Rancas \u00e8 il primo romanzo della \"pentalogia\" \"La Ballata\" di Manuel Scorza. Scorza decide di raccontare sotto forma di romanzo la lotta dei \"comuneros\" (i contadini indigeni) realmente avvenuta in Per\u00f9 negli anni sessanta. Molti personaggi del libro (H\u00e9ctor Chac\u00f3n, per esempio) sono realmente esistiti. Il romanzo (insieme a tutta la pentalogia) viene considerato dagli indios il racconto epico delle loro gesta.\nTrama.\nDopo secoli di soprusi subiti da parte del dottor Montenegro, un latifondista locale, i comuneros di Rancas (una comunit\u00e0 contadina vicina a Cerro de Pasco) scoprono che un enorme recinto sta pian piano rinchiudendo tutti i loro territori, lasciandoli senza pi\u00f9 terre da coltivare. Il recinto \u00e8 costruito dalla multinazionale statunitense \"Cerro de Pasco Corporation\", che agisce con il benestare del dottor Montenegro e delle istituzioni, senza aver avvisato n\u00e9 chiesto autorizzazione ai comuneros, legittimi proprietari delle terre.\nTra lo sconcerto iniziale della comunit\u00e0, la situazione raggiunge livelli insostenibili: ora diventa persino difficile raggiungere Rancas, dato che il Recinto ha inglobato anche fiumi e strade. I contadini si rivolgono al loro rappresentante locale, il Personero don Alfonso Rivera, ma i suoi reclami restano inascoltati. \nIntanto H\u00e9ctor Chac\u00f3n della comunit\u00e0 di Yanahuanca, detto il Nittalope, inizia a raggruppare una banda allo scopo di eliminare il prepotente Montenegro. Chac\u00f3n, l'Abigeo, il Ladro di Cavalli organizzano l'omicidio, ma, scoperti, sono costretti a rifugiarsi sui monti ed a vivere da banditi.\nStufi di presentare reclami, istigati da Fortunato, che ha visto uccise tutte le sue pecore dai bravacci della \"Cerro de Pasco\", i comuneros di Rancas trasportano tutte le pecore morte davanti alla Prefettura di Cerro, ottenendo solo l'arresto di Fortunato. Il Personero, convinto oramai della faziosit\u00e0 delle autorit\u00e0, fa riunire in una piazza tutti i maiali che la comunit\u00e0 riesce a recuperare, li tiene a digiuno per una settimana, per poi liberarli nei pascoli recintati, rendendoli inutilizzabili.\nH\u00e9ctor Chac\u00f3n nel frattempo sta per mettere in atto il suo piano, anche a costo di travestirsi da donna ed infiltrarsi nel palazzo di Montenegro. Per ottenere i vestiti adatti, torna a casa sua di nascosto. Ma tradito da un suo parente, viene arrestato dalla Guardia Civile ed imprigionato.\nRidotti a far pascolare le pecore nei cimiteri, dopo che le guardie della \"Cerro de Pasco\" hanno impedito anche ai pochi animali rimasti di lasciare il paese, i comuneros si decidono alla lotta armata: attaccano la guardia repubblicana con fionde e sassi. Anche qui interviene la Guardia Civile, che sgombera il villaggio, massacrando la popolazione e bruciando le abitazioni. I comuneros si ritrovano sotto terra, morti, a raccontarsi le ultime violenze subite.\nStile.\nCome \u00e8 sua abitudine, Scorza cerca di riprodurre il ritmo dei racconti popolari andini, attraverso una narrazione mimetica e realistica che ricorda i \"parlanti popolari\" di Giovanni Verga: il narratore non interviene mai in prima persona, non presenta n\u00e9 i personaggi, ma parla come parlerebbe uno dei suoi personaggi. Spesso il lettore viene confuso dal fatto che uno stesso personaggio venga chiamato in modi diversi. In alcuni capitoli Scorza interrompe il flusso della narrazione e presenta piccoli riassunti della situazione economica e sociale del Per\u00f9, senza mai per\u00f2 perdere il suo tono impersonale.\nAltra caratteristica della scrittura di Scorza \u00e8 che i capitoli si alternano, seguendo ora la lotta dei contadini di Rancas, ora la storia di H\u00e9ctor Chac\u00f3n, frammentando molto la narrazione."}
{"id": "461533", "revid": "117552530", "url": "https://it.wikipedia.org/wiki?curid=461533", "title": "Regione di Loreto", "text": "La regione di Loreto \u00e8 la pi\u00f9 estesa regione del Per\u00f9 con i suoi 368.851,95 chilometri quadrati. Ha una popolazione di 884.144 abitanti ed ha come capoluogo Iquitos.\nGeografia antropica.\nSuddivisioni amministrative.\nLa regione \u00e8 suddivisa in sette province che sono composte di 48 distretti. Le province, con i relativi capoluoghi tra parentesi, sono:"}
{"id": "461534", "revid": "436907", "url": "https://it.wikipedia.org/wiki?curid=461534", "title": "Blink-182 (album)", "text": "Blink-182 \u00e8 il quinto album in studio del gruppo musicale statunitense omonimo, pubblicato il 18 novembre 2003 dalla Geffen Records.\nDescrizione.\nL'album ha segnato una crescita morale e psicologica tra i membri: le sonorit\u00e0 si fanno pi\u00f9 elaborate, i testi attraversati da una vena emozionale pi\u00f9 profonda rispetto alle precedenti canzoni.\nInizialmente venne fatto circolare un falso e molto goliardico titolo per l'album: \"Use Your Erection Vol. I &amp; II\", una sorta di presa in giro verso i Guns N' Roses. L'album vanta inoltre la collaborazione di Robert Smith dei Cure nel brano \"All of This\"."}
{"id": "461535", "revid": "122580104", "url": "https://it.wikipedia.org/wiki?curid=461535", "title": "Cronologia degli attentati dell'11 settembre 2001", "text": "Gli attentati dell'11 settembre 2001 costituiscono un atto di aggressione quasi unico nel suo genere, ma anche un inedito evento mediatico su scala mondiale, amplificato dalla rete di telecomunicazioni via satellite, dall'immediata copertura mediatica operata dai canali di sole notizie di tutto il mondo e da Internet. Proprio queste tecnologie hanno permesso a milioni di persone in tutto il pianeta di osservare in tempo reale questo tragico evento.\nDi seguito la cronologia di quanto avvenuto l'11 settembre 2001. Tutti gli orari sono espressi con il fuso orario estivo di New York UTC-5."}
{"id": "461537", "revid": "93556", "url": "https://it.wikipedia.org/wiki?curid=461537", "title": "Breitenbrunn am Neusiedler See", "text": "Breitenbrunn am Neusiedler See (fino al 2010 Breitenbrunn, in ungherese: \"Fert\u0151sz\u00e9lesk\u00fat\") \u00e8 un comune austriaco di 1 913 abitanti nel distretto di Eisenstadt-Umgebung, in Burgenland; ha lo status di comune mercato (\"Marktgemeinde\")."}
{"id": "461538", "revid": "110157", "url": "https://it.wikipedia.org/wiki?curid=461538", "title": "Donnerskirchen", "text": "Donnerskirchen (in ungherese: \"Fert\u0151feh\u00e9regyh\u00e1za\") \u00e8 un comune austriaco di 1 746 abitanti nel distretto di Eisenstadt-Umgebung, in Burgenland; ha lo status di comune mercato (\"Marktgemeinde\")."}
{"id": "461539", "revid": "110157", "url": "https://it.wikipedia.org/wiki?curid=461539", "title": "Gro\u00dfh\u00f6flein", "text": "Gro\u00dfh\u00f6flein (in ungherese: \"Nagyh\u00f6fl\u00e1ny\", in croato: \"Velika Holovajna\") \u00e8 un comune austriaco di 2 066 abitanti nel distretto di Eisenstadt-Umgebung, in Burgenland; ha lo status di comune mercato (\"Marktgemeinde\")."}
{"id": "461540", "revid": "767487", "url": "https://it.wikipedia.org/wiki?curid=461540", "title": "Hornstein", "text": "Hornstein (in croato \"Vori\u0161tan\", in ungherese: \"Szarvk\u0151\") \u00e8 un comune austriaco di 2 914 abitanti nel distretto di Eisenstadt-Umgebung, in Burgenland; ha lo status di comune mercato (\"Marktgemeinde\"). Abitato anche da croati del Burgenland, \u00e8 un comune bilingue."}
{"id": "461541", "revid": "110157", "url": "https://it.wikipedia.org/wiki?curid=461541", "title": "Klingenbach", "text": "Klingenbach (in croato \"Klimpuh\", in ungherese: \"Kel\u00e9npatak\") \u00e8 un comune austriaco di 1 278 abitanti nel distretto di Eisenstadt-Umgebung, in Burgenland. Abitato anche da croati del Burgenland, \u00e8 un comune bilingue. Fino al 1\u00ba gennaio 1971 incluse anche la localit\u00e0 di Zagersdorf, che in quella data fu aggregata al comune di Siegendorf e in seguito \u00e8 divenuto un comune autonomo.\nA ridosso della parte sud dell'abitato sorge il valico di frontiera con l'Ungheria."}
{"id": "461542", "revid": "110157", "url": "https://it.wikipedia.org/wiki?curid=461542", "title": "Leithaprodersdorf", "text": "Leithaprodersdorf \u00e8 un comune austriaco di 1 188 abitanti nel distretto di Eisenstadt-Umgebung, in Burgenland."}
{"id": "461543", "revid": "110157", "url": "https://it.wikipedia.org/wiki?curid=461543", "title": "Loretto (Austria)", "text": "Loretto (in ungherese: \"Lorettom\") \u00e8 un comune austriaco di 466 abitanti nel distretto di Eisenstadt-Umgebung, in Burgenland; ha lo status di comune mercato (\"Marktgemeinde\")."}
{"id": "461544", "revid": "110157", "url": "https://it.wikipedia.org/wiki?curid=461544", "title": "M\u00fcllendorf", "text": "M\u00fcllendorf \u00e8 un comune austriaco di 1 388 abitanti nel distretto di Eisenstadt-Umgebung, in Burgenland."}
{"id": "461545", "revid": "110157", "url": "https://it.wikipedia.org/wiki?curid=461545", "title": "Oslip", "text": "Oslip \u00e8 un comune austriaco di 1 250 abitanti nel distretto di Eisenstadt-Umgebung, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 Uzlop."}
{"id": "461546", "revid": "110157", "url": "https://it.wikipedia.org/wiki?curid=461546", "title": "Siegendorf", "text": "Siegendorf (in croato \"Cindrof\", in ungherese: \"Cinfalva\") \u00e8 un comune austriaco di 2 951 abitanti nel distretto di Eisenstadt-Umgebung, in Burgenland; ha lo status di comune mercato (\"Marktgemeinde\"). Abitato anche da croati del Burgenland, \u00e8 un comune bilingue. Il 1\u00ba gennaio 1971 fu aggregata a Siegendorf la localit\u00e0 di Zagersdorf, fino ad allora frazione di Klingenbach; nel 1992 Zagersdorf \u00e8 divenuto un comune autonomo."}
{"id": "461547", "revid": "110157", "url": "https://it.wikipedia.org/wiki?curid=461547", "title": "Steinbrunn", "text": "Steinbrunn (in croato \"\u0160tikapron\", in ungherese: \"B\u00fcd\u00f6sk\u00fat\") \u00e8 un comune austriaco di 2 595 abitanti nel distretto di Eisenstadt-Umgebung, in Burgenland; ha lo status di comune mercato (\"Marktgemeinde\"). Abitato anche da croati del Burgenland, \u00e8 un comune bilingue.\nNel 1971 era stato fuso con il comune di Zillingtal, ma nel 1991 i due comuni sono tornati autonomi."}
{"id": "461549", "revid": "110157", "url": "https://it.wikipedia.org/wiki?curid=461549", "title": "Stotzing", "text": "Stotzing \u00e8 un comune austriaco di 838 abitanti nel distretto di Eisenstadt-Umgebung, in Burgenland."}
{"id": "461551", "revid": "110157", "url": "https://it.wikipedia.org/wiki?curid=461551", "title": "Wulkaprodersdorf", "text": "Wulkaprodersdorf (in croato \"Vulkaprodr\u0161tof\", in ungherese: \"Vulkapord\u00e1ny\") \u00e8 un comune austriaco di 1 921 abitanti nel distretto di Eisenstadt-Umgebung, in Burgenland; ha lo status di comune mercato (\"Marktgemeinde\"). Abitato anche da croati del Burgenland, \u00e8 un comune bilingue."}
{"id": "461552", "revid": "287204", "url": "https://it.wikipedia.org/wiki?curid=461552", "title": "Madre de Dios", "text": "L'espressione Madre de Dios \u00e8 comunemente usata nella lingua spagnola per designare la Vergine Maria. Letteralmente significa 'madre di Dio'. Indica anche:"}
{"id": "461553", "revid": "110157", "url": "https://it.wikipedia.org/wiki?curid=461553", "title": "Zagersdorf", "text": "Zagersdorf \u00e8 un comune austriaco di 1 250 abitanti nel distretto di Eisenstadt-Umgebung, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 Cogr\u0161tof. \u00c8 stato istituito nel 1992 per scorporo dal comune di Siegendorf, del quale era comune catastale dal 1\u00ba gennaio 1971; in precedenza Zagersdorf aveva fatto parte del comune di Klingenbach."}
{"id": "461554", "revid": "110157", "url": "https://it.wikipedia.org/wiki?curid=461554", "title": "Zillingtal", "text": "Zillingtal \u00e8 un comune austriaco di 925 abitanti nel distretto di Eisenstadt-Umgebung, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 Celindof."}
{"id": "461555", "revid": "110157", "url": "https://it.wikipedia.org/wiki?curid=461555", "title": "Bildein", "text": "Bildein \u00e8 un comune austriaco di 338 abitanti nel distretto di G\u00fcssing, in Burgenland. \u00c8 stato istituito nel 1993 con lo scorporo delle localit\u00e0 di Oberbildein e Unterbildein dal comune di Eberau; capoluogo comunale \u00e8 Unterbildein. Fino al 1971 Oberbildein e Unterbildein erano stati comuni autonomi."}
{"id": "461557", "revid": "767487", "url": "https://it.wikipedia.org/wiki?curid=461557", "title": "Bocksdorf", "text": "Bocksdorf \u00e8 un comune austriaco di 796 abitanti nel distretto di G\u00fcssing, in Burgenland."}
{"id": "461558", "revid": "110157", "url": "https://it.wikipedia.org/wiki?curid=461558", "title": "Burgauberg-Neudauberg", "text": "Burgauberg-Neudauberg \u00e8 un comune austriaco di 1 366 abitanti nel distretto di G\u00fcssing, in Burgenland. \u00c8 stato istituito nel gennaio del 1971 con la fusione dei comuni soppressi di Burgauberg e Neudauberg; capoluogo comunale \u00e8 Burgauberg."}
{"id": "461559", "revid": "110157", "url": "https://it.wikipedia.org/wiki?curid=461559", "title": "Eberau", "text": "Eberau \u00e8 un comune austriaco di 937 abitanti nel distretto di G\u00fcssing, in Burgenland; ha lo status di comune mercato (\"Marktgemeinde\"). Nel 1971 ha inglobato i comuni soppressi di Gaas, Kroatisch-Ehrensdorf, Kulm, Oberbildein, Unterbildein e Winten; nel 1993 le localit\u00e0 di Oberbildein e Unterbildein sono state scorporate da Eberau per costituire il nuovo comune di Bildein."}
{"id": "461560", "revid": "110157", "url": "https://it.wikipedia.org/wiki?curid=461560", "title": "Gerersdorf-Sulz", "text": "Gerersdorf-Sulz \u00e8 un comune austriaco di 1 009 abitanti nel distretto di G\u00fcssing, in Burgenland."}
{"id": "461566", "revid": "767487", "url": "https://it.wikipedia.org/wiki?curid=461566", "title": "Gro\u00dfm\u00fcrbisch", "text": "Gro\u00dfm\u00fcrbisch \u00e8 un comune austriaco di 245 abitanti nel distretto di G\u00fcssing, in Burgenland."}
{"id": "461568", "revid": "110157", "url": "https://it.wikipedia.org/wiki?curid=461568", "title": "G\u00fcssing", "text": "G\u00fcssing (in ungherese \"N\u00e9met\u00fajv\u00e1r\") \u00e8 un comune austriaco di 3\u00a0660 abitanti nel distretto di G\u00fcssing, in Burgenland, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\").\nEconomia.\nIl Burgenland \u00e8 la regione economicamente meno sviluppata dell'Austria, in particolar modo nella parte meridionale. Per cercare di cambiare questa situazione alla fine degli anni 1980 venne creato dal sindaco Herr Krammer e dall'allora neoassunto tecnico comunale Rheinard Koch un centro tecnologico con il patrocinio della Comunit\u00e0 Europea. I progetti principali di questo centro erano rivolti alla ricerca sulle energie rinnovabili ed hanno portato alla costruzione di una centrale elettrica da 4,5 megawatt (MW) alimentata a biomasse (nel caso specifico biogas prodotto dalla fermentazione di rifiuti legnosi nella cittadina stessa), e di altre due centrali da 0,5\u00a0MW delle quali una alimentata da biogas prodotto dalla fermentazione del mais nella vicina Strem. La sensibilit\u00e0 ecologica e l'alto grado di modernit\u00e0 di questi impianti, oltre a permettere un grande risparmio economico per gli abitanti e ad abbattere drasticamente le emissioni, hanno convertito la cittadina in un'attrazione turistica con quasi 5.000 visitatori l'anno.\nSport.\nIn citt\u00e0 ha sede la squadra di pallacanestro Union Basketball Club G\u00fcssing Knights vincitrice di alcuni titoli nazionali."}
{"id": "461571", "revid": "110157", "url": "https://it.wikipedia.org/wiki?curid=461571", "title": "G\u00fcttenbach", "text": "G\u00fcttenbach \u00e8 un comune austriaco di 892 abitanti nel distretto di G\u00fcssing, in Burgenland; ha lo status di comune mercato (\"Marktgemeinde\"). Abitato anche da croati del Burgenland, \u00e8 un comune bilingue; il suo nome in croato \u00e8 Pinkovac."}
{"id": "461573", "revid": "110157", "url": "https://it.wikipedia.org/wiki?curid=461573", "title": "Hackerberg", "text": "Hackerberg \u00e8 un comune austriaco di 367 abitanti nel distretto di G\u00fcssing, in Burgenland. Tra il 1971 e il 1991 era stato accorpato al comune di Ollersdorf im Burgenland."}
{"id": "461575", "revid": "110157", "url": "https://it.wikipedia.org/wiki?curid=461575", "title": "Heiligenbrunn", "text": "Heiligenbrunn () \u00e8 un comune austriaco di 810 abitanti nel distretto di G\u00fcssing, in Burgenland\nGeografia fisica.\nIl comune \u00e8 diviso in cinque frazioni: Deutsch Bieling, Hagensdorf im Burgenland, Heiligenbrunn, Luising e Reinersdorf.\nStoria.\nUna localit\u00e0 con il nome di \"Heiligen Brunnen\" viene menzionata per la prima volta nel 1198 in un documento dei Cistercensi per il suo pozzo sacro, fonte la cui acqua avrebbe diverse propriet\u00e0 terapeutiche (tanto che nel XX secolo il famoso oculista Ladislaus Batthy\u00e1ny-Strattmann la us\u00f2 per curare dei disturbi agli occhi).\nLa localit\u00e0 ha fatto parte (come tutto il Burgenland fino al 1920-1921) dell'Ungheria (la \"Deutsch-Westungarn\", \"Ungheria occidentale tedesca\"). Dal 1898, sulla base della magiarizzazione promossa dal governo di Budapest, venne largamente diffuso il nome ungherese \"Szentk\u00fat\". Dopo la Prima guerra mondiale, la Deutsch-Westungarn, sulla base del Trattato del Trianon e di quello di Saint-Germain-en-Laye, divenne austriaca; nel 1921 venne creato il \"Land\" del Burgenland e Heiligenbrunn entr\u00f2 a farne parte."}
{"id": "461577", "revid": "767487", "url": "https://it.wikipedia.org/wiki?curid=461577", "title": "Heugraben", "text": "Heugraben \u00e8 un comune austriaco di 204 abitanti nel distretto di G\u00fcssing, in Burgenland."}
{"id": "461579", "revid": "767487", "url": "https://it.wikipedia.org/wiki?curid=461579", "title": "Inzenhof", "text": "Inzenhof \u00e8 un comune austriaco di 341 abitanti nel distretto di G\u00fcssing, in Burgenland."}
{"id": "461582", "revid": "767487", "url": "https://it.wikipedia.org/wiki?curid=461582", "title": "Kleinm\u00fcrbisch", "text": "Kleinm\u00fcrbisch \u00e8 un comune austriaco di 239 abitanti nel distretto di G\u00fcssing, in Burgenland."}
{"id": "461584", "revid": "110157", "url": "https://it.wikipedia.org/wiki?curid=461584", "title": "Kukmirn", "text": "Kukmirn \u00e8 un comune austriaco di 2 020 abitanti nel distretto di G\u00fcssing, in Burgenland; ha lo status di comune mercato (\"Marktgemeinde\")."}
{"id": "461588", "revid": "110157", "url": "https://it.wikipedia.org/wiki?curid=461588", "title": "Moschendorf", "text": "Moschendorf \u00e8 un comune austriaco di 399 abitanti nel distretto di G\u00fcssing, in Burgenland. Nel 1970 era stato accorpato al comune di Strem; \u00e8 tornato autonomo nel 1996."}
{"id": "461591", "revid": "767487", "url": "https://it.wikipedia.org/wiki?curid=461591", "title": "Olbendorf", "text": "Olbendorf \u00e8 un comune austriaco di 1 477 abitanti nel distretto di G\u00fcssing, in Burgenland."}
{"id": "461593", "revid": "110157", "url": "https://it.wikipedia.org/wiki?curid=461593", "title": "Regione di Madre de Dios", "text": "Madre de Dios \u00e8 una regione del Per\u00f9 che ha come capoluogo Puerto Maldonado.\n\u00c8 attraversata dal fiume omonimo.\nGeografia antropica.\nSuddivisioni amministrative.\nLa regione \u00e8 suddivisa in tre province che sono composte di 10 distretti. Le province, con i relativi capoluoghi tra parentesi, sono:"}
{"id": "461595", "revid": "767487", "url": "https://it.wikipedia.org/wiki?curid=461595", "title": "Rauchwart", "text": "Rauchwart \u00e8 un comune austriaco di 459 abitanti nel distretto di G\u00fcssing, in Burgenland."}
{"id": "461598", "revid": "110157", "url": "https://it.wikipedia.org/wiki?curid=461598", "title": "Stegersbach", "text": "Stegersbach \u00e8 un comune austriaco di 2 616 abitanti nel distretto di G\u00fcssing, in Burgenland; ha lo status di comune mercato (\"Marktgemeinde\")."}
{"id": "461599", "revid": "110157", "url": "https://it.wikipedia.org/wiki?curid=461599", "title": "Stinatz", "text": "Stinatz \u00e8 un comune austriaco di 1 342 abitanti nel distretto di G\u00fcssing, in Burgenland; ha lo status di comune mercato (\"Marktgemeinde\"). Abitato anche da croati del Burgenland (62%), \u00e8 un comune bilingue; il suo nome in croato \u00e8 Stinjaki."}
{"id": "461600", "revid": "110157", "url": "https://it.wikipedia.org/wiki?curid=461600", "title": "Strem", "text": "Strem \u00e8 un comune austriaco di 919 abitanti nel distretto di G\u00fcssing, in Burgenland; ha lo status di comune mercato (\"Marktgemeinde\"). Nel 1970 aveva inglobato il comune di Moschendorf, tornato autonomo nel 1996."}
{"id": "461602", "revid": "767487", "url": "https://it.wikipedia.org/wiki?curid=461602", "title": "Tobaj", "text": "Tobaj \u00e8 un comune austriaco di 1 422 abitanti nel distretto di G\u00fcssing, in Burgenland. Il 1\u00ba gennaio 1971 ha inglobato i comuni soppressi di Deutsch Tschantschendorf, Punitz, Kroatisch Tschantschendorf, Hasendorf e Tudersdorf."}
{"id": "461603", "revid": "110157", "url": "https://it.wikipedia.org/wiki?curid=461603", "title": "Tschanigraben", "text": "Tschanigraben \u00e8 un comune austriaco di 59 abitanti nel distretto di G\u00fcssing, in Burgenland."}
{"id": "461604", "revid": "110157", "url": "https://it.wikipedia.org/wiki?curid=461604", "title": "W\u00f6rterberg", "text": "W\u00f6rterberg \u00e8 un comune austriaco di 529 abitanti nel distretto di G\u00fcssing, in Burgenland. Tra il 1971 e il 1991 era stato accorpato al comune di Ollersdorf im Burgenland."}
{"id": "461605", "revid": "767487", "url": "https://it.wikipedia.org/wiki?curid=461605", "title": "Eltendorf", "text": "Eltendorf \u00e8 un comune austriaco di 946 abitanti nel distretto di Jennersdorf, in Burgenland. Il 1\u00ba gennaio 1971 ha inglobato il comune soppresso di Zahling."}
{"id": "461606", "revid": "110157", "url": "https://it.wikipedia.org/wiki?curid=461606", "title": "Jennersdorf", "text": "Jennersdorf (in ungherese: \"Gyanafalva\", in sloveno: \"\u017denavci\") \u00e8 un comune austriaco di 4 128 abitanti nel distretto di Jennersdorf, in Burgenland, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Il 1\u00ba gennaio 1971 ha inglobato i comuni soppressi di Grieselstein, Henndorf im Burgenland e Rax."}
{"id": "461607", "revid": "767487", "url": "https://it.wikipedia.org/wiki?curid=461607", "title": "K\u00f6nigsdorf (Austria)", "text": "K\u00f6nigsdorf \u00e8 un comune austriaco di 946 abitanti nel distretto di Jennersdorf, in Burgenland."}
{"id": "461608", "revid": "532625", "url": "https://it.wikipedia.org/wiki?curid=461608", "title": "Minihof-Liebau", "text": "Minihof-Liebau \u00e8 un comune austriaco di 1 092 abitanti nel distretto di Jennersdorf, in Burgenland; ha lo status di comune mercato (\"Marktgemeinde\")."}
{"id": "461609", "revid": "110157", "url": "https://it.wikipedia.org/wiki?curid=461609", "title": "Mogersdorf", "text": "Mogersdorf \u00e8 un comune austriaco di 1 154 abitanti nel distretto di Jennersdorf, in Burgenland; ha lo status di comune mercato (\"Marktgemeinde\"). Il 1\u00ba gennaio 1971 ha inglobato i comuni soppressi di Deutsch Minihof e Wallendorf.\nStoria.\nNei pressi di Mogersdorf, nel 1664, Raimondo Montecuccoli sconfisse l'armata turca nella battaglia di Mogersdorf (o \"battaglia del fiume Raab\" o \"battaglia di San Gottardo\"), dal nome di un'abbazia l\u00ec vicina (al di l\u00e0 del confine ungherese)."}
{"id": "461610", "revid": "110157", "url": "https://it.wikipedia.org/wiki?curid=461610", "title": "M\u00fchlgraben", "text": "M\u00fchlgraben \u00e8 un comune austriaco di 390 abitanti nel distretto di Jennersdorf, in Burgenland. Tra il 1971 e il 1992 era stato accorpato al comune di Neuhaus am Klausenbach."}
{"id": "461611", "revid": "110157", "url": "https://it.wikipedia.org/wiki?curid=461611", "title": "Rudersdorf (Austria)", "text": "Rudersdorf \u00e8 un comune austriaco di 2 207 abitanti nel distretto di Jennersdorf, in Burgenland; ha lo status di comune mercato (\"Marktgemeinde\"). Il 1\u00ba gennaio 1971 ha inglobato il comune soppresso di Dobersdorf."}
{"id": "461613", "revid": "110157", "url": "https://it.wikipedia.org/wiki?curid=461613", "title": "Weichselbaum", "text": "Weichselbaum \u00e8 un comune austriaco di 729 abitanti nel distretto di Jennersdorf, in Burgenland. Il 1\u00ba gennaio 1971 ha inglobato i comuni soppressi di Krobotek e Rosendorf."}
{"id": "461614", "revid": "110157", "url": "https://it.wikipedia.org/wiki?curid=461614", "title": "Antau", "text": "Antau \u00e8 un comune austriaco di 760 abitanti nel distretto di Mattersburg, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 Otava."}
{"id": "461615", "revid": "78273", "url": "https://it.wikipedia.org/wiki?curid=461615", "title": "E-10 mc2a", "text": ""}
{"id": "461616", "revid": "767487", "url": "https://it.wikipedia.org/wiki?curid=461616", "title": "Baumgarten (Austria)", "text": "Baumgarten \u00e8 un comune austriaco di 877 abitanti nel distretto di Mattersburg, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 Pajngrt.\n\u00c8 stato sede di un grave incidente ad un gasdotto avvenuto il 12 dicembre 2017."}
{"id": "461617", "revid": "1013865", "url": "https://it.wikipedia.org/wiki?curid=461617", "title": "Dra\u00dfburg", "text": "Dra\u00dfburg \u00e8 un comune austriaco di 1 183 abitanti nel distretto di Mattersburg, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 Rasporak."}
{"id": "461618", "revid": "110157", "url": "https://it.wikipedia.org/wiki?curid=461618", "title": "Forchtenstein", "text": "Forchtenstein \u00e8 un comune austriaco di 2 809 abitanti nel distretto di Mattersburg, in Burgenland. Qui \u00e8 la residenza di un ramo della famiglia ungherese degli Esterh\u00e1zy, ancora proprietaria del locale castello di famiglia."}
{"id": "461619", "revid": "110157", "url": "https://it.wikipedia.org/wiki?curid=461619", "title": "Hirm", "text": "Hirm \u00e8 un comune austriaco di 995 abitanti nel distretto di Mattersburg, in Burgenland."}
{"id": "461620", "revid": "110157", "url": "https://it.wikipedia.org/wiki?curid=461620", "title": "Krensdorf", "text": "Krensdorf \u00e8 un comune austriaco di 626 abitanti nel distretto di Mattersburg, in Burgenland."}
{"id": "461621", "revid": "110157", "url": "https://it.wikipedia.org/wiki?curid=461621", "title": "Marz", "text": "Marz \u00e8 un comune austriaco di 2 044 abitanti nel distretto di Mattersburg, in Burgenland."}
{"id": "461622", "revid": "110157", "url": "https://it.wikipedia.org/wiki?curid=461622", "title": "Mattersburg", "text": "Mattersburg (in ungherese: \"Nagymarton\", in croato: \"Mater\u0161tof\") \u00e8 un comune austriaco di 7 241 abitanti nel distretto di Mattersburg, in Burgenland, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Il 1\u00ba gennaio 1971 ha inglobato il comune soppresso di Walbersdorf.\nSport.\nIl club calcistico cittadino principale \u00e8 lo Sportverein Mattersburg, che milita nella Bundesliga; la societ\u00e0 cestistica pi\u00f9 importante della citt\u00e0 \u00e8 il Basketballklub Mattersburg Rocks."}
{"id": "461623", "revid": "110157", "url": "https://it.wikipedia.org/wiki?curid=461623", "title": "Neud\u00f6rfl", "text": "Neud\u00f6rfl (informalmente anche Neud\u00f6rfl an der Leitha, in ungherese: \"Lajtaszentmikl\u00f3s\") \u00e8 un comune austriaco di 4\u00a0405 abitanti nel distretto di Mattersburg, in Burgenland; ha lo status di comune mercato (\"Marktgemeinde\")."}
{"id": "461624", "revid": "110157", "url": "https://it.wikipedia.org/wiki?curid=461624", "title": "P\u00f6ttelsdorf", "text": "P\u00f6ttelsdorf \u00e8 un comune austriaco di 728 abitanti nel distretto di Mattersburg, in Burgenland. Tra il 1971 e il 1991 \u00e8 stato unito al comune di Zemendorf-St\u00f6ttera."}
{"id": "461625", "revid": "110157", "url": "https://it.wikipedia.org/wiki?curid=461625", "title": "P\u00f6ttsching", "text": "P\u00f6ttsching \u00e8 un comune austriaco di 2 877 abitanti nel distretto di Mattersburg, in Burgenland; ha lo status di comune mercato (\"Marktgemeinde\")."}
{"id": "461626", "revid": "767487", "url": "https://it.wikipedia.org/wiki?curid=461626", "title": "Schattendorf", "text": "Schattendorf \u00e8 un comune austriaco di 2 401 abitanti nel distretto di Mattersburg, in Burgenland; ha lo status di comune mercato (\"Marktgemeinde\")."}
{"id": "461627", "revid": "110157", "url": "https://it.wikipedia.org/wiki?curid=461627", "title": "Sieggraben", "text": "Sieggraben \u00e8 un comune austriaco di 1 270 abitanti nel distretto di Mattersburg, in Burgenland."}
{"id": "461628", "revid": "93556", "url": "https://it.wikipedia.org/wiki?curid=461628", "title": "Regione di Piura", "text": "Piura \u00e8 una regione del Per\u00f9 di 1.630.772 abitanti, che ha come capoluogo Piura.\nGeografia antropica.\nSuddivisioni amministrative.\nLa regione \u00e8 suddivisa in 8 province che sono composte di 64 distretti. Le province, con i relativi capoluoghi tra parentesi, sono:"}
{"id": "461629", "revid": "110157", "url": "https://it.wikipedia.org/wiki?curid=461629", "title": "Sigle\u00df", "text": "Sigle\u00df (fino al 1937 Siegle\u00df) \u00e8 un comune austriaco di 1 186 abitanti nel distretto di Mattersburg, in Burgenland."}
{"id": "461630", "revid": "110157", "url": "https://it.wikipedia.org/wiki?curid=461630", "title": "Zemendorf-St\u00f6ttera", "text": "Zemendorf-St\u00f6ttera \u00e8 un comune austriaco di 1 302 abitanti nel distretto di Mattersburg, in Burgenland. \u00c8 stato istituito nel 1939 con la fusione dei comuni soppressi di St\u00f6ttera (fino al 1926 \"St\u00f6ttern\") e Zemendorf; capoluogo comunale \u00e8 Zemendorf. Tra il 1971 e il 1991 \u00e8 stato unito al comune di P\u00f6ttelsdorf."}
{"id": "461631", "revid": "44939", "url": "https://it.wikipedia.org/wiki?curid=461631", "title": "Junk DNA", "text": ""}
{"id": "461632", "revid": "110157", "url": "https://it.wikipedia.org/wiki?curid=461632", "title": "Andau", "text": "Andau \u00e8 un comune austriaco di 2\u00a0350 abitanti nel distretto di Neusiedl am See, in Burgenland; ha lo status di comune mercato (\"Marktgemeinde\").\nStoria.\nAndau e tutto il Burgenland appartennero all'Ungheria sino al 1921."}
{"id": "461633", "revid": "110157", "url": "https://it.wikipedia.org/wiki?curid=461633", "title": "Apetlon", "text": "Apetlon (in ungherese: \"Mosonb\u00e1nfalva\") \u00e8 un comune austriaco di 1 765 abitanti nel distretto di Neusiedl am See, in Burgenland; ha lo status di comune mercato (\"Marktgemeinde\").\nGeografia fisica.\nApetlon si trova su un'ampia pianuta situata all'interno del Parco Nazionale del Lago di Neusiedler-Seewinkel, sulla riva occidentale del lago di Neusiedler a un'altitudine di 120 m s.l.m. All'interno del territorio comunale si trova il punto pi\u00f9 basso dell'Austria (114 m s.l.m.)."}
{"id": "461634", "revid": "110157", "url": "https://it.wikipedia.org/wiki?curid=461634", "title": "Bruckneudorf", "text": "Bruckneudorf \u00e8 un comune austriaco di 2 966 abitanti nel distretto di Neusiedl am See, in Burgenland. \u00c8 stato istituito nel 1921 per scorporo dalla citt\u00e0 di Bruck an der Leitha."}
{"id": "461635", "revid": "110157", "url": "https://it.wikipedia.org/wiki?curid=461635", "title": "Edelstal", "text": "Edelstal \u00e8 un comune austriaco di 696 abitanti nel distretto di Neusiedl am See, in Burgenland."}
{"id": "461636", "revid": "110157", "url": "https://it.wikipedia.org/wiki?curid=461636", "title": "Frauenkirchen", "text": "Frauenkirchen (in ungherese: \"Boldogasszony\", \"Fert\u0151boldogasszony\", \"Fert\u0151-Boldogasszony\") \u00e8 un comune austriaco di 2 833 abitanti nel distretto di Neusiedl am See, in Burgenland; ha lo status di citt\u00e0 (\"Stadtgemeinde\")."}
{"id": "461637", "revid": "767487", "url": "https://it.wikipedia.org/wiki?curid=461637", "title": "Gattendorf (Austria)", "text": "Gattendorf \u00e8 un comune austriaco di 696 abitanti nel distretto di Neusiedl am See, in Burgenland. Nel 1971 fu soppresso e unito a Neudorf bei Parndorf e Potzneusiedl per formare il nuovo comune di Gattendorf-Neudorf, ma il 1\u00ba gennaio 1990 i tre comuni riacquistarono la loro autonomia."}
{"id": "461638", "revid": "110157", "url": "https://it.wikipedia.org/wiki?curid=461638", "title": "Gols", "text": "Gols \u00e8 un comune austriaco di 3 851 abitanti nel distretto di Neusiedl am See, in Burgenland; ha lo status di comune mercato (\"Marktgemeinde\")."}
{"id": "461639", "revid": "110157", "url": "https://it.wikipedia.org/wiki?curid=461639", "title": "Halbturn", "text": "Halbturn \u00e8 un comune austriaco di 1882 abitanti nel distretto di Neusiedl am See, in Burgenland, noto per l'omonimo castello che si trova nel suo territorio."}
{"id": "461640", "revid": "110157", "url": "https://it.wikipedia.org/wiki?curid=461640", "title": "Illmitz", "text": "Illmitz (in ungherese: \"Illmic\") \u00e8 un comune austriaco di 2 359 abitanti nel distretto di Neusiedl am See, in Burgenland; ha lo status di comune mercato (\"Marktgemeinde\")."}
{"id": "461641", "revid": "767487", "url": "https://it.wikipedia.org/wiki?curid=461641", "title": "Jois", "text": "Jois \u00e8 un comune austriaco di 1 564 abitanti nel distretto di Neusiedl am See, in Burgenland; ha lo status di comune mercato (\"Marktgemeinde\")."}
{"id": "461642", "revid": "1869172", "url": "https://it.wikipedia.org/wiki?curid=461642", "title": "Kittsee", "text": "Kittsee (in ungherese: \"K\u00f6pcs\u00e9ny\") \u00e8 un comune austriaco di 2 999 abitanti nel distretto di Neusiedl am See, in Burgenland; ha lo status di comune mercato (\"Marktgemeinde\").\nGeografia.\nKittsee \u00e8 situata nella parte pi\u00f9 settentrionale del Burgenland, presso il confine con la Slovacchia, oltre il quale sorge Petr\u017ealka, popoloso quartiere di Bratislava.\nStoria.\nNel 1919, a seguito della ratifica dei trattati di Saint-Germain e del Trianon, Kittsee, che fino ad allora faceva parte del Regno d'Ungheria, venne assegnata all'Austria. La porzione settentrionale del suo territorio comunale invece fu annessa dalla neonata Cecoslovacchia. Dal 1921 fa parte dello stato del Burgenland."}
{"id": "461643", "revid": "767487", "url": "https://it.wikipedia.org/wiki?curid=461643", "title": "M\u00f6nchhof", "text": "M\u00f6nchhof \u00e8 un comune austriaco di 2 282 abitanti nel distretto di Neusiedl am See, in Burgenland."}
{"id": "461645", "revid": "110157", "url": "https://it.wikipedia.org/wiki?curid=461645", "title": "Nickelsdorf", "text": "Nickelsdorf (in ungherese: \"Mikl\u00f3shalma\", in croato: \"Miki\u0161trof\") \u00e8 un comune austriaco di 1 754 abitanti nel distretto di Neusiedl am See, in Burgenland, a pochi chilometri dal confine ungherese.\nDal 2005 \u00e8 sede del Nova Rock, festival musicale che si svolge nelle campagne intorno alla citt\u00e0; ."}
{"id": "461646", "revid": "767487", "url": "https://it.wikipedia.org/wiki?curid=461646", "title": "Pama (Austria)", "text": "Pama (in croato: \"Bijelo Selo\", in ungherese: \"Lajtak\u00f6rtv\u00e9lyes\") \u00e8 un comune austriaco di 1 152 abitanti nel distretto di Neusiedl am See, in Burgenland. Abitato anche da croati del Burgenland, \u00e8 un comune bilingue."}
{"id": "461647", "revid": "110157", "url": "https://it.wikipedia.org/wiki?curid=461647", "title": "Pamhagen", "text": "Pamhagen (in ungherese: \"Pomogy\") \u00e8 un comune austriaco di 1 672 abitanti nel distretto di Neusiedl am See, in Burgenland."}
{"id": "461648", "revid": "110157", "url": "https://it.wikipedia.org/wiki?curid=461648", "title": "Parndorf", "text": "Parndorf (in croato: Pandrof, in ungherese: \"P\u00e1ndorfalu\") \u00e8 un comune austriaco di 4 475 abitanti nel distretto di Neusiedl am See, in Burgenland. Abitato anche da croati del Burgenland, \u00e8 un comune bilingue."}
{"id": "461649", "revid": "110157", "url": "https://it.wikipedia.org/wiki?curid=461649", "title": "Potzneusiedl", "text": "Potzneusiedl \u00e8 un comune austriaco di 644 abitanti nel distretto di Neusiedl am See, in Burgenland.\nNel 1971 fu soppresso e unito a Gattendorf e Neudorf bei Parndorf per formare il nuovo comune di Gattendorf-Neudorf, ma il 1\u00ba gennaio 1990 i tre comuni riacquistarono la loro autonomia."}
{"id": "461651", "revid": "110157", "url": "https://it.wikipedia.org/wiki?curid=461651", "title": "Tadten", "text": "Tadten \u00e8 un comune austriaco di 1 207 abitanti nel distretto di Neusiedl am See, in Burgenland."}
{"id": "461652", "revid": "110157", "url": "https://it.wikipedia.org/wiki?curid=461652", "title": "Zurndorf", "text": "Zurndorf \u00e8 un comune austriaco di 2 148 abitanti nel distretto di Neusiedl am See, in Burgenland; ha lo status di comune mercato (\"Marktgemeinde\")."}
{"id": "461653", "revid": "767487", "url": "https://it.wikipedia.org/wiki?curid=461653", "title": "Deutschkreutz", "text": "Deutschkreutz (in croato \"Kerestur\", in ungherese: \"Sopronkereszt\u00far\") \u00e8 un comune austriaco di 3 102 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\")."}
{"id": "461654", "revid": "110157", "url": "https://it.wikipedia.org/wiki?curid=461654", "title": "Dra\u00dfmarkt", "text": "Dra\u00dfmarkt \u00e8 un comune austriaco di 1 406 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\"). Nel 1971 ha inglobato i comuni soppressi di Karl e Oberrabnitz."}
{"id": "461655", "revid": "110157", "url": "https://it.wikipedia.org/wiki?curid=461655", "title": "Frankenau-Unterpullendorf", "text": "Frankenau-Unterpullendorf \u00e8 un comune austriaco di 1 122 abitanti nel distretto di Oberpullendorf, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 Frakanava-Dolnja Pulja."}
{"id": "461656", "revid": "1013865", "url": "https://it.wikipedia.org/wiki?curid=461656", "title": "Gro\u00dfwarasdorf", "text": "Gro\u00dfwarasdorf \u00e8 un comune austriaco di 1 409 abitanti nel distretto di Oberpullendorf, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 Veliki Bori\u0161tof."}
{"id": "461657", "revid": "110157", "url": "https://it.wikipedia.org/wiki?curid=461657", "title": "Horitschon", "text": "Horitschon \u00e8 un comune austriaco di 1 903 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\")."}
{"id": "461658", "revid": "767487", "url": "https://it.wikipedia.org/wiki?curid=461658", "title": "Kaisersdorf", "text": "Kaisersdorf \u00e8 un comune austriaco di 629 abitanti nel distretto di Oberpullendorf, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 Kali\u0161trof."}
{"id": "461659", "revid": "110157", "url": "https://it.wikipedia.org/wiki?curid=461659", "title": "Kobersdorf", "text": "Kobersdorf \u00e8 un comune austriaco di 1 901 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\"). Il 1\u00ba gennaio 1971 ha inglobato il comune soppresso di Lindgraben."}
{"id": "461660", "revid": "110157", "url": "https://it.wikipedia.org/wiki?curid=461660", "title": "Lackenbach", "text": "Lackenbach \u00e8 un comune austriaco di 1 154 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\")."}
{"id": "461661", "revid": "110157", "url": "https://it.wikipedia.org/wiki?curid=461661", "title": "Lackendorf", "text": "Lackendorf \u00e8 un comune austriaco di 586 abitanti nel distretto di Oberpullendorf, in Burgenland. Nel 1971 fu soppresso e unito a Raiding e Unterfrauenhaid per formare il nuovo comune di Raiding-Unterfrauenhaid, ma il 1\u00ba gennaio 1990 i tre comuni riacquistarono la loro autonomia."}
{"id": "461662", "revid": "2075278", "url": "https://it.wikipedia.org/wiki?curid=461662", "title": "Universal Music Group", "text": "La Universal Music Group (UMG), precedentemente MCA Music Entertainment, \u00e8 una societ\u00e0 statunitense che rappresenta una delle tre pi\u00f9 grandi etichette discografiche (\"major\") nell'industria musicale, insieme alla Warner Music Group e la Sony Music. \u00c8 posseduta dalla societ\u00e0 francese Vivendi.\nLa Universal Music era inizialmente la divisione musicale dello studio cinematografico Universal Pictures; ha raggiunto lo status attuale nel 1998, quando la Seagram, che la possedeva, l'ha fusa con la neo-acquisita PolyGram. La Seagram si \u00e8 poi fusa con la Vivendi nel 2001.\nLe sedi della societ\u00e0 sono a Santa Monica e a New York, negli Stati Uniti.\nEtichette discografiche controllate.\nLa Universal possiede, o controlla, un grandissimo numero di etichette discografiche:\nDeutsche Grammophon\nInterscope-Geffen-A&amp;M\nThe Island Def Jam Music Group\nUniversal Motown Records Group\nVerve Music Group\nAccordo con YouTube per fruizione video in HD.\nL'importanza promozionale su YouTube assume rilievo strategico anche nella fruizione dell'archivio dei videoclip musicali. Infatti, nel giugno del 2019, \u00e8 stato annunciato un nuovo accordo (subito operativo) con la piattaforma YouTube che determina la volont\u00e0 tecnica di sostituire le copie delle opere di artisti di punta \u2013 ormai vecchie versioni digitali in SD a bassa risoluzione \u2013 restaurandole e rimasterizzandole in formato FHD (Full High-Definition).\nL'operazione di restyling che dovrebbe coinvolgere all'incirca 1.000 videoclip musicali, gi\u00e0 presenti nella piattaforma, non avverr\u00e0 in modo invasivo, ovvero rimuovendoli dai loro canali aziendali. Con un espediente tecnico, non precisato nel comunicato ufficiale, senza ulteriori dettagli, i nuovi clip sostituiscono le vecchie copie sia su YouTube che su YouTube Music, mantenendo sia l'URL originario, sia il numero di visualizzazioni, che i like e i commenti. Nella descrizione, a sottolineare l'avvenuta sostituzione, si nota nella maggioranza dei casi la dicitura \"REMASTERED IN HD!\".\nI primi tre titoli annunciati sono i video di Tom Petty con \"Free Fallin' \" (1989), dei Beastie Boys con \"Sabotage\" (da \"Ill Communication\", 1994), Lady Gaga con \"Bad Romance\" (2009).\nA partire da giorno 19 giugno 2019, i video HD degli artisti della Universal Music Group sono disponibili in esclusiva su YouTube, con l'immissione dei primi 100 video musicali a una maggiore qualit\u00e0 audio e video, inclusi brani di Billy Idol (\"Catch My Fall\", \"Dancing With Myself\", \"Cradle Of Love\", \"Don't Need A Gun\", \"L.A. Woman\", \"Hot In The City\", \"Eyes Without A Face\", \"Mony Mony\", \"Flesh For Fantasy\", \"Rebel Yell\", \"To Be A Lover\", \"White Wedding Pt 1\"), Boyz II Men (\"End Of The Road\", \"I'll Make Love To You\", \"Let It Snow\", \"Doin' Just Fine\", \"Water Runs Dry\"), George Strait (\"Living For The Night\", \"Amarillo By Morning\"), Janet Jackson (\"Come Back To Me\", \"Control\", \"Rhythm Nation\", \"When I Think Of You\", \"What Have You Done For Me Lately\", \"The Pleasure Principle\", \"Escapade\", \"Again\", \"Any Time Any Place\", \"That's The Way Love Goes\", \"Whoops Now!\"), i Kiss (\"Forever\", \"Lick I Up\", \"I Love It Loud\", \"Heaven's On Fire\", \"Rock &amp; Roll All Nite\", \"I Was Made For Lovin' You\"), Lady Antebellum (\"I Run To You\", \"American Honey\", \"Our Kind Of Love\", \"Need You Now\"), Lionel Richie (\"All Night Long\", \"Dancing On The Ceiling\"; \"Nightshift\" e \"Lady - You Bring Me Up\" quando era nei Commodores), Maroon 5 (\"She Will Be Loved\", \"This Love\", \"Goodnight Goodnight\", \"Won't Go Home Without You\", \"If I Never See Your Face Again\" con Rihanna, \"She Will Be Loved\", \"Sunday Morning\", \"Wake Up Call\", \"Harder To Breathe \", \"Won't Go Home Without You\", \"Makes Me Wonder\", \"Misery\"), Meat Loaf (\"I'd Do Anything For Love\"), No Doubt / Gwen Stefani (\"It's My Life\", \"Hey Baby\", \"Don't Speak\", \"Just A Girl\", \"Sunday Morning\"; \"Hollaback Girl\", \"Luxurious\", \"Cool\", \"What You Waiting For?\", \"Rich Girl\", \"The Sweet Escape\", \"4 In The Morning\"), Smokey Robinson (\"One Heartbeat\", \"Being With You\", \"Just To See Her\"), The Killers (\"Mr. Brightside\", \"Human\", \"All These Things That I've Done\", \"When You Were Young\", \"A Dustland Fairytale\", \"The World We Live In\", \" Spaceman\", \"Smile Like You Mean It\") e molti altri. Attualmente, appare scomparso il logo Vevo dai video restaurati con oltre 100 milioni di visualizzazioni, ma rimane presente nella miniatura di copertina dei video."}
{"id": "461663", "revid": "110157", "url": "https://it.wikipedia.org/wiki?curid=461663", "title": "Lockenhaus", "text": "Lockenhaus \u00e8 un comune austriaco di 2 037 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\")."}
{"id": "461665", "revid": "110157", "url": "https://it.wikipedia.org/wiki?curid=461665", "title": "Lutzmannsburg", "text": "Lutzmannsburg (in croato: \"Lucman\", in ungherese: \"Locsm\u00e1nd\") \u00e8 un comune austriaco di 887 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\")."}
{"id": "461666", "revid": "110157", "url": "https://it.wikipedia.org/wiki?curid=461666", "title": "Neckenmarkt", "text": "Neckenmarkt \u00e8 un comune austriaco di 1 677 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\"). Nel settembre del 1970 ha inglobato il comune soppresso di Haschendorf."}
{"id": "461667", "revid": "767487", "url": "https://it.wikipedia.org/wiki?curid=461667", "title": "Neutal", "text": "Neutal \u00e8 un comune austriaco di 1 087 abitanti nel distretto di Oberpullendorf, in Burgenland. Negli anni 1930 ha inglobato il comune soppresso di Schwabenhof."}
{"id": "461668", "revid": "110157", "url": "https://it.wikipedia.org/wiki?curid=461668", "title": "Nikitsch", "text": "Nikitsch \u00e8 un comune austriaco di 1 383 abitanti nel distretto di Oberpullendorf, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 File\u017e. Nel 1971 ha inglobato i comuni soppressi di Kroatisch Geresdorf (in croato \"Geri\u0161tof\") e Kroatisch Minihof (in croato \"Mjenovo\")."}
{"id": "461669", "revid": "110157", "url": "https://it.wikipedia.org/wiki?curid=461669", "title": "Oberloisdorf", "text": "Oberloisdorf \u00e8 un comune austriaco di 809 abitanti nel distretto di Oberpullendorf, in Burgenland."}
{"id": "461670", "revid": "767487", "url": "https://it.wikipedia.org/wiki?curid=461670", "title": "Oberpullendorf", "text": "Oberpullendorf (in ungherese \"Fels\u0151pulya\", in croato: \"Gornja Pulja\") \u00e8 un comune austriaco di 3 176 abitanti nel distretto di Oberpullendorf, in Burgenland, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Abitato anche da ungheresi del Burgenland, \u00e8 un comune bilingue. Nel 1958 ha inglobato il comune soppresso di Mitterpullendorf (in ungherese K\u00f6z\u00e9ppulya)."}
{"id": "461672", "revid": "110157", "url": "https://it.wikipedia.org/wiki?curid=461672", "title": "Pilgersdorf", "text": "Pilgersdorf \u00e8 un comune austriaco di 1 662 abitanti nel distretto di Oberpullendorf, in Burgenland. Nel 1971 ha inglobato i comuni soppressi di Bubendorf im Burgenland, Deutsch Gerisdorf, Lebenbrunn, Kogl im Burgenland, Salmannsdorf e Steinbach im Burgenland."}
{"id": "461673", "revid": "110157", "url": "https://it.wikipedia.org/wiki?curid=461673", "title": "Piringsdorf", "text": "Piringsdorf \u00e8 un comune austriaco di 868 abitanti nel distretto di Oberpullendorf, in Burgenland. Nel 1971 fu soppresso e unito a Unterrabnitz-Schwendgraben per formare il nuovo comune di Piringsdorf-Unterrabnitz-Schwendgraben, ma nel 1991 i due comuni riacquistarono la loro autonomia."}
{"id": "461674", "revid": "1673816", "url": "https://it.wikipedia.org/wiki?curid=461674", "title": "Raiding", "text": "Raiding \u00e8 un comune austriaco di 840 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\"). \u00c8 il paese natale di Franz Liszt.\nStoria.\nRaiding viene citata per la prima volta in un documento del 1425 in ungherese come \"Dobornya\" (il nome del comune in ungherese moderno \u00e8 \"Doborj\u00e1n\"); come il resto del Burgenland, Raiding appartenne all'Ungheria fino al 1920-1921. Dopo la fine della Prima guerra mondiale, la parte pi\u00f9 occidentale dell'Ungheria venne ceduta all'Austria in base ai trattati di Saint Germain e Trianon, andando a formare la nuova regione del Burgenland.\nNel 1971 il comune di Raiding fu soppresso e unito a Lackendorf e Unterfrauenhaid per formare il nuovo comune di Raiding-Unterfrauenhaid, ma il 1\u00ba gennaio 1990 i tre comuni riacquistarono la loro autonomia e il 1\u00ba agosto dello stesso anno Raiding ottenne lo status di comune mercato.\nEconomia.\nLa viticultura \u00e8 l'attivit\u00e0 principale di Raiding. Altre imprese sono quelle delle costruzioni metalliche e della produzione di acqua minerale."}
{"id": "461675", "revid": "110157", "url": "https://it.wikipedia.org/wiki?curid=461675", "title": "Steinberg-D\u00f6rfl", "text": "Steinberg-D\u00f6rfl \u00e8 un comune austriaco di 1 307 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\"). \u00c8 stato istituito il 1\u00ba gennaio 1971 con la fusione dei comuni soppressi di D\u00f6rfl e Steinberg an der Rabnitz; capoluogo comunale \u00e8 Steinberg an der Rabnitz."}
{"id": "461676", "revid": "110157", "url": "https://it.wikipedia.org/wiki?curid=461676", "title": "Stoob", "text": "Stoob \u00e8 un comune austriaco di 1 390 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\")."}
{"id": "461677", "revid": "110157", "url": "https://it.wikipedia.org/wiki?curid=461677", "title": "Unterfrauenhaid", "text": "Unterfrauenhaid \u00e8 un comune austriaco di 689 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\"). Nel 1971 fu soppresso e unito a Lackendorf e Raiding per formare il nuovo comune di Raiding-Unterfrauenhaid, ma il 1\u00ba gennaio 1990 i tre comuni riacquistarono la loro autonomia."}
{"id": "461678", "revid": "110157", "url": "https://it.wikipedia.org/wiki?curid=461678", "title": "Unterrabnitz-Schwendgraben", "text": "Unterrabnitz-Schwendgraben \u00e8 un comune austriaco di 646 abitanti nel distretto di Oberpullendorf, in Burgenland. Nel 1971 fu soppresso e unito a Piringsdorf per formare il nuovo comune di Piringsdorf-Unterrabnitz-Schwendgraben, ma nel 1991 i due comuni riacquistarono la loro autonomia."}
{"id": "461679", "revid": "110157", "url": "https://it.wikipedia.org/wiki?curid=461679", "title": "Weingraben", "text": "Weingraben \u00e8 un comune austriaco di 348 abitanti nel distretto di Oberpullendorf, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 Bajngrob."}
{"id": "461680", "revid": "767487", "url": "https://it.wikipedia.org/wiki?curid=461680", "title": "Weppersdorf", "text": "Weppersdorf \u00e8 un comune austriaco di 1 798 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\"). Nel 1971 ha inglobato i comuni soppressi di Kalkgruben e Tschurndorf."}
{"id": "461681", "revid": "767487", "url": "https://it.wikipedia.org/wiki?curid=461681", "title": "Badersdorf", "text": "Badersdorf \u00e8 un comune austriaco di 292 abitanti nel distretto di Oberwart, in Burgenland. Tra il 1971 e il 1993 era stato accorpato al comune di Kohfidisch."}
{"id": "461682", "revid": "375872", "url": "https://it.wikipedia.org/wiki?curid=461682", "title": "Bernstein (Austria)", "text": "Bernstein (informalmente anche Bernstein im Burgenland) \u00e8 un comune austriaco di 2 196 abitanti nel distretto di Oberwart, in Burgenland; ha lo status di comune mercato (\"Marktgemeinde\"). Nel 1970 ha inglobato i comuni soppressi di Dreih\u00fctten, Redlschlag, Rettenbach e Stuben."}
{"id": "461683", "revid": "110157", "url": "https://it.wikipedia.org/wiki?curid=461683", "title": "Grafenschachen", "text": "Grafenschachen \u00e8 un comune austriaco di 1 260 abitanti nel distretto di Oberwart, in Burgenland. Nel 1971 ha inglobato il comune soppresso di Kroisegg."}
{"id": "461684", "revid": "110157", "url": "https://it.wikipedia.org/wiki?curid=461684", "title": "Gro\u00dfpetersdorf", "text": "Gro\u00dfpetersdorf \u00e8 un comune austriaco di 3 480 abitanti nel distretto di Oberwart, in Burgenland; ha lo status di comune mercato (\"Marktgemeinde\"). Nel 1971 aveva inglobato il comune di Jabing, che nel 1992 riacquist\u00f2 la propria autonomia."}
{"id": "461685", "revid": "110157", "url": "https://it.wikipedia.org/wiki?curid=461685", "title": "Hannersdorf", "text": "Hannersdorf \u00e8 un comune austriaco di 757 abitanti nel distretto di Oberwart, in Burgenland."}
{"id": "461686", "revid": "110157", "url": "https://it.wikipedia.org/wiki?curid=461686", "title": "Jabing", "text": "Jabing \u00e8 un comune austriaco di 742 abitanti nel distretto di Oberwart, in Burgenland. Tra il 1971 e il 1992 \u00e8 stato aggregato al comune di Gro\u00dfpetersdorf."}
{"id": "461687", "revid": "110157", "url": "https://it.wikipedia.org/wiki?curid=461687", "title": "Kemeten", "text": "Kemeten \u00e8 un comune austriaco di 1 464 abitanti nel distretto di Oberwart, in Burgenland."}
{"id": "461688", "revid": "532625", "url": "https://it.wikipedia.org/wiki?curid=461688", "title": "Kohfidisch", "text": "Kohfidisch \u00e8 un comune austriaco di 1 459 abitanti nel distretto di Oberwart, in Burgenland; ha lo status di comune mercato (\"Marktgemeinde\"). Nel 1971 ha inglobato i comuni soppressi di Badersdorf, Harmisch e Kirchfidisch; nel 1993 Badersdorf riacquist\u00f2 la propria autonomia."}
{"id": "461689", "revid": "767487", "url": "https://it.wikipedia.org/wiki?curid=461689", "title": "Litzelsdorf", "text": "Litzelsdorf \u00e8 un comune austriaco di 1 165 abitanti nel distretto di Oberwart, in Burgenland; ha lo status di comune mercato (\"Marktgemeinde\")."}
{"id": "461690", "revid": "110157", "url": "https://it.wikipedia.org/wiki?curid=461690", "title": "Loipersdorf-Kitzladen", "text": "Loipersdorf-Kitzladen \u00e8 un comune austriaco di 1 309 abitanti nel distretto di Oberwart, in Burgenland. \u00c8 stato istituito nel 1971 con la fusione dei comuni soppressi di Kitzladen e Loipersdorf im Burgenland; capoluogo comunale \u00e8 Loipersdorf im Burgenland."}
{"id": "461691", "revid": "110157", "url": "https://it.wikipedia.org/wiki?curid=461691", "title": "Mariasdorf", "text": "Mariasdorf \u00e8 un comune austriaco di 1 159 abitanti nel distretto di Oberwart, in Burgenland; ha lo status di comune mercato (\"Marktgemeinde\"). Nel 1971 ha inglobato i comuni soppressi di Bergwerk, Grodnau, Neustift bei Schlaining e Tauchen."}
{"id": "461693", "revid": "532625", "url": "https://it.wikipedia.org/wiki?curid=461693", "title": "Mischendorf", "text": "Mischendorf \u00e8 un comune austriaco di 1 631 abitanti nel distretto di Oberwart, in Burgenland. Nel 1971 ha inglobato i comuni soppressi di Gro\u00dfbachselten, Kleinbachselten, Kotezicken, Neuhaus in der Wart e Rohrbach an der Teich."}
{"id": "461695", "revid": "767487", "url": "https://it.wikipedia.org/wiki?curid=461695", "title": "Obersch\u00fctzen", "text": "Obersch\u00fctzen \u00e8 un comune austriaco di 2 430 abitanti nel distretto di Oberwart, in Burgenland. Nel 1971 ha inglobato i comuni soppressi di Aschau im Burgenland, Schmiedrait, Untersch\u00fctzen e Willersdorf."}
{"id": "461696", "revid": "110157", "url": "https://it.wikipedia.org/wiki?curid=461696", "title": "Oberwart", "text": "Oberwart (in austro-bavarese \"Owawart\", in ungherese \"Fels\u0151\u0151r\", in croato \"Gornja Borta\") \u00e8 un comune austriaco di 7 425 abitanti nel distretto di Oberwart, in Burgenland, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). Abitato anche da ungheresi del Burgenland, \u00e8 un comune bilingue. Fu la capitale dell'effimero Banato di Leithania.\nSport.\nIn citt\u00e0 ha sede la squadra di pallacanestro Oberwart Gunners vincitrice di alcuni titoli nazionali."}
{"id": "461697", "revid": "110157", "url": "https://it.wikipedia.org/wiki?curid=461697", "title": "Pinkafeld", "text": "Pinkafeld (in ungherese: \"Pinkaf\u0151\", in croato: \"Pinkafelj\", in sloveno: \"Pinkafel\") \u00e8 un comune austriaco di 5 648 abitanti nel distretto di Oberwart, in Burgenland; ha lo status di citt\u00e0 (\"Stadtgemeinde\"). Nel 1970 ha inglobato il comune soppresso di Hochart."}
{"id": "461698", "revid": "124365451", "url": "https://it.wikipedia.org/wiki?curid=461698", "title": "Rechnitz", "text": "Rechnitz \u00e8 un comune austriaco di 3 119 abitanti nel distretto di Oberwart, in Burgenland; ha lo status di comune mercato (\"Marktgemeinde\")."}
{"id": "461699", "revid": "767487", "url": "https://it.wikipedia.org/wiki?curid=461699", "title": "Riedlingsdorf", "text": "Riedlingsdorf \u00e8 un comune austriaco di 1 622 abitanti nel distretto di Oberwart, in Burgenland; ha lo status di comune mercato (\"Marktgemeinde\")."}
{"id": "461700", "revid": "110157", "url": "https://it.wikipedia.org/wiki?curid=461700", "title": "Schachendorf", "text": "Schachendorf \u00e8 un comune austriaco di 768 abitanti nel distretto di Oberwart, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 \u010cajta. Nel 1971 ha inglobato i comuni soppressi di D\u00fcrnbach im Burgenland (in croato \"Vincjet\") e Schandorf (\"\u010cemba\"); Schandorf \u00e8 tornato autonomo il 1\u00ba gennaio 1996.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua croata:"}
{"id": "461701", "revid": "1013865", "url": "https://it.wikipedia.org/wiki?curid=461701", "title": "Schandorf", "text": "Schandorf \u00e8 un comune austriaco di 280 abitanti nel distretto di Oberwart, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 \u010cemba. Tra il 1971 e il 1995 \u00e8 stato aggregato al comune di Schachendorf."}
{"id": "461702", "revid": "110157", "url": "https://it.wikipedia.org/wiki?curid=461702", "title": "Stadtschlaining", "text": "Stadtschlaining \u00e8 un comune austriaco di 2 004 abitanti nel distretto di Oberwart, in Burgenland; ha lo status di citt\u00e0 (\"Stadtgemeinde\")."}
{"id": "461703", "revid": "110157", "url": "https://it.wikipedia.org/wiki?curid=461703", "title": "Unterkohlst\u00e4tten", "text": "Unterkohlst\u00e4tten \u00e8 un comune austriaco di 1 036 abitanti nel distretto di Oberwart, in Burgenland. Nel 1971 ha inglobato i comuni soppressi di Glash\u00fctten bei Schlaining, G\u00fcnseck e Holzschlag."}
{"id": "461704", "revid": "110157", "url": "https://it.wikipedia.org/wiki?curid=461704", "title": "Unterwart", "text": "Unterwart \u00e8 un comune austriaco di 920 abitanti nel distretto di Oberwart, in Burgenland. Abitato anche da ungheresi del Burgenland, \u00e8 un comune bilingue; il suo nome in ungherese \u00e8 Als\u00f3\u0151r."}
{"id": "461705", "revid": "110157", "url": "https://it.wikipedia.org/wiki?curid=461705", "title": "Wiesfleck", "text": "Wiesfleck \u00e8 un comune austriaco di 1 130 abitanti nel distretto di Oberwart, in Burgenland."}
{"id": "461706", "revid": "110157", "url": "https://it.wikipedia.org/wiki?curid=461706", "title": "Wolfau", "text": "Wolfau \u00e8 un comune austriaco di 1 433 abitanti nel distretto di Oberwart, in Burgenland; ha lo status di comune mercato (\"Marktgemeinde\")."}
{"id": "461707", "revid": "46291", "url": "https://it.wikipedia.org/wiki?curid=461707", "title": "Lithodora", "text": "Lithodora \u00e8 un genere di piante della famiglia delle Boraginacee.\nDescrizione.\nComprende arbusti nani pi\u00f9 o meno ramosi con foglie strette, di lunghezza variabile nelle diverse specie, pi\u00f9 o meno ispide.\nI fiori sono portati in cime terminali e fogliose.\nIl calice \u00e8 diviso in cinque lobi, pi\u00f9 o meno fino alla base, ed \u00e8 lievemente accrescente.\nLa corolla, glabra o setolosa, pu\u00f2 essere di colore blu, porpora o bianco, infundibuliforme o ipocrateriforme; il tubo \u00e8 senza scaglie o invaginazioni alla fauce e senza anello basale, qualche volta pu\u00f2 essere glanduloso o villoso.\nGli stami, generalmente inclusi nel tubo corollino, possono essere a volte collocati a livelli diversi.\nLo stilo semplice, pu\u00f2 essere diviso in alto.\nGeneralmente si possono trovare 1 o 2 nucule che si aprono trasversalmente sopra la base.\nDistribuzione e habitat.\nLe specie di questo genere si possono trovare in diverse zone dell'Europa meridionale: nel sud del Portogallo; nella parte centrale meridionale e orientale della Spagna; nel sud della Francia e della Grecia.\nCrescono su pareti rocciose scoscese, fessure delle rocce, qualche specie nelle pinete e nelle macchie, nelle siepi e arenili maritmi. Molto spesso su suoli calcarei.\nTassonomia.\nIl genere comprende le seguenti specie:"}
{"id": "461708", "revid": "155634", "url": "https://it.wikipedia.org/wiki?curid=461708", "title": "Ceglie del Campo", "text": "Ceglie del Campo \u00e8 un quartiere di Bari, appartenente dal 2014 al IV municipio (ex IV circoscrizione).\nFu un comune autonomo fino al 1928.\nGeografia fisica.\nIl quartiere si trova nella periferia sud della citt\u00e0, a circa dal centro, e confina con gli altri quartieri della circoscrizione:\nAspetti generali.\nLa maggior parte delle antiche case del rione sono alte non pi\u00f9 di due piani. La strada principale \u00e8 \"via Umberto I\", che si estende da \"via Vincenzo Roppo\" (area di circolazione che collega Ceglie del Campo a Carbonara di Bari) fino alla necropoli del quartiere e poi ancora verso il comune di Valenzano.\nNegli ultimi decenni, intorno alla zona antica, si sono sviluppate diverse zone residenziali e in particolare:\nLa Chiesa Matrice.\nLa Chiesa Matrice, parrocchia ubicata nel centro rione, \u00e8 consacrata alla compatrona \"Maria Santissima del Campo\" e fu edificata nel 1776; ha avuto un ruolo molto importante nella storia del centro abitato. La Madonna del Campo \u00e8 festeggiata il 15 agosto.\nA tutt'oggi nella terza decade del mese di ottobre si svolge la festa patronale in onore di Maria Santissima di Buterrito, manifestazione che ha tuttora un grande seguito non solo nei residenti nella zona, ma anche da parte di immigrati italiani provenienti dall'America Latina; \u00e8 altres\u00ec vasta la partecipazione di concittadini provenienti dai quartieri limitrofi della citt\u00e0.\nStoria.\nLa fondazione.\nSi crede che Ceglie (anticamente \"C\u00e6lia\") abbia una storia molto antica e forse anche precedente alla nascita di Roma. Fu fondata dai Peuceti e poi passata ai Greci.\nDel suo passato rimane, all'interno del centro storico, un castello forse risalente all'XI secolo, inglobato nei secoli posteriori da case d'abitazione, che ne hanno modificato le forme originarie. Questo castello, con il villaggio che lo attornia, fu rifugio dei cittadini baresi che nel 1156 fuggivano dall'assedio di Guglielmo I di Sicilia il Malo (oltre che ricovero per persone aggredite dai predoni fino a tutto il '300).\nIl centro storico del rione era (e lo \u00e8 tradizionalmente ancora oggi) suddiviso in sei contrade: \"Aia di Cristo, Buterrito, La Fitta, Sant'Angelo, Piscine e Porta Nuova.\"\nDa comune a quartiere di Bari.\nI comuni di Ceglie del Campo e Carbonara di Bari furono soppressi con Regio Decreto n\u00ba 364 del 16 febbraio 1928, emanato da Re Vittorio Emanuele III su proposta del Capo del Governo Benito Mussolini e per volont\u00e0 dell'allora podest\u00e0 di Bari Araldo di Crollalanza, ed aggregati al comune di Bari. \nSuccessivamente, il 30 luglio 1953 fu ratificato un decreto ministeriale, decreto quest'ultimo che attuava la scissione delle frazioni ivi indicate in due distinte frazioni amministrative. Tale provvedimento legislativo comport\u00f2 conseguentemente la costituzione di due uffici di Stato Civile distinti e separati dal resto del comune di Bari.\nIl 26 gennaio 1970 il Consiglio Comunale di Bari con delibera 489/70 approv\u00f2 la suddivisione del capoluogo pugliese in 17 quartieri nella cui ripartizione fu inglobato in maniera distinta il quartiere Ceglie.\nLa deliberazione ivi menzionata fu emanata sulla scorta dell'articolo 155 del Regio decreto legge n\u00ba 148 del 4 febbraio 1915, ora abrogato e sostituito dal \"Testo Unico sugli Enti Locali\", il quale affermava testualmente: \"I comuni superiori a 60.000 abitanti, anche quando non siano divisi in borgate o frazioni, possono deliberare di essere ripartiti in quartieri, nel qual caso compete al Sindaco la facolt\u00e0 di delegare, le sue funzioni di ufficiale di governo, ai sensi degli articoli 152, 153 e 154, e di associarsi degli aggiunti presi fra gli eleggibili sempre con l'approvazione del Prefetto\".\nTale provvedimento inoltre fu approvato dal Prefetto della Provincia di Bari allora in carica, nonch\u00e9 dal Comitato Regionale di Controllo (co.re.co) della Regione Puglia con nota protocollare N. 17309/6 in data 26 aprile 1972, con cui congiuntamente allo stesso Prefetto, la Regione Puglia prendeva atto della deliberazione del Comune di Bari approvandola definitivamente e rendendola esecutiva.\nLa delibera consiliare ivi indicata pertanto statu\u00ec il decadimento dello status giuridico di frazioni amministrative delle localit\u00e0 citate, nonch\u00e9 delle restanti frazioni di Bari.\nIl territorio del comune di Bari, il 28 luglio 1979 fu suddiviso in nove circoscrizioni amministrative: il quartiere Ceglie fu incluso nella IV circoscrizione, quest'ultima comprendente altri quartieri baresi tra cui Carbonara e Loseto.\nInfrastrutture e trasporti.\nFra il 1909 e il 1952 Ceglie rappresent\u00f2 il capolinea meridionale della tranvia Bari-Carbonara-Ceglie, in seguito integrata nella rete urbana di Bari e poi sostituita dalla linea 4 della rete filoviaria.\nMezzi pubblici.\n\u00c8 possibile raggiungere il quartiere Ceglie del Campo con i seguenti mezzi pubblici:"}
{"id": "461709", "revid": "1005847", "url": "https://it.wikipedia.org/wiki?curid=461709", "title": "Finanziere (grado militare)", "text": "Il finanziere semplice \u00e8 il primo grado degli appartenenti al ruolo \"appuntati e finanzieri\" della Guardia di Finanza ed \u00e8 posto sotto il finanziere scelto. \nSi noti che il grado di finanziere, al pari di quelli di agente di polizia e di carabiniere, pur condividendo l'insegna con i gradi base delle altre forze armate italiane (livello NATO OR-1), corrisponde in realt\u00e0 al grado base in SPE nelle altre FF.AA. (livello NATO OF-4), vale a dire primo caporale maggiore per l'Esercito, sottocapo di terza classe per la Marina Militare Italiana e aviere capo per l'Aeronautica Militare. \nIl finanziere riveste le qualifiche di agente di polizia giudiziaria, agente di polizia tributaria, agente di pubblica sicurezza nonch\u00e9 pubblico ufficiale.\nDistintivi di grado.\nI finanzieri semplici non hanno nessun distintivo di grado."}
{"id": "461710", "revid": "1529788", "url": "https://it.wikipedia.org/wiki?curid=461710", "title": "Universal", "text": ""}
{"id": "461711", "revid": "110157", "url": "https://it.wikipedia.org/wiki?curid=461711", "title": "M\u00f6rbisch am See", "text": "M\u00f6rbisch am See (in ungherese: \"Fert\u0151meggyes\", in croato: \"Merbi\u0161\") \u00e8 un comune austriaco di 2 272 abitanti nel distretto di Eisenstadt-Umgebung, in Burgenland."}
{"id": "461712", "revid": "110157", "url": "https://it.wikipedia.org/wiki?curid=461712", "title": "Neufeld an der Leitha", "text": "Neufeld an der Leitha (in ungherese: \"Lajta\u00fajfalu\") \u00e8 un comune austriaco di 3 234 abitanti nel distretto di Eisenstadt-Umgebung, in Burgenland; ha lo status di citt\u00e0 (\"Stadtgemeinde\")."}
{"id": "461714", "revid": "180559", "url": "https://it.wikipedia.org/wiki?curid=461714", "title": "Seyhan Kurt", "text": "Ha cominciato a studiare a La Verpillere, Ecole Les Marronnier (Grenoble) e ha poi completato gli studi primari alla Ecole Jean Jaures. \nSi \u00e8 diplomato presso la Dumlupinar High School di Mersin e ha continuato la sua educazione presso la Selcuk University di Konya, studiando Lingua francese, Letteratura e Sociologia.\n\u00c8 membro dell'Associazione Internazionale degli Scrittori (International PEN - Svezia) e dell'Associazione degli Artisti di Antalya (Turchia).\nLe sue poesie sono state pubblicate su varie riviste letterarie (Varlik Journal, Turkish Language, Le poete Travaille, Tohum, Cali and Turk Dili)."}
{"id": "461715", "revid": "110157", "url": "https://it.wikipedia.org/wiki?curid=461715", "title": "Oggau am Neusiedler See", "text": "Oggau am Neusiedler See (in ungherese: \"Oka\", in croato: \"Cokula\") \u00e8 un comune austriaco di 1 766 abitanti nel distretto di Eisenstadt-Umgebung, in Burgenland; ha lo status di comune mercato (\"Marktgemeinde\")."}
{"id": "461716", "revid": "110157", "url": "https://it.wikipedia.org/wiki?curid=461716", "title": "Purbach am Neusiedler See", "text": "Purbach am Neusiedler See (in ungherese: \"Feketev\u00e1ros\") \u00e8 un comune austriaco di 2 835 abitanti nel distretto di Eisenstadt-Umgebung, in Burgenland; ha lo status di citt\u00e0 (\"Stadtgemeinde\")."}
{"id": "461717", "revid": "110157", "url": "https://it.wikipedia.org/wiki?curid=461717", "title": "Sankt Margarethen im Burgenland", "text": "Sankt Margarethen im Burgenland (in ungherese: \"Szentmargitb\u00e1nya\") \u00e8 un comune austriaco di 2 660 abitanti nel distretto di Eisenstadt-Umgebung, in Burgenland; ha lo status di comune mercato (\"Marktgemeinde\")."}
{"id": "461720", "revid": "247222", "url": "https://it.wikipedia.org/wiki?curid=461720", "title": "Nico Fidenco", "text": "Biografia.\nNel 1939, all'et\u00e0 di sei anni, si trasferisce con la famiglia ad Asmara, dove rimane per dieci anni, sino al 1949. Nel 1960 Fidenco era gi\u00e0 in forza alla RCA Italiana a Roma, ove era stato introdotto da Franco Migliacci, come cantautore. Le sue canzoni sarebbero state interpretate da cantanti della RCA stessa.\nIn quel periodo cominciavano ad avere successo cantanti caratterizzati da particolarit\u00e0 o difetti della voce, che ne mettevano in evidenza la personalit\u00e0. Per questo motivo il direttore artistico Enzo Micocci giudic\u00f2 interessante anche la sua voce, come del resto quella di Gianni Meccia con \"Odio tutte le vecchie signore\" e del primo Modugno (entrambi scoperti da lui).\nIl regista Maselli desiderava inserire nella colonna sonora del gi\u00e0 citato \"I delfini\" un brano di Paul Anka, \"Crazy Love\", ma la sua richiesta economica a titolo di royalty fu giudicata eccessiva. Maselli si rivolse dunque a Micocci, che gli propose un brano inedito, \"What a Sky\", composto dal maestro Giovanni Fusco. Il provino fu inciso da un giovane Little Tony, dal figlio di Fusco e da Fidenco. Fu proprio quest'ultimo a essere preferito dalla produzione.\nLa casa discografica inizialmente non prevedeva la pubblicazione del pezzo su 45 giri, ma le pressioni da parte dei negozianti e dei grossisti, dovute alle richieste del pubblico (il film fu accolto molto favorevolmente nelle sale), spinsero l'etichetta non solo a pubblicare la versione inglese, ma a riportare di corsa Fidenco in sala d'incisione per registrare sulla stessa base orchestrale la versione in italiano \"Su nel cielo\" da mettere sul lato B del 45 giri che dal 31 dicembre 1960 rimase primo in classifica per quattro settimane.\nLa carriera.\nDopo \"What a sky\" Fidenco incise altri brani in inglese e in italiano tratti da colonne sonore di grandi film di successo come: \"Just that same old line\" dal film \"La ragazza con la valigia\" con Claudia Cardinale, \"Il mondo di Suzie Wong\" dal film omonimo con William Holden che raggiunge la prima posizione in classifica per cinque settimane nel 1961, \"Exodus\", dal film omonimo con Paul Newman, \"Moon River\" dal film \"Colazione da Tiffany\" con Audrey Hepburn, \"L'uomo che non sapeva amare\" dal film omonimo con George Peppard e \"Una donna nel mondo\" dal film \"La donna nel mondo\".\nIn quel periodo oltre alle colonne sonore, incise alcuni grandi successi: \"Con te sulla spiaggia\" (seconda classificata a Un disco per l'estate 1964), \"Se mi perderai\", \"Come nasce un amore\", \"A casa di Irene\", \"La voglia di ballare\" (finalista a Un disco per l'estate 1965), \"Goccia di Mare\", \"Non \u00e8 vero\", \"Tutta la gente\", ma soprattutto \"Legata a un granello di sabbia\" (1961) che fu primo in classifica per 14 settimane e fu il primo 45 giri a superare in Italia il milione di copie vendute (ne raggiunse addirittura il milione e mezzo), tutti incisi per l'etichetta RCA Italiana.\nUn po' per carattere, un po' per scelte della RCA stessa Fidenco, seppur presentandosi in maniera elegante e raffinata, era tuttavia molto timido e non voleva apparire sulle copertine dei dischi, dove il suo volto non compariva quasi mai, preferendo che ci fossero delle belle ragazze.\nNel 1966 lascia la RCA per passare alla \"Parade\" ma, da qui in poi la sua popolarit\u00e0 subisce una flessione, nonostante una partecipazione, la sua unica, al Festival di Sanremo nell'edizione del 1967 ricordata soprattutto per la morte di Luigi Tenco.\nFidenco, che presentava il brano firmato da Gianni Meccia \"Ma piano (per non svegliarti)\" in coppia con la cantante statunitense Cher, non riusc\u00ec a portare il brano in finale. arrivata solo il giorno prima della gara, che, non conoscendo la canzone (e non conoscendo l'italiano), fu costretta a imparare le parole foneticamente senza comprenderne il significato, aiutata dal marito Sonny Bono, musicista di origine italiana.\nDopo aver ridotto le proprie incisioni pop, Fidenco torn\u00f2 a occuparsi nuovamente di colonne sonore, componendo per il cosiddetto \"Cinema di genere\" per tutti gli anni settanta e ottanta, spaziando dallo \"spaghetti-western\" (la prima colonna sonora fu per \"All'ombra di una colt\") ai film della cosiddetta \"sexploitation\" come \"La strana legge del dott. Menga\" (1971), \"La ragazzina\" (1975) e la serie di culto \"Emanuelle nera\", frequentando anche l'horror per il film \"Zombi Holocaust\" del 1980 e il crossover \"Porno Holocaust\" di Joe D'Amato.\nL'unico album pop inciso in questo decennio \u00e8 \"La mia estate con Cinzia\", pubblicato nel 1970 per l'etichetta \"Ri-Fi\".\nSul finire degli anni settanta e i primi anni ottanta ritrov\u00f2 una inaspettata popolarit\u00e0 presso il pubblico dei pi\u00f9 piccoli, anche in termini di vendite, grazie alle numerose sigle incise per gli anime giapponesi, vero e proprio fenomeno di costume televisivo di quel periodo. La sigla \"Don Chuck Castoro\" infatti riusc\u00ec a vendere oltre quattrocentomila copie, riportandolo in classifica.\nAltre sigle di successo furono \"Hela Supergirl\" che vendette 180 000 copie, \"Cyborg, i nove supermagnifici\", \"Don Chuck story\", \"Sam il ragazzo del west\", \"Godzilla\" e in particolare \"Bem\", forte anch'essa di oltre duecentomila copie vendute. Il brano era la sigla della prima serie del controverso anime \"Bem\", primo vero cartone animato dell'orrore. Anche il brano di Fidenco non si discosta molto dalle atmosfere cupe della serie, sottolineandole con un coro di bambini, effetti sonori inquietanti e un testo giudicato all'epoca troppo forte per un pubblico infantile. Il brano nel corso degli anni ha assunto un vero e proprio status di \"cult\".\nHa inciso anche due sigle per telefilm come \"Boys and Girls\", per la serie omonima e \"Arnold\" per la serie \"Harlem contro Manhattan\". In questo decennio torna anche a incidere album pop come \"La mia mania\" del 1981 e \"Direzione vietata\" del 1989 e nel 1992 una raccolta di successi riarrangiati dal titolo \"Ieri e oggi\".\nDal 1984 al 1994 con i colleghi Riccardo Del Turco, Jimmy Fontana e Gianni Meccia diede vita a \"I Super 4\", quartetto con il quale ripropose successi tratti dai rispettivi repertori degli anni sessanta riarrangiati in chiave moderna, con cui pubblic\u00f2 tre album di discreto successo commerciale.\nNel 2007 si \u00e8 esibito dal vivo nell'ambito del \"Lucca Comics &amp; Games\", fiera internazionale dedicata al fumetto e all'animazione, dove ha cantato dal vivo alcune delle colonne sonore e delle sigle dei cartoni animati, oggetto di riscoperta e rivalutazione da parte di appassionati e addetti ai lavori. Sulla scia di questo revival, l'etichetta \"Siglandia\" ha stampato nel 2019 una raccolta di tutte le sigle dei cartoni animati di Fidenco in edizione rimasterizzata e limitata, per sopperire all'inspiegabile assenza tutt'ora persistente di quest'ultime dal mercato discografico ufficiale, anche digitale.\nLa rarit\u00e0 dei suoi dischi.\nI dischi originali di Fidenco sono diventati nel corso degli anni materiale introvabile per i collezionisti, a causa della loro difficile reperibilit\u00e0 sul mercato e per le altissime quotazioni, ed anche a causa del fatto che Fidenco abbia inciso per numerose etichette discografiche differenti, spesso minori, che avevano una limitata distribuzione e permeabilit\u00e0 sul mercato.\nAnche gli album realizzati con \"I Super4\", nonostante siano pi\u00f9 recenti, sono molto difficili da reperire, a causa anche del fatto che non siano mai stati ristampati in CD o in digitale. Tuttavia nel corso degli anni, la RCA ha provveduto a riempire parzialmente certe mancanze con alcune raccolte, sia in vinile sia in CD, contenenti i suoi maggiori successi incisi per quell'etichetta.\nDiverso discorso per il periodo successivo, quando incise per etichette come la \"Parade\", \"Fonit Cetra\" e \"Ri-Fi\", materiale del tutto inedito in CD o in digitale.\nDopo molti anni, alcune delle colonne sonore realizzate per la serie \"Emanuelle nera\" sono state ristampate, seppure solo in CD e in edizioni limitate, da alcune case discografiche minori come la \"Dagored\", specializzata in rarit\u00e0.\nNel 2007 la \"Severin Films\" ha rimasterizzato e distribuito sul mercato statunitense due box da tre CD ciascuno contenenti tutte e sei le colonne sonore della serie.\nSempre a partire dal 2007 moltissime colonne sonore di Fidenco sono state finalmente ristampate in CD, LP e in digitale, da etichette specializzate nella ristampa e rimasterizzazione di colonne sonore del cinema di genere come \"GDM Music\", \"Digitmovies\", \"Beat Records Company\", \"Kronos Records\" e \"Siglandia\". Al 2021 sono disponibili per le piattaforme digitali, diciannove colonne sonore dell'autore."}
{"id": "461722", "revid": "1318658", "url": "https://it.wikipedia.org/wiki?curid=461722", "title": "Agente", "text": ""}
{"id": "461723", "revid": "767487", "url": "https://it.wikipedia.org/wiki?curid=461723", "title": "Sangue - La morte non esiste", "text": "Sangue - La morte non esiste \u00e8 un film del 2005 diretto da Libero De Rienzo, al suo debutto registico.\nPresentato al Festival di Locarno 2005 nella sezione Cineasti del presente, \u00e8 stato distribuito nelle sale cinematografiche italiane il 5 maggio 2006.\nIl film di De Rienzo si propone di essere un film di ricerca, un po' fuori dagli schemi classici della filmografia commerciale.\nLa trama \u00e8 divisa in tre momenti, a cui corrispondono tre tecniche stilistiche (\"grammatiche\") differenti. I primi due (il primo e secondo atto) corrispondono alla psicologia dei due protagonisti, Stella e Iuri, mentre il terzo vede l'ingresso in scena di un terzo personaggio di stampo pi\u00f9 comico (difatti \u00e8 definito nel film \"Epilogo comico\"). Prodotto con un budget modestissimo (480.000 \u20ac), il film \u00e8 ricco di inquadrature insolite, particolari effetti di luce (da segmenti decisamente bui a scene completamente bianche), ed un uso attento del sonoro (anche questo di stile diverso per ognuno dei tre segmenti del film).\nTrama.\nIl film \u00e8 incentrato sul rapporto tra due fratelli venticinquenni, fino ad arrivare all'incesto.\nI due partecipano ad un rave party, nella collina che sovrasta Torino, durante il quale Stella, presa dalla rabbia, fa presente al fratello di aver deciso di partire per l'America. Iuri vede spezzato l'unico rapporto che possiede e cade in preda a tutte le paure che lo attanagliano, non ultima la paura della morte. Dopo il litigio, i due iniziano un viaggio al limite dell'onirico nella fabbrica dove si svolge il rave, tra droga e musica elettronica, santoni mistici e visioni lisergiche.\nAl mattino, dopo aver preso coscienza delle loro angosce e dei limiti del loro rapporto, sono costretti a scappare dalla polizia, che violentemente fa irruzione nella fabbrica. Giunti in macchina, vi trovano Bruno, entrato furtivamente in cerca di cibo. Inseguiti dalla polizia, i tre si nascondono in una chiesa dove incontrano un prete neofascista che deve celebrare un rito funebre con carabinieri in uniforme ufficiale."}
{"id": "461724", "revid": "93556", "url": "https://it.wikipedia.org/wiki?curid=461724", "title": "Ambiente sedimentario", "text": "Concettualmente, un ambiente sedimentario \u00e8 definibile come \"\u00abl'insieme delle condizioni fisiche, chimiche e biologiche dell'area in cui un sedimento si accumula\u00bb\" (\"Krumbein e Sloss\", 1963). Dal punto di vista fisico, \u00e8 possibile descriverlo come una parte della superficie terrestre fisicamente, chimicamente e biologicamente distinguibile dalle aree adiacenti, caratterizzata sia da una unit\u00e0 geomorfologica di forma e dimensioni definite sia da processi erosivi e deposizionali ben definiti ed interagenti fra di loro.\nLa disciplina della geologia che si occupa dello studio degli ambienti sedimentari attuali e del riconoscimento degli ambienti sedimentari, attraverso l'analisi delle rocce sedimentarie del passato, \u00e8 la sedimentologia.\nGli ambienti sedimentari si classificano in relazione ai processi sedimentari dominanti (ad es.: correnti fluviali, correnti eoliche, correnti torbide...), al mezzo in cui avviene la sedimentazione (subaerea, subacquea...), alle condizioni climatiche (caldo, freddo, arido, umido...), alla fisiografia del territorio (bacino lacustre, foce fluviale, scarpata continentale...), alla tipologia dei sedimenti (carbonatici, terrigeni, organici...).\nClassificazione Ambienti sedimentari.\nDi seguito \u00e8 esposta la classificazione tradizionale degli ambienti sedimentari.\nSono riportati a lato i processi di sedimentazione dominanti che caratterizzano l'ambiente, con l'avvertenza che sovente un deposito sedimentario non \u00e8 il risultato di un unico processo e l'interazione dei processi sedimentari \u00e8 spesso molto complessa.\nChimici.\nOccorre anche precisare che le caratteristiche dei processi sedimentari e dei sedimenti risultanti in ambienti sedimentari di tipo misto e marino variano notevolmente a seconda che il sedimento disponibile sia terrigeno o carbonatico. Quindi si distinguer\u00e0 (ad esempio) un sistema deposizionale di piana di marea a sedimentazione terrigena (in ambiente temperato-freddo) da un sistema di piana di marea a sedimentazione carbonatica o mista (in ambiente tropicale, con sedimenti in tutto o in parte derivati dalla rielaborazione di resti di organismi a scheletro calcareo o di depositi evaporitici).\nGli ambienti sedimentari sono a loro volta suddivisibili in \"subambienti\", che costituiscono porzioni spazialmente definite di un ambiente ove si ha una variazione significativa delle condizioni di sedimentazione e si identificano come corpi sedimentari caratterizzati per composizione, tessitura e per la presenza di strutture sedimentarie diagnostiche. A titolo di esempio, si vedano i subambienti (o sotto-ambienti) distinguibili in un ambiente di delta fluviale."}
{"id": "461726", "revid": "9", "url": "https://it.wikipedia.org/wiki?curid=461726", "title": "Ambienti sedimentari", "text": ""}
{"id": "461727", "revid": "599013", "url": "https://it.wikipedia.org/wiki?curid=461727", "title": "Agente scelto", "text": "L'agente scelto \u00e8 una qualifica di alcune forze di polizia italiane. Fino al 1981 era conosciuto come guardia scelta di pubblica sicurezza. \nCaratteristiche generali.\nSi riferisce alla Polizia di Stato, al Corpo di polizia penitenziaria e, fino al 31 dicembre 2016, al Corpo forestale dello Stato. Tale qualifica \u00e8 inferiore all'assistente e superiore all'agente. L'agente scelto riveste la qualifica di agente di polizia giudiziaria e di agente di pubblica sicurezza. \nGalleria d'immagini.\nIl distintivo di grado dell'agente scelto consta di un galloncino rosso a V di 135\u00b0."}
{"id": "461728", "revid": "110157", "url": "https://it.wikipedia.org/wiki?curid=461728", "title": "Trausdorf an der Wulka", "text": "Trausdorf an der Wulka (\"Traj\u0161tof\" in , \"Dar\u00e1zsfalu\" in ) \u00e8 un comune austriaco di 2 036 abitanti nel distretto di Eisenstadt-Umgebung, in Burgenland. Abitato anche da croati del Burgenland, \u00e8 un comune bilingue."}
{"id": "461729", "revid": "110157", "url": "https://it.wikipedia.org/wiki?curid=461729", "title": "Wimpassing an der Leitha", "text": "Wimpassing an der Leitha \u00e8 un comune austriaco di 1 451 abitanti nel distretto di Eisenstadt-Umgebung, in Burgenland."}
{"id": "461731", "revid": "110157", "url": "https://it.wikipedia.org/wiki?curid=461731", "title": "Sch\u00fctzen am Gebirge", "text": "Sch\u00fctzen am Gebirge (in ungherese: \"S\u00e9rc\", in croato: \"\u010cesno\") \u00e8 un comune austriaco di 1 394 abitanti nel distretto di Eisenstadt-Umgebung, in Burgenland."}
{"id": "461732", "revid": "1013865", "url": "https://it.wikipedia.org/wiki?curid=461732", "title": "Neuberg im Burgenland", "text": "Neuberg im Burgenland \u00e8 un comune austriaco di 954 abitanti nel distretto di G\u00fcssing, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 Nova Gora."}
{"id": "461733", "revid": "169529", "url": "https://it.wikipedia.org/wiki?curid=461733", "title": "Assistente", "text": "Un assistente \u00e8 una persona, o uno strumento, che aiuta un'altra persona professionalmente pi\u00f9 preparata, a raggiungere determinati obiettivi.\nUso del termine.\nA seconda del suo ruolo, della sua personalit\u00e0 e dell'ambiente di riferimento, ci si pu\u00f2 riferire all'assistente con diversi appellativi. Se esso risulta valente, viene spesso detto, colloquialmente, braccio destro.\nIl caso in cui l'assistente, pur agendo nell'ombra, possiede un'enorme influenza sull'assistito, si usa spesso la polirematica \"eminenza grigia\". In questo caso tale definizione nasce da un contesto storico ben preciso, e pu\u00f2 essere usata anche per esprimere quelle condizioni nelle quali l'assistente gestisce il potere, che apparentemente \u00e8 funzione della personalit\u00e0 che accompagna.\nIl termine viene utilizzato in diversi contesti e ambiti, spesso con una pluralit\u00e0 di significati.\nForze Armate.\nAlcune forze armate nel mondo arabo hanno il grado di assistente, che \u00e8 il grado pi\u00f9 alto tra i sottufficiali.\nEgitto.\nNelle forze armate egiziane i gradi apicali tra i sottufficiali in ordine crescente sono assistente (arabo: \u0645\u0633\u0627\u0639\u062f; traslitterato: Mus\u0101\u012bd) e primo assistente (arabo: \u0645\u0633\u0627\u0639\u062f \u0623\u0648\u0644'; traslitterato: Mus\u0101\u012bd 'aww\u0101l) omologabili rispettivamente al primo maresciallo delle forze armate italiane e al luogotenente delle forze armate italiane.\nSiria.\nNelle forze armate siriane i gradi apicali tra i sottufficiali in ordine crescente sono assistente (arabo: \u0645\u0633\u0627\u0639\u062f; traslitterato: Mus\u0101\u012bd), secondo assistente (arabo: \u0645\u0633\u0627\u0639\u062f \u062b\u0627\u0646\u064a; traslitterato: Mus\u0101\u012bd) e primo assistente (arabo: \u0645\u0633\u0627\u0639\u062f \u0623\u0648\u0644; traslitterato: Mus\u0101\u012bd thani) omologabili rispettivamente al primo maresciallo, al luogotenente e al primo luogotenente delle forze armate italiane."}
{"id": "461734", "revid": "110157", "url": "https://it.wikipedia.org/wiki?curid=461734", "title": "Ollersdorf im Burgenland", "text": "Ollersdorf im Burgenland \u00e8 un comune austriaco di 980 abitanti nel distretto di G\u00fcssing, in Burgenland; ha lo status di comune mercato (\"Marktgemeinde\"). Nel 1971 aveva inglobato i comuni soppressi di Hackerberg e W\u00f6rterberg, che sono stati ripristinati nel 1991."}
{"id": "461735", "revid": "767487", "url": "https://it.wikipedia.org/wiki?curid=461735", "title": "Rohr im Burgenland", "text": "Rohr im Burgenland \u00e8 un comune austriaco di 1 477 abitanti nel distretto di G\u00fcssing, in Burgenland."}
{"id": "461736", "revid": "1513836", "url": "https://it.wikipedia.org/wiki?curid=461736", "title": "Lituania all'Eurovision Song Contest", "text": "La Lituania ha debuttato all'Eurovision Song Contest nel 1994. Fino ad ora la posizione migliore raggiunta \u00e8 il sesto posto ottenuto nel 2006. \u00c8 l'unica delle tre repubbliche baltiche a non aver vinto la manifestazione.\nPartecipazioni.\nNOTE:\nStatistiche di voto.\nFino al 2021, le statistiche di voto della Lituania sono:\nAltri premi ricevuti.\nOGAE Eurovision Song Contest Poll.\nL'OGAE Eurovision Song Contest Poll \u00e8 la classifica fatta dai gruppi dell'OGAE, organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "461737", "revid": "110157", "url": "https://it.wikipedia.org/wiki?curid=461737", "title": "Sankt Michael im Burgenland", "text": "Sankt Michael im Burgenland \u00e8 un comune austriaco di 997 abitanti nel distretto di G\u00fcssing, in Burgenland; ha lo status di comune mercato (\"Marktgemeinde\")."}
{"id": "461738", "revid": "688764", "url": "https://it.wikipedia.org/wiki?curid=461738", "title": "Nazionale di calcio del Senegal", "text": "La nazionale di calcio del Senegal \u00e8 la rappresentativa nazionale calcistica del Senegal ed \u00e8 posta sotto l'egida della F\u00e9d\u00e9ration S\u00e9n\u00e9galaise de Football.\nAffiliata alla FIFA dal 1962, ha partecipato a due fasi finali del campionato mondiale di calcio (2002 e 2018), raggiungendo i quarti di finale dell'edizione del 2002 (miglior risultato di sempre per una nazionale africana, insieme al del 1990 e al del 2010), edizione in cui sconfisse la campione del mondo e d'Europa in carica nella prima partita del torneo. Il miglior piazzamento in Coppa d'Africa \u00e8 la vittoria ai calci di rigore nell\u2019edizione svoltasi in Camerun . Ha vinto, inoltre, 8 Coppe Am\u00edlcar Cabral e una Coppa CEDEAO.\nNella graduatoria FIFA, in vigore da agosto 1993, il miglior posizionamento \u00e8 il 18\u00ba posto, che occupa attualmente, mentre il peggiore \u00e8 stato il 99\u00ba posto del giugno 2013.\nStoria.\nEsordi.\nIl 4 aprile 1960 il Senegal ottenne l'indipendenza dalla Francia. Nello stesso anno fu fondata la federcalcio senegalese. Il 31 dicembre 1961 la nazionale senegalese disput\u00f2 la sua prima partita ufficiale (perse per 3-2) contro . Nel 1962 la federcalcio si affili\u00f2 alla FIFA e nel 1963 alla CAF.\nLa nazionale fu eliminata al primo turno nella , 1968 e 1986. Partecip\u00f2 ai Giochi dell'Amicizia del 1963.\nNel 1985 il Senegal si aggiudic\u00f2 la Coppa CEDEAO, primeggiando nel girone nell'edizione giocata in casa.\nAnni 1990.\nNegli anni 1990 il Senegal si qualific\u00f2 per quattro edizioni della Coppa d'Africa su sei.\nNel 1990 riusc\u00ec a superare per la prima volta la fase a gironi, piazzandosi secondo nel proprio raggruppamento. Si arrese in semifinale all' (2-1) e perse la finale per il terzo posto contro lo (1-0), finendo quarto.\nNel 1992 il Senegal organizz\u00f2 la Coppa d'Africa. Superata la prima fase come seconda classificata nel proprio girone, il Senegal fu battuto ai quarti di finale dal , che vinse grazie ad un gol di Ernest Ebongu\u00e9 segnato a un minuto dalla fine dei tempi regolamentari.\nNel 1994 il Senegal si piazz\u00f2 ancora una volta secondo nel proprio girone e si qualific\u00f2 per i quarti di finale, dove fu eliminato dallo Zambia (1-0, gol di Evans Sakala al 39\u00ba minuto). Nel 1995 arriv\u00f2 sulla panchina del Senegal il CT tedesco Peter Schnittger.\nManc\u00f2 la qualificazione alla fase finale della Coppa d'Africa nel 1996 e nel 1998.\nAnni 2000.\nNel super\u00f2 il girone come seconda classificata e fu eliminata ai quarti di finale dalla (2-1). Qualche tempo dopo la federazione ingaggi\u00f2 il CT francese Bruno Metsu.\nLa nazionale senegalese raggiunse notoriet\u00e0 nel 2002, anno in cui arriv\u00f2 in finale in Coppa d'Africa e debutt\u00f2 al campionato del mondo. \nNella Coppa d'Africa batt\u00e9 (1-0) e Zambia (1-0) e pareggi\u00f2 con la (0-0), poi, ai quarti di finale, elimin\u00f2 la (2-0) e in semifinale la Nigeria (2-1 dopo i tempi supplementari), prima di perdere la finale contro il per 3-2 ai tiri di rigore (0-0 dopo i tempi supplementari).\nIl Senegal ottenne la qualificazione a davanti alle pi\u00f9 quotate , ed . Nella fase finale del mondiale, la squadra di Metsu, guidata dal talentuoso El Hadji Diouf, fu tra le sorprese del torneo. Il 31 maggio apr\u00ec la rassegna mondiale bagnando il debutto con una clamorosa e inopinata vittoria (1-0) sulla , che in quel momento deteneva i titoli europeo e mondiale, grazie a un gol di Papa Bouba Diop. Pareggiate le successive gare contro (1-1 con gol di Salif Diao) e (3-3 dopo aver chiuso il primo tempo in vantaggio per 3-0 con gol di Khalilou Fadiga e doppietta di Bouba Diop), si qualific\u00f2 agli ottavi di finale come seconda classificata alle spalle dei danesi. Agli ottavi elimin\u00f2 la al golden goal (2-1 con doppietta di Henri Camara). Il cammino dei senegalesi si arrest\u00f2 ai quarti, a causa della sconfitta contro la (1-0 al golden goal).\nLa buona impressione destata in Asia dal Senegal non trov\u00f2 conferma nei risultati successivi. La squadra manc\u00f2, infatti, l'accesso al mondiale di Germania 2006, chiudendo il girone di qualificazione al secondo posto, a due punti dalla capolista . Ancor pi\u00f9 deludente risult\u00f2 la campagna di qualificazione al mondiale di Sudafrica 2010, con l'eliminazione arrivata gi\u00e0 nella prima fase.\nNella la nazionale senegalese fu eliminata ai quarti di finale dalla Tunisia padrona di casa (1-0). Nell'edizione del 2006 elimin\u00f2 la ai quarti di finale (3-2), perse in semifinale contro l'Egitto padrone di casa (1-0) e chiuse quarta perdendo la finale per il terzo posto contro la Nigeria (1-0). Dalla il Senegal fu estromesso a sorpresa nella fase a gironi, piazzandosi terzo nel proprio raggruppamento dopo due pareggi (2-2 contro la Tunisia e 1-1 contro il ) inframmezzati dalla sconfitta contro l' (3-1). Il CT polacco Henri Kasperczak rassegn\u00f2 le proprie dimissioni a torneo in corso, dopo la sconfitta a sorpresa contro l'Angola, e fu rimpiazzato dal suo vice Lamine N'Diaye.\nAnni 2010.\nDopo la mancata qualificazione alla fase finale della , la nazionale senegalese torn\u00f2 alla ribalta per l'edizione del 2012, dove durante le qualificazioni domin\u00f2 il girone rimanendo imbattuta ed eliminando squadre come Camerun e la RD del Congo. Nella competizione era considerata una delle favorite per la vittoria finale insieme alla , e , vista l'eliminazione di squadre come Egitto (campione nelle ultime tre edizioni), Nigeria, Sudafrica e appunto Camerun. Gi\u00e0 nella partita d'esordio, per\u00f2, il Senegal fu sconfitt\u00f2 dallo Zambia per 2-1. Perse poi contro la (nazione che ospitava il torneo insieme con il Gabon), e contro la per 2-1. Di conseguenza usc\u00ec dalla competizione dopo tre incontri, ultima nel proprio girone con zero punti.\nIl 9 ottobre 2010, sconfiggendo per 7-0 in casa le , il Senegal ottenne la pi\u00f9 larga vittoria della propria storia.\nNelle qualificazioni alla fu eliminato dalla Costa d'Avorio perdendo la gara d'andata per 4-2 e la gara di ritorno per 2-0 a tavolino (la partita fu sospesa al 73\u00ba minuto di gioco per i disordini causati dal pubblico sugli spalti).\nIl 9 gennaio 2013 fu nominato CT del Senegal il francese Alain Giresse.\nDurante le qualificazioni al campionato mondiale di calcio 2014 super\u00f2 la fase a gironi senza mai essere sconfitta. Ottenne, infatti, tre vittorie e tre pareggi, vincendo il girone composto anche da , Angola e . Fu eliminata ai play-off quando affront\u00f2 di nuovo la , venendo da essa sconfitto fuori casa per 3-1 dopo il pareggio in casa per 1-1.\nNelle qualificazioni alla il Senegal si trov\u00f2 nel gruppo G insieme a Tunisia, Egitto e . Il 5 settembre 2014, nella prima partita d'andata, batt\u00e9 in casa l'Egitto per 2-0 grazie alle reti di Mame Biram Diouf al 19\u00ba minuto e di Sadio Man\u00e9 al 45\u00b0+1\u00b0. Cinque giorni dopo, stavolta fuori casa, ottenne lo stesso risultato anche contro Botswana, con le reti di Man\u00e9 e Dame N'Doye. Un mese dopo pareggi\u00f2 senza reti in casa contro la Tunisia, che per\u00f2 vinse la partita disputata in Tunisia per 1-0. Vincendo le gare di ritorno contro l'Egitto (1-0) e il Botswana (3-0), i leoni del Senegal si qualificarono per la trentesima edizione della Coppa d'Africa come secondi nel gruppo con 13 punti, un punto in meno della Tunisia, e davanti all'Egitto, fermo a quota 6.\nInserito in un girone con Ghana, Algeria e Sudafrica, considerato il girone pi\u00f9 equilibrato del torneo, il 19 gennaio 2015 il Senegal, allenato dal francese Alain Giresse, esord\u00ec nella fase finale della Coppa d'Africa 2015 all'Estadio de Mongomo contro la nazionale ghanese, che al 14\u00ba minuto di gioco si port\u00f2 in vantaggio con Andr\u00e9 Ayew. Nel secondo tempo arriv\u00f2 il pareggio di Diouf al 58\u00ba minuto di gioco. Il Senegal trov\u00f2 il gol-vittoria a dieci secondi dalla fine con Moussa Sow, subentrato al 79\u00ba minuto. I senegalesi pareggiarono poi per 1-1 contro il Sudafrica (gol di Oupa Manyisa per i \"Bafana Bafana\" e pareggio di Kara Mbodj). Nella terza e ultima partita il Senegal, cui bastava un pareggio per superare il turno, fu sconfitto per 2-0 dall'Algeria con i gol di Riyad Mahrez e Nabil Bentaleb e chiuse al terzo posto nel gruppo con 4 punti, venendo cos\u00ec eliminato dalla coppa.\nIl Senegal del CT Aliou Ciss\u00e9 si qualific\u00f2 alla vincendo autorevolmente il girone con , e . Nella fase finale del torneo, in Gabon, vinse all'esordio contro la (2-0) e poi contro lo (2-0), guadagnando con una giornata di anticipo la qualificazione al turno successivo come prima classificata. Nell'ultima partita del girone, contro l', con una squadra imbottita di riserve pareggi\u00f2 per 2-2. Ai quarti di finale il Senegal fu eliminato dal (0-0 dopo i tempi supplementari, 5-4 dopo i tiri di rigore).\nIl 10 novembre 2017 il Senegal si qualific\u00f2 alla fase finale di un mondiale per la seconda volta nella propria storia, vincendo il gruppo D di qualificazione a con una giornata d'anticipo.\nIn Russia il Senegal di Aliou Ciss\u00e9 fu inserito in un girone con , e . All'esordio ottenne una sorprendente vittoria per 2-1 contro la Polonia, grazie ad un autogol e una rete di M'Baye Niang, mentre nella seconda partita fu raggiunto per due volte sul pari dal Giappone, per un definito 2-2 (reti senegalesi di Sadio Man\u00e9 e Moussa Wagu\u00e9). Nella terza e decisiva sfida contro la Colombia, i \"Leoni della Teranga\", cui per superare il turno sarebbe bastato un pareggio, furono sconfitti per 1-0. A causa di questo risultato si ritrovarono in situazione di assoluta parit\u00e0 con i giapponesi: pari punti, pari differenza reti, pari gol segnati e pari nello scontro diretto. Per stabilire la seconda squadra del girone qualificata oltre alla Colombia si ricorse dunque al criterio del minor numero di cartellini gialli e rossi, criterio che premi\u00f2 i giapponesi, relegando i senegalesi al terzo posto del girone, eliminati al primo turno.\nIl sorteggio alla fase finale della Coppa d'Africa 2019, a cui la squadra si qualific\u00f2 come prima del girone eliminatorio con Guinea Equatoriale, Madagascar e Sudan, riserv\u00f2 al Senegal il gruppo C, in cui si piazz\u00f2 alle spalle dell', vittoriosa per 1-0 nello scontro diretto, e in virt\u00f9 dei successi contro (3-0) e (1-0). Agli ottavi di finale sconfisse nuovamente l' (1-0) e ai quarti elimin\u00f2 il (1-0), tornando tra le prime quattro squadre del continente dopo tredici anni, per poi battere in semifinale la (1-0 dopo i tempi supplementari) e avere accesso alla finale del torneo dopo diciassette anni dall'ultima volta, dove viene sconfitto per 1-0 dall'Algeria.\nAnni 2020.\nNell'edizione 2021 della Coppa d'Africa, disputata nel 2022, la selezione senegalese trionf\u00f2. Superato il girone di prima fase come prima in classifica con una vittoria e due pareggi, elimin\u00f2 agli ottavi di finale (2-0), ai quarti (3-1) e (3-1) in semifinale; riusc\u00ec cos\u00ec ad accedere per la seconda volta consecutiva alla finale del torneo, che vinse contro l' (0-0 dopo i tempi supplementari, 4-2 dopo i tiri di rigore). A vent'anni dal suo errore ai rigori contro il Camerun nella finale del 2002, Aliou Ciss\u00e9 riusc\u00ec, dunque, a vincere la Coppa d'Africa come allenatore del Senegal.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la .\n\"Statistiche aggiornate al 7 febbraio 2022.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 7 febbraio 2022.I calciatori in grassetto sono ancora in attivit\u00e0 in nazionale.\nStaff.\nLo staff della nazionale si compone del commissario tecnico, che allena, convoca e schiera in campo gli atleti ed \u00e8 assistito da due vice-allenatori. Ad aiutare gli allenatori, ci sono il preparatore atletico, il preparatore dei portieri, il capo delegazione, il segretario, i medici, i massofisioterapisti e gli osservatori, che assistono ai match degli avversari."}
{"id": "461739", "revid": "110157", "url": "https://it.wikipedia.org/wiki?curid=461739", "title": "Deutsch Kaltenbrunn", "text": "Deutsch Kaltenbrunn \u00e8 un comune austriaco di 1 718 abitanti nel distretto di Jennersdorf, in Burgenland; ha lo status di comune mercato (\"Marktgemeinde\")."}
{"id": "461740", "revid": "767487", "url": "https://it.wikipedia.org/wiki?curid=461740", "title": "Heiligenkreuz im Lafnitztal", "text": "Heiligenkreuz im Lafnitztal \u00e8 un comune austriaco di 1 245 abitanti nel distretto di Jennersdorf, in Burgenland; ha lo status di comune mercato (\"Marktgemeinde\"). Il 1\u00ba gennaio 1971 ha inglobato il comune soppresso di Poppendorf im Burgenland."}
{"id": "461741", "revid": "766665", "url": "https://it.wikipedia.org/wiki?curid=461741", "title": "Assistente capo", "text": "L'assistente capo \u00e8 una qualifica delle forze di polizia italiane. Fino al 1981 la qualifica di assistente capo era conosciuta come appuntato scelto di pubblica sicurezza.\nIn ordine gerarchico, \u00e8 la quarta del ruolo assistenti e agenti della Polizia di Stato, del Corpo di Polizia Penitenziaria e, fino al 31 dicembre 2016, del Corpo Forestale dello Stato. Tale qualifica \u00e8 inferiore al vice sovrintendente e superiore all'assistente. L'assistente capo riveste la qualifica di agente di Polizia Giudiziaria e di agente di pubblica sicurezza.\nDistintivo.\nIl distintivo di qualifica dell'assistente capo consiste in tre galloncini rossi a V di 135\u00b0 sovrapposti. Ciascun galloncino a \"V\" \u00e8 comunemente chiamato \"baffo\" o \"baffetto\".\nAssistente capo UPG.\nFino al 1995 gli Assistenti capo potevano avere la qualifica di ufficiale di polizia giudiziaria. Per assumerla dovevano frequentare un corso di aggiornamento di durata massima di 30 giorni.\nIl distintivo di grado era lo stesso degli Assistenti capo agenti di polizia giudiziaria, soltanto che, sotto i tre baffetti rossi, era posta una targhetta larga quanto la piastrina di grado di assistente capo, ed alta circa un centimetro; era con lo sfondo dello stesso colore delle insigne di qualifica a piastrina (blue), ed aveva scritte le lettere U.P.G., ed erano di colore ottone, ed incorniciate da una cornicetta sempre di colore ottone.\nLa qualifica di Assistente capo UPG \u00e8 stata soppressa con il decreto legislativo n. 197 del 12 maggio 1995 (\"Riordino delle carriere del personale non direttivo della Polizia di Stato\") e il personale appartenente alla qualifica \u00e8 transitato nel ruolo dei sovrintendenti secondo l'art. 12 del decreto, in particolare:"}
{"id": "461742", "revid": "110157", "url": "https://it.wikipedia.org/wiki?curid=461742", "title": "Neuhaus am Klausenbach", "text": "Neuhaus am Klausenbach \u00e8 un comune austriaco di 950 abitanti nel distretto di Jennersdorf, in Burgenland; ha lo status di comune mercato (\"Marktgemeinde\"). Tra il 1971 e il 1992 ha inglobato anche il comune di M\u00fchlgraben."}
{"id": "461743", "revid": "767487", "url": "https://it.wikipedia.org/wiki?curid=461743", "title": "Sankt Martin an der Raab", "text": "Sankt Martin an der Raab \u00e8 un comune austriaco di 2 008 abitanti nel distretto di Jennersdorf, in Burgenland; ha lo status di comune mercato (\"Marktgemeinde\"). Il 1\u00ba gennaio 1970 ha inglobato il comune soppresso di Eisenberg an der Raab e il 1\u00ba gennaio 1971 quelli di Doiber, Gritsch, Neumarkt an der Raab, Oberdrosen e Welten."}
{"id": "461745", "revid": "110157", "url": "https://it.wikipedia.org/wiki?curid=461745", "title": "Bad Sauerbrunn", "text": "Bad Sauerbrunn (fino al 1987 Sauerbrunn) \u00e8 un comune austriaco di 2 149 abitanti nel distretto di Mattersburg, in Burgenland. Dal 25 gennaio 1921 al 29 aprile 1925 \u00e8 stato capoluogo del Burgenland, sostituito il 30 aprile di quell'anno da Eisenstadt."}
{"id": "461749", "revid": "110157", "url": "https://it.wikipedia.org/wiki?curid=461749", "title": "Loipersbach im Burgenland", "text": "Loipersbach im Burgenland \u00e8 un comune austriaco di 1 234 abitanti nel distretto di Mattersburg, in Burgenland."}
{"id": "461755", "revid": "110157", "url": "https://it.wikipedia.org/wiki?curid=461755", "title": "Rohrbach bei Mattersburg", "text": "Rohrbach bei Mattersburg \u00e8 un comune austriaco di 2 760 abitanti nel distretto di Mattersburg, in Burgenland; ha lo status di comune mercato (\"Marktgemeinde\")."}
{"id": "461756", "revid": "124313696", "url": "https://it.wikipedia.org/wiki?curid=461756", "title": "Mi\u0119dzymorze", "text": "Mi\u0119dzymorze (, \"Tra i mari\"; in latino \"Intermarium\"; in lituano \"Tarpj\u016bris\", in russo \"\u041c\u0435\u0436\u0434\u0443\u043c\u043e\u0440\u044c\u0435\") \u00e8 il nome in polacco che J\u00f3zef Pi\u0142sudski propose all'inizio degli anni venti per una federazione tra Polonia, Lituania, Bielorussia e Ucraina ed altri Paesi che sarebbe dovuta nascere dall'eredit\u00e0 storica dello stato polacco-lituano (esistito tra il XIV e il XVIII secolo nell'Europa centro-orientale), estendendosi \"tra i mari\" Mar Nero, Mar Baltico e Mar Adriatico.\nStoria.\nL'idea del principe Adam Jerzy Czartoryski.\nNel periodo intercorrente fra i moti nazionali del 1832 (Rivolta di novembre) e quelli del 1861 (Rivolta di gennaio), l'idea di una ricostruzione rivisitata della Confederazione polacco-lituana fu abbracciata dal principe Adam Jerzy Czartoryski, esiliato a Parigi. Abile mediatore e importante uomo di stato, Czartoryski ag\u00ec come ministro degli esteri di una Polonia occupata e divisa. Il piano prevedeva la rinuncia da parte della Russia al suo ruolo politico nell'Europa orientale a favore di una federazione di stati, quali Polonia, Lituania, Lettonia, Estonia, Ucraina, Cechia, Slovacchia e slavi del sud, con l'eventuale presenza anche di Romania e Ungheria. Il suo pensiero politico pu\u00f2 essere condotto a quello del piccolo panslavismo, con la Polonia nel ruolo di mediatore e risolutore di conflitti interni. Il fallimento della sua visione coincise con quello dei moti nazionali, e fu anche dovuto al mancato appoggio delle potenze occidentali, dell'ovvia ostilit\u00e0 della Russia, di quella della Prussia, allora in fase ascendente, e di stati storicamente anti-slavi come la Romania e l'Ungheria.\nJ\u00f3zef Pi\u0142sudski e \"Mi\u0119dzymorze\".\nL'idea torn\u00f2 alla ribalta dopo la Prima guerra mondiale per effetto dell'imprevedibile disfatta sia degli Imperi Centrali (Germania, Austria-Ungheria) che della Russia (alle prese con la rivoluzione del 1917 e le sue conseguenze), e fu propugnata da J\u00f3zef Pi\u0142sudski, capo di Stato e comandante militare della nuova Polonia. Obiettivo del suo progetto, chiamato \u201c\"Prometeo\"\u201d, era quello di dividere l'impero Russo nelle sue componenti etniche (pi\u00f9 o meno quello che avvenne dopo lo scioglimento dell'Unione Sovietica nel 1991) e di creare uno stato confederato nell'Europa centro-orientale che risultasse invulnerabile alla pressione dei nemici storici della Polonia, ovvero Germania e Russia.\nPi\u0142sudski, rivendicando la presenza etnica e la supremazia culturale polacca ad est, si impegn\u00f2 in una serie di guerre contro alcune delle entit\u00e0 statali confinanti nate dalla dissoluzione dell'impero russo e degli imperi centrali (Guerra polacco-ucraina, Guerra polacco-lituana, Guerra polacco-cecoslovacca) per poi lanciarsi nell'invasione della Bielorussa e dell'Ucraina, provocando cos\u00ec la reazione della Russia bolscevica e la conseguente guerra sovietico-polacca che termin\u00f2 con la spartizione fra i due contendenti dei territori della Bielorussa e dell'Ucraina e l'annessione alla Polonia di una parte della Lituania.\nOltre all'andamento della guerra contro la Russia, il fallimento del tentativo di creazione della federazione Mi\u0119dzymorze fu causato anche dall'ostilit\u00e0 delle entit\u00e0 etniche (lituani, bielorussi e ucraini) che ne avrebbero dovuto far parte e che videro la Polonia non come liberatore ma come un nuovo occupante. Inoltre, anche fra i leader polacchi, non tutti erano favorevoli al progetto federale di Pi\u0142sudski, come ad esempio Roman Dmowski, e preferivano una Polonia basata sull'identit\u00e0 nazionale e religiosa rispetto ad una Polonia multiculturale e multietnica."}
{"id": "461757", "revid": "110157", "url": "https://it.wikipedia.org/wiki?curid=461757", "title": "Deutsch Jahrndorf", "text": "Deutsch Jahrndorf \u00e8 un comune austriaco di 611 abitanti nel distretto di Neusiedl am See, in Burgenland. \u00c8 il comune pi\u00f9 orientale dell'Austria."}
{"id": "461758", "revid": "767487", "url": "https://it.wikipedia.org/wiki?curid=461758", "title": "Neustift bei G\u00fcssing", "text": "Neustift bei G\u00fcssing \u00e8 un comune austriaco di 502 abitanti nel distretto di G\u00fcssing, in Burgenland."}
{"id": "461760", "revid": "121712829", "url": "https://it.wikipedia.org/wiki?curid=461760", "title": "Vice sovrintendente", "text": "Il vice sovrintendente \u00e8 la qualifica base del ruolo dei sovrintendenti della Polizia di Stato, del Corpo di Polizia Penitenziaria e, fino al 31 dicembre 2016, del Corpo Forestale dello Stato. Il vice sovrintendente riveste la qualifica di ufficiale di Polizia Giudiziaria ed agente di pubblica sicurezza. Fino al 1981 la qualifica di vice sovrintendente era conosciuta come vice brigadiere di pubblica sicurezza.\nIl distintivo di qualifica del vice sovrintendente consiste in un rombo color oro per il personale appartenente alla Polizia di Stato e in un rombo color argento per il personale appartenente alla Polizia Penitenziaria."}
{"id": "461761", "revid": "110157", "url": "https://it.wikipedia.org/wiki?curid=461761", "title": "Neusiedl am See", "text": "Neusiedl am See (in ungherese: \"Nezsider\") \u00e8 un comune austriaco di 7 819 abitanti nel distretto di Neusiedl am See, in Burgenland, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\")."}
{"id": "461762", "revid": "465169", "url": "https://it.wikipedia.org/wiki?curid=461762", "title": "Lettonia all'Eurovision Song Contest", "text": "La Lettonia ha debuttato all'Eurovision Song Contest nel 2000. Nel giro di pochissimi anni \u00e8 riuscita ad ottenere prima un terzo posto, e poi nel 2002 il primo posto, dopo che era stata ripescata a causa dell'assenza del Portogallo.\nLa Lettonia ha riportato dopo 7 anni una canzone in Italiano nella finale dell'Eurofestival. Nel 2007 e nel 2008 ha fatto parte dei gruppi vocali che hanno rappresentato il paese baltico anche un cantante italiano, il sardo Roberto Meloni, noto personaggio della televisione lettone. Tali occasioni sono state anche le ultime finali per il paese baltico. Infatti, dal 2009, la Lettonia non ha pi\u00f9 centrato la finale; solo dal 2015 lo stato baltico ha adottato un nuovo metodo di selezione, \"Supernova\", e si \u00e8 qualificato nuovamente per la finale, occupando la 6\u00aa posizione.\nPartecipazioni.\nNOTE:\nStatistiche di voto.\nFino al 2019, le statistiche di voto della Lettonia sono:"}
{"id": "461763", "revid": "110157", "url": "https://it.wikipedia.org/wiki?curid=461763", "title": "Podersdorf am See", "text": "Podersdorf am See \u00e8 un comune austriaco di 3\u00a0851 abitanti nel distretto di Neusiedl am See, in Burgenland; ha lo status di comune mercato (\"Marktgemeinde\")."}
{"id": "461766", "revid": "110157", "url": "https://it.wikipedia.org/wiki?curid=461766", "title": "Wallern im Burgenland", "text": "Wallern im Burgenland (in ungherese: \"Valla\") \u00e8 un comune austriaco di 1 733 abitanti nel distretto di Neusiedl am See, in Burgenland; ha lo status di comune mercato (\"Marktgemeinde\")."}
{"id": "461767", "revid": "22828", "url": "https://it.wikipedia.org/wiki?curid=461767", "title": "Sovrintendenti", "text": ""}
{"id": "461768", "revid": "110157", "url": "https://it.wikipedia.org/wiki?curid=461768", "title": "Weiden am See", "text": "Weiden am See (in ungherese: \"V\u00e9deny\") \u00e8 un comune austriaco di 2 357 abitanti nel distretto di Neusiedl am See, in Burgenland; ha lo status di comune mercato (\"Marktgemeinde\")."}
{"id": "461769", "revid": "109659631", "url": "https://it.wikipedia.org/wiki?curid=461769", "title": "Sovrintendente (polizia italiana)", "text": "Il sovrintendente \u00e8 una qualifica della Polizia di Stato, del Corpo di Polizia Penitenziaria e, fino al 31 dicembre 2016, del Corpo Forestale dello Stato. Tale qualifica \u00e8 superiore al vice sovrintendente e sottoposto al sovrintendente capo. Il sovrintendente riveste la qualifica di ufficiale di Polizia Giudiziaria ed agente di pubblica sicurezza. Prima del 1995 la qualifica di sovrintendente (della Polizia di Stato) era sottoposta a quella di sovrintendente principale. Fino al 1981 la qualifica di sovrintendente era conosciuta come brigadiere di pubblica sicurezza.\nIl distintivo di qualifica del sovrintendente consiste in due rombi color oro affiancati per il personale appartenente alla Polizia di Stato ed in due barrette parallele color argento per il personale appartenente alla Polizia Penitenziaria."}
{"id": "461770", "revid": "110157", "url": "https://it.wikipedia.org/wiki?curid=461770", "title": "Winden am See", "text": "Winden am See \u00e8 un comune austriaco di 1 340 abitanti nel distretto di Neusiedl am See, in Burgenland."}
{"id": "461771", "revid": "110157", "url": "https://it.wikipedia.org/wiki?curid=461771", "title": "Sankt Andr\u00e4 am Zicksee", "text": "Sankt Andr\u00e4 am Zicksee \u00e8 un comune austriaco di 1 365 abitanti nel distretto di Neusiedl am See, in Burgenland; ha lo status di comune mercato (\"Marktgemeinde\")."}
{"id": "461774", "revid": "110157", "url": "https://it.wikipedia.org/wiki?curid=461774", "title": "Mannersdorf an der Rabnitz", "text": "Mannersdorf an der Rabnitz \u00e8 un comune austriaco di 1 809 abitanti nel distretto di Oberpullendorf, in Burgenland."}
{"id": "461776", "revid": "110157", "url": "https://it.wikipedia.org/wiki?curid=461776", "title": "Markt Sankt Martin", "text": "Markt Sankt Martin \u00e8 un comune austriaco di 1 181 abitanti nel distretto di Oberpullendorf, in Burgenland; ha lo status di comune mercato (\"Marktgemeinde\"). Il 1\u00ba gennaio 1971 ha inglobato il comune soppresso di Neudorf bei Landsee."}
{"id": "461779", "revid": "1513836", "url": "https://it.wikipedia.org/wiki?curid=461779", "title": "Macedonia del Nord all'Eurovision Song Contest", "text": "La Macedonia del Nord ha debuttato all'Eurovision Song Contest nel 1998, anche se aveva provato a debuttare nel 1996 venendo scartata durante la preselezione.\nCon la semifinale unica, il paese detiene il record di avervi sempre preso parte, e di essere sempre riuscito ad arrivare in finale. Con l'introduzione delle due semifinali, si \u00e8 qualificata solamente nel 2012 e 2019. Curiosamente, a causa del regolamento in vigore nelle edizioni 2008 e 2009, il decimo posto raggiunto in entrambe le occasioni non \u00e8 stato sufficiente per arrivare in finale poich\u00e9 allora passavano le prime nove pi\u00f9 una canzone scelta dalle giurie.\nIl 30 ottobre 2017, la nazione era stata costretta al ritiro forzato dalla manifestazione a causa dei problemi finanziari che attanagliano MRT, l'emittente televisiva macedone. Tuttavia il 17 novembre 2017 l'UER ha confermato la partecipazione macedone alla manifestazione, portando cos\u00ec i Paesi in gara a 43.\nNessun macedone ha rappresentato la Jugoslavia all'Eurovision Song Contest.\nPrima del cambio di nome, l'EBU ha usato la denominazione di compromesso in inglese \"Former Yugoslav Republic of Macedonia\" (FYROM). Gli spokesperson, nella presentazione dei voti, hanno potuto usare la dicitura Macedonia senza problemi.\nNel 2019, la cantante Tamara Todevska, vincendo il voto delle giurie, si classifica al settimo posto, regalando al paese la prima top 10 e il miglior risultato dalla storia durante la sua partecipazione.\nPartecipazioni.\nNOTE:\nStatistiche di voto.\nFino al 2019, le statistiche di voto della Macedonia del Nord sono:\nAltri premi ricevuti.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "461780", "revid": "1909570", "url": "https://it.wikipedia.org/wiki?curid=461780", "title": "Sovrintendente capo", "text": "Sovrintendente capo \u00e8 la terza qualifica dei sovrintendenti della Polizia di Stato, del Corpo di Polizia Penitenziaria e, fino al 1\u00ba gennaio 2017, del Corpo Forestale dello Stato. Tale qualifica era stata, fino al 2017 la qualifica apicale dei sovrintendenti della Polizia di Stato, del Corpo di Polizia Penitenziaria e del Corpo Forestale dello Stato ed era subalterna al vice ispettore e superiore al sovrintendente principale.\nCon l'istituzione nel 1995 della nuova qualifica apicale di sovrintendente superiore, che venne per\u00f2 immediatamente soppressa, venne anche abolita la qualifica di sovrintendente principale, che assunse la denominazione di sovrintendente capo.\nIl sovrintendente capo riveste la qualifica di ufficiale di polizia giudiziaria ed agente di pubblica sicurezza. Fino al 1981 la qualifica di sovrintendente capo non esisteva.\nLa qualifica di sovrintendente capo, fino a prima della riforma del 1995, equivaleva ai gradi di maresciallo di prima classe, al maresciallo di prima classe scelto, e maresciallo di prima classe scelto con carica speciale del vecchio ordinamento delle Guardie di Pubblica Sicurezza.\nDopo la riforma del 1995, questa qualifica \u00e8 stata declassata, equiparandola al nuovo grado di brigadiere capo dei Carabinieri, della Guardia di Finanza, e sergente maggiore capo dell'Esercito Italiano.\nIl 1\u00ba aprile 1981, dopo la smilitarizzazione della Polizia di Stato, dai marescialli di Pubblica sicurezza, nacquero i sovrintendenti principale, e sovrintendenti capo.\nIl distintivo di grado del sovrintendente principale consisteva in tre \"binari\" dorati, del sovrintendente capo, quattro \"binari\".\nSuccessivamente il sovrintendente principale (tre binari), venne rinominato sovrintendente capo (sempre tre binari) ed il sovrintendente capo( prima quattro binari), venne rinominato sovrintendente superiore (quattro binari); quest'ultima qualifica venne soppressa nel 1995, e da allora, in polizia, si ebbero tre sovrintendenti, che erano: vice sovrintendente, sovrintendente, e sovrintendente capo. Nel 2017 in seguito al riordino dei ruoli e delle carriere del personale delle Forze armate e delle forze di polizia la qualifica di sovrintendente superiore \u00e8 stata reintrodotta, con la nuova denominazione di Sovrintendente capo coordinatore.\nPer via della somiglianza con i distintivi di grado dei marescialli delle Forze Armate nonch\u00e9 della Guardia di Finanza, vengono sovente chiamati (non ufficialmente) marescialli.\nNel Corpo di Polizia Penitenziaria la qualifica di sovrintendente capo comprende 3 binari di colore argentato (a seguito del decreto del 10 dicembre 2014). "}
{"id": "461781", "revid": "110157", "url": "https://it.wikipedia.org/wiki?curid=461781", "title": "Bad Tatzmannsdorf", "text": "Bad Tatzmannsdorf (fino al 1926 Tatzmannsdorf) \u00e8 un comune austriaco di 1 516 abitanti nel distretto di Oberwart, in Burgenland. Nel 1971 ha inglobato i comuni soppressi di Jormannsdorf e Sulzriegel."}
{"id": "461782", "revid": "46291", "url": "https://it.wikipedia.org/wiki?curid=461782", "title": "Glandora rosmarinifolia", "text": "Glandora rosmarinifolia , nota comunemente come erba perla mediterranea, \u00e8 una specie arbustiva della famiglia delle Boraginacee.\nDescrizione.\nSi presenta sotto forma di arbusti nani cespitosi di 10\u201340\u00a0cm di altezza, con ramificazioni erette o contorte, le pi\u00f9 vecchie di colore grigio scuro, le pi\u00f9 giovani biancastre setolose.\nLe foglie, lineari o lanceolate, misurano 12\u201317\u00a0mm di lunghezza e 1,5\u20133\u00a0mm di larghezza. Quelle del corrente anno sono di colore uniforme con setole biancastre su entrambe le superfici, quelle pi\u00f9 vecchie sono coriacee comunemente tubercolato-ispede soprattutto sul margine revoluto e sulle venature della pagina inferiore.Le cime sono brevi e densamente fogliose.Il fiore presenta un calice, di circa 6\u20138\u00a0mm, diviso fin quasi alla base, \u00e8 ricoperto da setole grigiastre e appressate.La corolla blu, lilla o biancastra, \u00e8 pelosa soprattutto nella parte mediana; il tubo e di circa 12\u00a0mm; il lembo, di circa 6\u00a0mm di diametro, ha lobi ablunghi e arrotondati all'apice.Le nucule lisce e biancastre, di circa 4x2mm, ovoidi, si restringono molto appena sopra la base. Fiorisce da dicembre ad aprile.\nIl numero cromosomico \u00e8: 2n=26.\nDistribuzione e habitat.\nLa specie \u00e8 diffusa in alcune zone dell'Italia meridionale (penisola sorrentina, Capri e Sicilia nord-occidentale) e in Algeria.\nSi pu\u00f2 trovare su rupi marittime calcaree e garighe."}
{"id": "461785", "revid": "110157", "url": "https://it.wikipedia.org/wiki?curid=461785", "title": "Markt Allhau", "text": "Markt Allhau \u00e8 un comune austriaco di 1 873 abitanti nel distretto di Oberwart, in Burgenland; ha lo status di comune mercato (\"Marktgemeinde\"). Nel 1971 ha inglobato il comune soppresso di Buchschachen."}
{"id": "461786", "revid": "110157", "url": "https://it.wikipedia.org/wiki?curid=461786", "title": "Markt Neuhodis", "text": "Markt Neuhodis \u00e8 un comune austriaco di 657 abitanti nel distretto di Oberwart, in Burgenland; ha lo status di comune mercato (\"Marktgemeinde\"). Nel 1971 ha inglobato il comune soppresso di Althodis."}
{"id": "461787", "revid": "110157", "url": "https://it.wikipedia.org/wiki?curid=461787", "title": "Neustift an der Lafnitz", "text": "Neustift an der Lafnitz \u00e8 un comune austriaco di 783 abitanti nel distretto di Oberwart, in Burgenland; ha lo status di comune mercato (\"Marktgemeinde\")."}
{"id": "461790", "revid": "767487", "url": "https://it.wikipedia.org/wiki?curid=461790", "title": "Oberdorf im Burgenland", "text": "Oberdorf im Burgenland \u00e8 un comune austriaco di 1 000 abitanti nel distretto di Oberwart, in Burgenland."}
{"id": "461791", "revid": "1966199", "url": "https://it.wikipedia.org/wiki?curid=461791", "title": "Sovrintendente capo coordinatore", "text": "Sovrintendente capo coordinatore \u00e8 la qualifica apicale dei sovrintendenti della Polizia di Stato, del Corpo di Polizia Penitenziaria. Tale qualifica \u00e8 subalterna al vice ispettore e superiore al sovrintendente capo ed \u00e8 stata istituita nel 1995, con la denominazione di Sovrintendente Superiore, quando la qualifica di sovrintendente principale \u00e8 stata abolita ed ha assunto la denominazione di sovrintendente capo, che fino ad allora era la qualifica apicale dei sovrintendenti della Polizia di Stato. \nImmediatamente dopo la sua istituzione la qualifica di Sovrintendente Superiore venne soppressa nel 1995, e da allora, in polizia, si ebbero tre sovrintendenti, che erano: vice sovrintendente, sovrintendente, e sovrintendente capo. Nel 2017 in seguito al riordino dei ruoli e delle carriere del personale delle Forze armate e delle forze di polizia la qualifica di sovrintendente superiore \u00e8 stata reintrodotta, con la denominazione di Sovrintendente capo coordinatore. \nA far data dall'11 luglio 2019 sono stati adottati i nuovi segni distintivi di qualifica per gli appartenenti alla Polizia di Stato e il ruolo dei Sovrintendenti ha modificato sostanzialmente la foggia degli stessi i quali, perdendo i caratteristici \"binari\", sono stati sostituiti dai \"rombi\" che richiamano la punta di una lancia.\nLa gerarchia dei sovrintendenti della Polizia di Stato \u00e8 la seguente:"}
{"id": "461793", "revid": "709565", "url": "https://it.wikipedia.org/wiki?curid=461793", "title": "Deutsch Sch\u00fctzen-Eisenberg", "text": "Deutsch Sch\u00fctzen-Eisenberg \u00e8 un comune austriaco di abitanti nel distretto di Oberwart, in Burgenland. \u00c8 stato istituito nel 1971 con la fusione dei comuni soppressi di Deutsch Sch\u00fctzen, Eisenberg an der Pinka e Sankt Kathrein im Burgenland; capoluogo comunale \u00e8 Deutsch Sch\u00fctzen."}
{"id": "461794", "revid": "110157", "url": "https://it.wikipedia.org/wiki?curid=461794", "title": "Rotenturm an der Pinka", "text": "Rotenturm an der Pinka \u00e8 un comune austriaco di 1 436 abitanti nel distretto di Oberwart, in Burgenland; ha lo status di comune mercato (\"Marktgemeinde\")."}
{"id": "461796", "revid": "110157", "url": "https://it.wikipedia.org/wiki?curid=461796", "title": "Weiden bei Rechnitz", "text": "Weiden bei Rechnitz \u00e8 un comune austriaco di 811 abitanti nel distretto di Oberwart, in Burgenland. Abitato anche da croati del Burgenland, \u00e8 un comune bilingue; il suo nome in croato \u00e8 Bandol. Nel 1971 ha inglobato i comuni soppressi di Allersdorf im Burgenland, M\u00f6nchmeierhof, Podgoria, Podler, Rauhriegel-Allersgraben, Rumpersdorf e Zuberbach."}
{"id": "461797", "revid": "466539", "url": "https://it.wikipedia.org/wiki?curid=461797", "title": "David Carradine", "text": "Il suo ruolo pi\u00f9 rilevante \u00e8 stato quello di Bill nei film ' (2003) e ' (2004), ma raggiunse la popolarit\u00e0 mondiale grazie alla serie TV \"Kung Fu\", dove interpretava il ruolo del monaco shaolin Kwai Chang Caine, personaggio che doveva essere inizialmente interpretato da Bruce Lee, poi scartato perch\u00e9 \"troppo asiatico\". Grazie a \"Kung Fu\", suo famoso estimatore fu Quentin Tarantino che lo scrittur\u00f2 come \"cattivo\" per \"Kill Bill\" e che cos\u00ec ne parl\u00f2: \"Per un'intera generazione che non conosce \"Kung Fu\", \"Anno 2000 - La corsa della morte\" o \"I cavalieri dalle lunghe ombre\", non sar\u00e0 ricordato come David Carradine, ma come Bill. Per me sar\u00e0 sempre Kwai Chang Caine e sar\u00e0 sempre Bill\".\nSul kung fu Shaolin e sul taijiquan, che pratic\u00f2 anche nella vita, Carradine scrisse diversi libri e registr\u00f2 alcuni DVD di esercizi video.\nBiografia.\nNato in una famiglia di professionisti del cinema, era figlio di Ardanelle McCool e dell'attore John; i suoi genitori divorziarono quando aveva 8 anni; \u00e8 fratello di Bruce e fratellastro di Keith e Robert, e di Michael Bowen. Era anche lo zio delle attrici Ever e Martha Plimpton. Studi\u00f2 musica, composizione e recitazione alla San Francisco State University: serv\u00ec nell'esercito americano per due anni prima di lavorare come attore televisivo e cinematografico. Ancora agli esordi cambi\u00f2 il proprio nome in \"David\", su consiglio di un produttore per evitare che il pubblico lo potesse confondere con il padre.\nCarriera.\nIl suo primo ruolo importante (ma non da protagonista) fu quello di 'Big' Bill Shelly nel film \"America 1929 - Sterminateli senza piet\u00e0\" (1972) di Martin Scorsese, che lo fece conoscere al grande pubblico. Divenne famoso a livello mondiale per il ruolo di Kwai Chang Caine in \"Kung Fu\", serie televisiva degli anni settanta (come anche nel sequel degli anni ottanta e degli anni novanta).\nNel 1976 Carradine interpret\u00f2 Woody Guthrie in \"Questa terra \u00e8 la mia terra\" (1976) di \"Hal Ashby\", film parzialmente ripreso dall'autobiografia del cantante, che ripercorre la storia dei migranti in cerca di fortuna, ambientato negli anni trenta sullo sfondo della grande depressione dove l'attore si esib\u00ec nel repertorio del folksinger antesignano del genere country, e in seguito ne incise molti brani della colonna sonora. Suonatore di chitarra, pianoforte e flauto, esegu\u00ec alcuni brani di colonne sonore in altri film da lui interpretati, come in \"Americana,\" \"Sonny Boy\", e scrisse le musiche di alcuni brani in \"American Reel\".\nCarradine recit\u00f2 in \"Il lungo addio\" (1973), interpret\u00f2 il ruolo di Abel Rosenberg nel film \"L'uovo del serpente\" (1977) e fu uno dei protagonisti de \"I cavalieri dalle lunghe ombre\" (1980) insieme ai fratelli Keith e Robert.\nIl nuovo secolo si apr\u00ec con la riscoperta di Carradine da parte delle nuove generazioni per il ruolo di Bill in ' (2003) e ' (2004), entrambi diretti da Quentin Tarantino.\nApparso anche in numerosi telefilm e film televisivi, come \"Alias\", diresse e interpret\u00f2 \"California 436\" (1976) e \"Americana\", presentato al Festival di Cannes nel 1981. Apparve nel telefilm americano \"Streghe\", nel ruolo di Tempus. Carradine \u00e8 conosciuto anche per aver prodotto e interpretato vari video in cui insegna le arti marziali del Tai chi e Qi Gong.\nVita privata.\nNel 1960 spos\u00f2 Donna Lee Becht, che aveva conosciuto a Oakland High School. I due ebbero una figlia, Calista (1962), e divorziarono nel 1968.\nNel 1968, sul set de \"Il pistolero di Dio\", conobbe l'attrice Barbara Hershey, in seguito sua partner in due episodi di \"Kung Fu\", con la quale ebbe una relazione da cui nacque un figlio, Free (1972). La carriera della Hershey, bollata come la donna di quello che era definito \"regular drug-user\" vivendo come hippy, a causa di questa relazione ebbe una battuta d'arresto. Fece scalpore la confessione dei due di non avere finto mentre giravano una scena di sesso sul set di \"America 1929 - Sterminateli senza piet\u00e0\". La scena di nudo dei due attori fu ricreata in un ritratto fotografico e pubblicata da Playboy.\nNel 1975, Carradine ebbe una relazione con l'attrice Season Hubley, conosciuta sul set di \"Kung Fu\". Nel 1977 spos\u00f2 l'attrice Linda Gilbert, da cui nel 1978 ebbe una figlia, Kansas, e da cui divorzi\u00f2 nel 1983. Dal 1988 al 1997 fu sposato con l'attrice Gail Jensen, e dal 1998 al 2001 con l'attrice Marina Anderson. Nel 2004 spos\u00f2 la quinta moglie, la produttrice Anne Kirstie Fraser, con cui rimase fino alla morte.\nLa morte.\nMentre si trovava per un film a Bangkok, il 4 giugno 2009 l'attore venne trovato morto impiccato all'interno della suite del \"Park Nai Lert Hotel\". In un primo momento amici e colleghi pensarono a un suicidio da parte dell'attore, a causa delle voci in quel periodo di un possibile cancro e di una vecchiaia da lui non bene accettata. Personale dell'albergo e troupe riferirono infatti che aveva passato i giorni precedenti bevendo continuamente birra e in evidente stato euforico.\nLe indagini della polizia di Bangkok riveleranno tuttavia che l'attore rimase vittima di un gioco di asfissia autoerotica, finito in tragedia. Carradine infatti venne trovato nudo e con gli organi genitali legati a una corda. Fu confermato (grazie alle telecamere a circuito chiuso) anche il fatto che nessuna persona esterna fosse intervenuta nella sua camera d'albergo. La famiglia Carradine, per\u00f2, non credendo n\u00e9 all'ipotesi del suicidio n\u00e9 a quella del gioco autoerotico, chiese ufficialmente all'FBI di intervenire nelle indagini a fianco delle autorit\u00e0 thailandesi.\nDavid Carradine venne sepolto nel Forest Lawn Memorial Park di Hollywood Hills, California.\nPremi.\n\"Vincitore:\"\n\"Candidato:\"\nDoppiatori italiani.\nNelle versioni in italiano dei suoi film, David Carradine \u00e8 stato doppiato da:\nDa doppiatore \u00e8 sostituito da:"}
{"id": "461801", "revid": "115549997", "url": "https://it.wikipedia.org/wiki?curid=461801", "title": "Eisenstadt", "text": "Eisenstadt (in austro-bavarese \"Eisnstod\", in ungherese \"Kismarton\", in croato \"\u017deljezno\", in sloveno \"\u017delezno\") \u00e8 una citt\u00e0 austriaca di 14.339 abitanti, capitale del Burgenland (croato Gradi\u0161\u0107e, ungherese \u0150rvid\u00e9k).\nGeografia fisica.\nTerritorio.\nEisenstadt si trova su un terrazzamento digradante verso la pianura del Wulka ai piedi della catena montuosa del Leitha rivolta a sud.\nClima.\nLa temperatura media annuale (determinata dal 1961 al 1990) \u00e8 di 10,4\u00a0\u00b0C. La media del 2007 \u00e8 stata di 11,8\u00a0\u00b0C. La precipitazione media annua (tra il 1961 e il 1991) \u00e8 di 589\u00a0mm.\nStoria.\nStoria.\nAlcuni ritrovamenti dimostrano che la zona di Eisenstadt presentava degli insediamenti gi\u00e0 durante l'era della cultura di Hallstatt. Successivamente si insediarono Celti e Romani. All'epoca delle invasioni barbariche si stabilirono in questa zona diverse popolazioni germaniche e gli Unni. Intorno all'800, all'epoca di Carlo Magno inizi\u00f2 il processo di insediamento da parte dei Bavari. Eisenstadt venne nominata per la prima volta nel 1118 con l'appellativo di \"castrum ferrum\". La prima citazione scritta della citt\u00e0 risale al 1264, descritta come \"minor Mortin\" (o in ungherese \"Kismarton\").\nNel 1373 la citt\u00e0 divenne di propriet\u00e0 della famiglia aristocratica ungherese dei Kanizsai, la quale fece rinforzare le mura cittadine e costruire una fortificazione circondata dall'acqua all'interno delle stesse. Risale a quest'epoca la denominazione \"Eysenstat\" (forte, ferrea, da cui deriva il nome di Eisenstadt). Nel 1388 Eisenstadt ottenne il diritto di tenere mercato. Nel 1445 il duca Alberto VI d'Asburgo acquis\u00ec la citt\u00e0; durante i 150 anni successivi Eisenstadt rimase sotto amministrazione asburgica. Durante le guerre contro i Turchi, questi ultimi conquistarono la citt\u00e0 nel 1529 e nel 1532 durante la fase di avanzata su Vienna.\nNel 1648 la citt\u00e0 pass\u00f2 sotto il dominio della famiglia di principi ungheresi Esterh\u00e1zy. Questa casata modific\u00f2 nettamente l'immagine della citt\u00e0 grazie a diverse opere edili. Il 26 ottobre 1648 Eisenstadt venne elevata dall'Imperatore Ferdinando III agli onori di libera citt\u00e0 reale, un privilegio pagato con fiorini e secchi di vino del valore di fiorini. Nel 1670 il principe Paolo I Esterh\u00e1zy fece insediare ad Eisenstadt e in sei citt\u00e0 circostanti, i cosiddetti Sette Comuni, circa ebrei che in precedenza erano stati espulsi da Vienna. Samson Wertheimer (1658-1742), operante a Vienna in veste di fornitore imperiale, fu attivo ad Eisenstadt in qualit\u00e0 di rabbino. Con la nomina di Joseph Haydn a maestro di cappella di corte negli anni sessanta del XVIII secolo, inizi\u00f2 l'epoca d'oro dell'arte locale. Nel 1809 Eisenstadt venne occupata da truppe francesi durante le Guerre rivoluzionarie francesi. Nel 1897 la citt\u00e0 venne collegata alla rete ferroviaria.\nDopo la Prima guerra mondiale e la dissoluzione dello stato plurinazionale asburgico, ebbe luogo un conflitto di tre anni per decidere a quale nazione sarebbe stato ceduto il Burgenland, e quindi anche Eisenstadt. Il Trattato di pace di St. Germain decret\u00f2 nel 1921 l'assegnazione del Burgenland all'Austria. In seguito ad un referendum, la citt\u00e0 di \u00d6denburg (in ungherese Sopron), originariamente destinata alla funzione di capoluogo regionale, venne tuttavia ceduta all'Ungheria. Il 30 aprile 1925 la sede del governo regionale del Burgenland, e quindi capoluogo dello stato federale austriaco, divenne quindi Eisenstadt invece di \u00d6denburg.\nDurante la Seconda guerra mondiale Eisenstadt sub\u00ec un bombardamento, in occasione del quale morirono 40 persone. Nel 1945 l'Armata Rossa invase la citt\u00e0, la quale rimase fino al 1955 zona di occupazione sovietica. Nel 1960 Eisenstadt divenne sede vescovile cattolica.\nStemma.\nL'emblema della Libera Citt\u00e0 di Eisenstadt presenta uno scudo rosso, nella cui parte inferiore si nota una torre quadra color argento dai margini neri, dotata di tre merli e posta su una struttura la cui base si allarga verso il basso. La torre ha una finestra rettangolare nera con grata di color argento al di sotto della quale si apre un portone ad arco nero, chiuso a met\u00e0 con una saracinesca argentata. Sulla merlatura della torre vi \u00e8 un'aquila reale nera, dalla lingua rossa e con le insegne dorate F III (Ferdinando III) sul petto.\nEconomia.\nAl 15 maggio 2001 le 1.089 imprese di Eisenstadt davano occupazione a 13.581 dipendenti. Otto societ\u00e0 annoveravano oltre 200 collaboratori. Nel 2006 la situazione era molto cambiata: con il graduale venir meno delle sovvenzioni europee, molte aziende si sono trasferite lontano da Eisenstadt, ovvero a Vienna o in Ungheria."}
{"id": "461802", "revid": "117639246", "url": "https://it.wikipedia.org/wiki?curid=461802", "title": "Vice ispettore", "text": "Il vice ispettore \u00e8 la qualifica Base degli ispettori della Polizia di Stato, del Corpo di Polizia Penitenziaria e del Corpo Forestale dello Stato. Tale qualifica \u00e8 superiore al sovrintendente capo e sottoposto all'ispettore. Il vice ispettore riveste la qualifica di agente di pubblica sicurezza ed ufficiale di polizia giudiziaria. Dal 1981 al 1995, tale qualifica non aveva equiparazione con le altre forze dell'ordine, essendo il ruolo Ispettori, superiori a tutti i sottufficiali ed inferiori a gli ufficiali.\nDal Maggio 1995, il ruolo ispettori, fu equiparato ai marescialli delle altre forze dell'Ordine, e quindi il vice ispettore, fu equiparato al grado di maresciallo (con un binario)\nIl distintivo di grado del vice ispettore consiste in un pentagono dorato per il personale della Polizia di Stato e del Corpo Forestale dello Stato, argentato per il personale della Polizia Penitenziaria."}
{"id": "461805", "revid": "110157", "url": "https://it.wikipedia.org/wiki?curid=461805", "title": "Neudorf bei Parndorf", "text": "Neudorf bei Parndorf (in croato: \"Novo Selo\", in ungherese: \"Moson\u00fajfalu\", in slovacco: \"Nov\u00e1 Ves\") \u00e8 un comune austriaco di 715 abitanti nel distretto di Neusiedl am See, in Burgenland. Abitato anche da croati del Burgenland, \u00e8 un comune bilingue.\nNel 1971 fu soppresso e unito a Gattendorf e Potzneusiedl per formare il nuovo comune di Gattendorf-Neudorf, ma il 1\u00ba gennaio 1990 i tre comuni riacquistarono la loro autonomia."}
{"id": "461806", "revid": "77358", "url": "https://it.wikipedia.org/wiki?curid=461806", "title": "Pozzi quantistici", "text": ""}
{"id": "461807", "revid": "1762651", "url": "https://it.wikipedia.org/wiki?curid=461807", "title": "Ispettore (polizia italiana)", "text": "L'ispettore \u00e8 la seconda qualifica degli ispettori della Polizia di Stato, del Corpo di Polizia Penitenziaria e del Corpo Forestale dello Stato. Tale qualifica \u00e8 superiore al vice ispettore e sottoposto all'ispettore capo. \nCaratteristiche.\nL'ispettore riveste la qualifica di agente di pubblica sicurezza ed ufficiale di Polizia Giudiziaria. Prima del 1995 era sottoposto anche all'ormai abolita qualifica di ispettore principale della Polizia di Stato.\nTabella di comparazione delle qualifiche.\nIl distintivo di qualifica dell'ispettore consiste in due pentagoni dorati per il personale della Polizia di Stato e del Corpo Forestale dello Stato, e argentati per il personale della Polizia Penitenziaria.\nSegue una tabella di comparazione:"}
{"id": "461808", "revid": "54354", "url": "https://it.wikipedia.org/wiki?curid=461808", "title": "Fotoni", "text": ""}
{"id": "461809", "revid": "767487", "url": "https://it.wikipedia.org/wiki?curid=461809", "title": "Ritzing (Austria)", "text": "Ritzing \u00e8 un comune austriaco di 890 abitanti nel distretto di Oberpullendorf, in Burgenland. Il 1\u00ba ottobre 1932 ha inglobato il comune soppresso di Helenenschacht."}
{"id": "461812", "revid": "110157", "url": "https://it.wikipedia.org/wiki?curid=461812", "title": "Wiesen (Austria)", "text": "Wiesen \u00e8 un comune austriaco di 2 745 abitanti nel distretto di Mattersburg, in Burgenland; ha lo status di comune mercato (\"Marktgemeinde\")."}
{"id": "461813", "revid": "287204", "url": "https://it.wikipedia.org/wiki?curid=461813", "title": "Ispettore capo", "text": "L'Ispettore capo \u00e8 la terza qualifica del ruolo degli ispettori della Polizia di Stato, del Corpo di Polizia Penitenziaria e del Corpo Forestale dello Stato. Tale qualifica \u00e8 superiore all'ispettore e inferiore all'ispettore superiore. \nL'ispettore riveste la qualifica di Ufficiale di polizia giudiziaria e agente di pubblica sicurezza. Fino al 1995 questa qualifica fu superiore a quella abrogata di ispettore principale. \nIl distintivo di grado dell'Ispettore capo consiste in tre pentagoni, dorati per il personale della Polizia di Stato e del Corpo Forestale dello Stato, e argentati per il personale della Polizia Penitenziaria."}
{"id": "461814", "revid": "767487", "url": "https://it.wikipedia.org/wiki?curid=461814", "title": "Regione di San Mart\u00edn", "text": "San Mart\u00edn \u00e8 una regione del Per\u00f9 di 669.973 abitanti, che ha come capoluogo Moyobamba.\nGeografia antropica.\nSuddivisioni amministrative.\nLa regione \u00e8 suddivisa in 10 province che sono composte di 77 distretti. Le province, con i relativi capoluoghi tra parentesi, sono:"}
{"id": "461817", "revid": "1504506", "url": "https://it.wikipedia.org/wiki?curid=461817", "title": "Constitutio de feudis", "text": ""}
{"id": "461818", "revid": "1833487", "url": "https://it.wikipedia.org/wiki?curid=461818", "title": "Avicoltura", "text": "L'avicoltura, branca della zootecnica, \u00e8 la pratica riguardante l'allevamento degli uccelli e gli aspetti culturali che ne derivano. L'avicoltura \u00e8 intrapresa dall'uomo per diversi motivi: l'uso degli uccelli per ricavarne carne, uova e piume, la conservazione delle specie in pericolo di estinzione, l'allevamento di uccelli da compagnia od ornamentali.\nTipologia.\nPraticata in quasi tutto il mondo, variano i tipi di impianto che possono essere manuali o automatici; variano i tipi di abbeveratoio, che possono essere a canalina, a campana o a goccia, a seconda dell'animale da allevare; variano inoltre i sistemi di alimentazione che possono essere a mangime triturato o a semi."}
{"id": "461822", "revid": "1650990", "url": "https://it.wikipedia.org/wiki?curid=461822", "title": "Regione di Tacna", "text": "Tacna \u00e8 una regione del Per\u00f9 di 317.619 abitanti, che ha come capoluogo Tacna.\nGeografia antropica.\nSuddivisioni amministrative.\nLa regione \u00e8 suddivisa in quattro province che sono composte di 26 distretti. Le province, con i relativi capoluoghi tra parentesi, sono:"}
{"id": "461825", "revid": "123064747", "url": "https://it.wikipedia.org/wiki?curid=461825", "title": "KDDI", "text": "KDDI Corporation () \u00e8 un operatore telefonico giappone nato dall'unione di \"DDI\"(Daini-Denden Inc.), \"KDD\"(Kokusai Denshin Denwa), e \"IDO Corp\". \u00c8 il secondo per dimensione in Giappone preceduto da NTT e seguito da Vodafone Japan.\nKDDI offre servizi di telefonia mobile usando sia il marchio \"au\" che \"Tu-Ka\", il marchio DION come rete ISP; offre inoltre servizi di voce internazionale e di trasmissione dati in fibra ottica e servizi di banda larga ADSL e Voip sotto il marchio \"Metal Plus\".\nIl 1\u00ba aprile del 2002 lancia la sua rete 3G con tecnologia cdma2000.\nIl 28 novembre 2003 lancia il servizio EV-DO-au/KDDI.\nNel dicembre 2004 rende disponibile il servizio di scaricamento musicale Chaku Uta Full."}
{"id": "461826", "revid": "1305772", "url": "https://it.wikipedia.org/wiki?curid=461826", "title": "Regione di Tumbes", "text": "Tumbes \u00e8 una regione del Per\u00f9 di 215.634 abitanti, che ha come capoluogo Tumbes.\nGeografia antropica.\nSuddivisioni amministrative.\nLa regione \u00e8 suddivisa in 3 province che sono composte di 12 distretti. Le province, con i relativi capoluoghi tra parentesi, sono:"}
{"id": "461828", "revid": "701252", "url": "https://it.wikipedia.org/wiki?curid=461828", "title": "Accordo di non divulgazione", "text": "Un accordo di non divulgazione (in inglese \"non-disclosure agreement\", NDA), detto anche accordo di riservatezza, accordo di confidenzialit\u00e0, o accordo di segretezza, \u00e8 un negozio giuridico di natura sinallagmatica che designa informazioni confidenziali e con il quale le parti si impegnano a mantenerle segrete, pena la violazione dell'accordo stesso e il decorso di specifiche clausole penali in esso previste.\nIn altre parole, \u00e8 un contratto attraverso il quale le parti decidono di non svelare le informazioni indicate dall'accordo. Esso crea una relazione confidenziale tra le parti al fine di proteggere qualche tipo di informazione condivisa dalle parti (tipico \u00e8 il caso della tutela di riservatezza su informazioni di natura proprietaria o su segreti industriali) salvaguardando informazioni che non si vuole che diventino di pubblico dominio.\nDescrizione.\nTali accordi sono spesso firmati quando due aziende o privati pensano di fare affari assieme e hanno bisogno di comprendere e conoscere i processi commerciali dell'altra parte con il solo scopo di valutare le potenziali relazioni d'affari. Gli accordi di non divulgazione possono essere \"mutui\" (cio\u00e8 entrambe le parti sono limitate nell'uso del materiale ricevuto) o possono limitare una sola delle parti.\n\u00c8 possibile per un impiegato sottoscrivere un accordo di non divulgazione o accordi simili con un'azienda all'atto dell'assunzione. Ed infatti alcuni accordi d'impiego includono una clausola di limitazione delle informazioni confidenziali. Tale clausola si estende per due o tre anni dopo la cessazione del rapporto di lavoro (anche in caso di dimissioni per giusta causa, con dolo o colpa del datore): a volte \u00e8 associato a un patto di non-concorrenza che vieta di svolgere attivit\u00e0 a qualsiasi titolo (anche non remunerate) presso un datore di lavoro direttamente concorrente.\nNon pu\u00f2 essere considerata violazione dell'accordo di riservatezza il fatto che il lavoratore ancora in forza, o ex-dipendente, denuncino alla stampa e alla autorit\u00e0 giudiziaria fatti veri, penalmente rilevanti oppure che comunque comportino pericoli o conseguenze per la salute e la sicurezza pubblica (come l'impiego di sostanze nocive, la mancata adozione di misure di sicurezza e sistemi di riduzione delle emissioni inquinanti, divenuti obbligatori in un momento successivo al fatto).\nIl diritto del cittadino a denunciare ed essere informato, l'interesse pubblico alla salute e sicurezza o a uno svolgimento dell'attivit\u00e0 imprenditoriale nel rispetto della legalit\u00e0, possono esser prevalenti sull'obbligo di fedelt\u00e0 e riservatezza al datore di lavoro.\nContenuti.\nTra i punti comunemente contenuti negli accordi di non divulgazione si annoverano:"}
{"id": "461832", "revid": "628767", "url": "https://it.wikipedia.org/wiki?curid=461832", "title": "Regione di Ucayali", "text": "Ucayali \u00e8 una regione del Per\u00f9 di 432.159 abitanti, che ha come capoluogo Pucallpa.\nGeografia antropica.\nSuddivisioni amministrative.\nLa regione \u00e8 suddivisa in 4 province che sono composte di 14 distretti. Le province, con i relativi capoluoghi tra parentesi, sono:"}
{"id": "461834", "revid": "125836966", "url": "https://it.wikipedia.org/wiki?curid=461834", "title": "Paolo Sorrentino", "text": "Considerato uno dei pi\u00f9 importanti cineasti della sua generazione, \u00e8 vincitore di un Golden Globe, quattro European Film Awards, un Premio BAFTA, cinque David di Donatello, otto Nastri d'argento. Nel 2010 ha esordito nel mondo letterario con \"Hanno tutti ragione\", romanzo terzo classificato al Premio Strega 2010. \nHa presentato sei dei suoi film al Festival di Cannes aggiudicandosi il Premio della giuria per \"Il divo\", film poi candidato all'Oscar al miglior trucco. Nel 2014 il suo film \"La grande bellezza\" vince sia l'Oscar al miglior film in lingua straniera, sia il Golden Globe per il miglior film straniero. Inoltre vince il BAFTA al film non in lingua inglese. \"La grande bellezza\" si era gi\u00e0 aggiudicato precedentemente anche quattro European Film Awards 2013, nove David di Donatello 2014 e sei Nastri d'argento 2013.\nNel 2015 scrive e dirige il suo ottavo film e secondo girato in lingua inglese \"Youth - La giovinezza\" (con protagonisti Michael Caine, Rachel Weisz e Harvey Keitel), vincitore di tre European Film Awards tra cui Miglior Film. Nel 2016 scrive e dirige la sua prima serie TV \"The Young Pope\" con protagonisti Jude Law, Diane Keaton e Silvio Orlando. La serie \u00e8 prodotta da Sky Atlantic e HBO. \nNel 2021 si aggiudica il Leone d'Argento - Gran Premio della Giuria alla 78\u00aa Mostra internazionale d'arte cinematografica di Venezia, con il film \"\u00c8 stata la mano di Dio.\" Successivamente il film \u00e8 stato candidato agli Oscar come miglior film internazionale.\nBiografia.\nNato a Napoli, nel quartiere Vomero, a 16 anni rimane orfano di entrambi i genitori: \u00abA me Maradona ha salvato la vita. Da due anni chiedevo a mio padre di poter seguire il Napoli in trasferta, anzich\u00e9 passare il week end in montagna, nella casetta di famiglia a Roccaraso; ma mi rispondeva sempre che ero troppo piccolo. Quella volta finalmente mi aveva dato il permesso di partire: Empoli-Napoli. Citofon\u00f2 il portiere. Pensavo mi avvisasse che era arrivato il mio amico a prendermi. Invece mi avvert\u00ec che era successo un incidente. [...] Pap\u00e0 e mamma erano morti nel sonno. Per colpa di una stufa. Avvelenati dal monossido di carbonio\u00bb. Dopo aver studiato per alcuni anni alla facolt\u00e0 di Economia e Commercio, a 25 anni decide di lavorare nel mondo del cinema. Paolo Sorrentino \u00e8 sposato con la giornalista Daniela D'Antonio. La coppia ha due figli, Anna e Carlo. \nI primi lavori.\nPaolo Sorrentino, dopo essere stato assistente alla regia ne \"I ladri di futuro\" di Enzo Decaro nel 1991, esordisce con il cortometraggio \"Un paradiso\", co-diretto con Stefano Russo. Lo stesso anno lavora come ispettore di produzione al film \"Il verificatore\" di Stefano Incerti: a detta dello stesso Sorrentino, l'esperienza \u00e8 stata decisamente negativa. Lavora poi come aiuto-regista nel cortometraggio \"Drogheria\" di Maurizio Fiume, scrive la sceneggiatura per il lungometraggio \"Napoletani\", che nonostante il Premio Solinas non sar\u00e0 realizzato, e collabora con il regista Antonio Capuano alla scrittura di \"Polvere di Napoli\" (1998). Contemporaneamente comincia a lavorare anche per la televisione, scrivendo alcuni episodi della serie televisiva \"La squadra\". \nArriva quindi il cortometraggio \"L'amore non ha confini\" (1998), primo vero lavoro completamente scritto e realizzato da Sorrentino, una surreale storia d'amore ricca di rimandi cinematografici. Questa prima opera \u00e8 importante perch\u00e9 segna l'inizio della collaborazione del giovane regista con la Indigo Film, che produrr\u00e0 poi i successivi film. Tra il 1998 e il 1999 scrive con Umberto Contarello la sceneggiatura \"La voce dell'amore\" per un film sulla musica neomelodica napoletana (che non sar\u00e0 realizzato) da affidare al regista Michele Placido. Il corto successivo, \"La notte lunga\" (2001), \u00e8 coprodotto dalla Regione Lombardia nell'ambito di una campagna contro l'uso di droga.\nRealizza il suo primo lungometraggio nel 2001 con \"L'uomo in pi\u00f9\", del quale \u00e8 anche sceneggiatore, presentato al Festival di Venezia e vincitore di vari premi tra cui il Nastro d'argento per il miglior regista esordiente, il Ciak d'oro per la miglior sceneggiatura e la Grolla d'oro al protagonista Toni Servillo, oltre a tre candidature al David di Donatello 2002. Nel 2002 partecipa al documentario collettivo \"La primavera del 2002. L'Italia protesta, l'Italia si ferma\", coordinato da Francesco Maselli.\nIl sodalizio con Servillo prosegue con il successivo \"Le conseguenze dell'amore\" (2004), presentato al Festival di Cannes. Il film ottiene un successo di critica ancora maggiore dell'opera precedente, vincendo 5 David di Donatello 2005 (miglior film, regista, sceneggiatura, attore protagonista e direttore della fotografia) e 3 Nastri d'argento (migliore attore protagonista, attore non protagonista e direttore della fotografia), e rivela il regista al grande pubblico. Lo stesso anno torna a collaborare con Servillo, girando per Rai 2 una versione televisiva della commedia \"Sabato, domenica e luned\u00ec\" di Eduardo De Filippo, che viene trasmessa nella notte del 25 dicembre.\nDopo un breve cameo ne \"Il caimano\" (2006) di Nanni Moretti, gira \"L'amico di famiglia\" (2006), nuovamente scelto per il Festival di Cannes, che riscuote un successo di pubblico e critica inferiore al film precedente. Lo stesso anno gira uno spot televisivo per la Fiat Croma interpretato da Jeremy Irons.\nIl successo internazionale.\nNel maggio 2008 partecipa alla selezione ufficiale del Festival di Cannes 2008 con il film \"Il divo\", ispirato alla figura di Giulio Andreotti e interpretato da Toni Servillo. Il film si aggiudica il Premio della giuria, viene accolto con recensioni molto positive dalla critica italiana e internazionale e riscuote un buon successo di pubblico. Nel 2009 documenta con il videoreportage \"L'assegnazione delle tende\", realizzato per l'edizione online del quotidiano \"La Repubblica\", gli effetti del terremoto all'Aquila. Nello stesso anno partecipa al progetto \"perFiducia\", una serie di cortometraggi sul tema della fiducia che vede anche la partecipazione di Ermanno Olmi e Gabriele Salvatores, dirigendo il corto \"La partita lenta\" e supervisionando \"L'altra met\u00e0\", diretto da Pippo Mezzapesa.\nIl 27 settembre 2009 \u00e8 tra i firmatari dell'appello rivolto alle autorit\u00e0 svizzere per il rilascio del regista Roman Pola\u0144ski, detenuto in attesa di essere estradato negli Stati Uniti. L'anno seguente pubblica per Feltrinelli il suo primo romanzo, \"Hanno tutti ragione\", con il quale ottiene una candidatura al Premio Strega e all'Alabarda d'oro. Sempre nel 2010 partecipa al film collettivo \"Napoli 24\" con l'episodio \"La principessa di Napoli\". Nel 2011 dirige uno spot televisivo per Yamamay interpretato da Isabella Ferrari.\nIl suo primo film in lingua inglese, \"This Must Be the Place\", vede Sean Penn nel ruolo del protagonista e viene presentato in concorso al Festival di Cannes 2011. Il film ha un buon successo al botteghino italiano, con circa 6 milioni di euro di incasso, e vince il David di Donatello per la migliore sceneggiatura, scritta insieme con Umberto Contarello.\nIl 21 maggio 2013 presenta alla 66\u00aa edizione del Festival di Cannes il film \"La grande bellezza\", scritto con Umberto Contarello e nuovamente interpretato da Toni Servillo. Accolto in modo contrastante dalla critica italiana, il film realizza il miglior successo del regista al botteghino, con un incasso di oltre 9 milioni di euro. In seguito \"La grande bellezza\" ottiene riconoscimenti critici pi\u00f9 solidi all'estero, in particolare nel Regno Unito e negli Stati Uniti, incassando oltre 20 milioni di dollari in tutto il mondo.\nIl successo di critica continua con una serie di riconoscimenti internazionali: il film vince 4 European Film Awards (miglior film, miglior regista, miglior attore e miglior montaggio), il Golden Globe per il miglior film straniero, il Premio BAFTA al miglior film straniero e 5 Nastri d'argento (miglior attore non protagonista a Carlo Verdone, miglior attrice non protagonista a Sabrina Ferilli, miglior sonoro in presa diretta a Emanuele Cecere, miglior fotografia a Luca Bigazzi e un premio speciale a Toni Servillo).\nIl 2 marzo 2014 si aggiudica l'Oscar al miglior film straniero, quindici anni dopo il trionfo dell'ultimo film italiano nella stessa categoria, ossia \"La vita \u00e8 bella\" di Roberto Benigni (1999). Il regista ha ricevuto il premio da Ewan McGregor e Viola Davis e ha ritirato la statuetta insieme a Toni Servillo e Nicola Giuliano. Nelle sue prime dichiarazioni ha ringraziato gli attori, lo staff e il team di produzione del film, la sua famiglia, le citt\u00e0 di Roma e Napoli e le sue fonti di ispirazione, rappresentate da Federico Fellini, Martin Scorsese, i Talking Heads e Diego Armando Maradona, infine ha dedicato il premio ai suoi genitori. Il 14 marzo 2014 Sorrentino ha ricevuto la cittadinanza onoraria di Roma dal sindaco Ignazio Marino.\nIl 2 novembre 2014 va in onda su Rai 1, per celebrare il trentennale dalla scomparsa di Eduardo De Filippo, la commedia \"Le voci di dentro\", di cui Sorrentino cura la regia televisiva. Il cast dello spettacolo, trasmesso in diretta dal Teatro San Ferdinando di Napoli, comprende Toni Servillo (che lo ha portato nei teatri con un'acclamata tourn\u00e9e) e Peppe Servillo.\nDal 2015 a oggi.\nIl 20 maggio 2015, in concomitanza con la sua partecipazione in concorso al Festival di Cannes 2015, esce il suo nuovo film \"Youth - La giovinezza\", il secondo in lingua inglese dopo \"This Must Be the Place\". Nel cast del film compaiono Michael Caine, Harvey Keitel, Rachel Weisz, Paul Dano e Jane Fonda. Il film, dedicato a Francesco Rosi, \u00e8 ambientato e girato prevalentemente in Svizzera e si aggiudica 3 European Film Awards (miglior film, miglior regia e miglior attore a Michael Caine), e 3 Nastri d'argento. \nNel 2016 scrive e dirige la sua prima serie tv prodotta da Sky, Canal+ e HBO, \"The Young Pope\", con Jude Law, Diane Keaton e Silvio Orlando protagonisti, che ha riscontrato molte critiche positive, ed \u00e8 stata rinnovata per una seconda stagione, dal titolo \"The New Pope\", prodotta nel 2018 e andata in onda agli inizi del 2020.\nNel maggio 2017 \u00e8 membro della giuria del 70\u00ba Festival di Cannes. La giuria \u00e8 stata presieduta da Pedro Almod\u00f3var.\nIl 24 aprile 2018 esce il suo film \"Loro\", ispirato alla figura di Silvio Berlusconi. Gli interpreti principali sono Toni Servillo ed Elena Sofia Ricci, la quale si aggiudica un David di Donatello e un Nastro d'argento alla migliore attrice protagonista. Il film ottiene complessivamente 2 David di Donatello e 4 Nastri d'argento. \nAl botteghino ottiene un incasso di circa sette milioni di euro.\nNel settembre 2021 presenta in concorso al Festival di Venezia 2021 la pellicola intitolata \"\u00c8 stata la mano di Dio\". Il film, poi vincitore del Leone D'Argento - Gran premio della giuria, racconta la giovinezza del regista vissuta a Napoli."}
{"id": "461838", "revid": "1768939", "url": "https://it.wikipedia.org/wiki?curid=461838", "title": "WikiTree", "text": "WikiTree \u00e8 un progetto basato sulla piattaforma MediaWiki con lo scopo di raggruppare i profili personali fondamentali di tutti gli individui a noi noti e finora esistiti su questo pianeta, \"costruendo automaticamente\" linee di parentela di famiglie che formeranno gradualmente e globalmente una \"foresta genealogica dell'umanit\u00e0\". Il sito fu lanciato il 26 aprile 2005.\nMolte persone effettuano eccellenti ricerche genealogiche (o incaricano professionisti di setacciare archivi e database per loro) e compiono grandi sforzi per costruire il proprio albero genealogico. Tutti questi alberi, per quanto sofisticati possano essere, stanno per\u00f2 \"crescendo isolatamente\".\nPer ogni persona non servono altro che poche informazioni - solamente il nome, la nascita, la morte e i nomi dei figli.\nUno degli obiettivi \u00e8 la capacit\u00e0 di visualizzare qualunque parte dell'albero genealogico globale (patrilineare, matrilineare, in un determinato periodo, ecc.)\nIl progetto WikiTree segue le regole di uno sviluppo comunitario in totale trasparenza, in maniera molto simile al principio fondante di Wikipedia (libera modifica e accesso del testo, rispetto delle opinioni, lingue e culture altrui).\nAttualmente WikiTree non \u00e8 ospitato dalla Wikimedia Foundation e si trova su server privati.\nVi \u00e8 un dibattito sull'opportunit\u00e0 di fusione tra WikiTree e Rodovid, un altro sito di genealogia wiki."}
{"id": "461840", "revid": "1305772", "url": "https://it.wikipedia.org/wiki?curid=461840", "title": "Besson (disambigua)", "text": "Diverse persone hanno il cognome Besson:"}
{"id": "461841", "revid": "1982", "url": "https://it.wikipedia.org/wiki?curid=461841", "title": "Ovni", "text": ""}
{"id": "461842", "revid": "132266", "url": "https://it.wikipedia.org/wiki?curid=461842", "title": "Mar Giallo", "text": "Il Mar Giallo (in cinese e in coreano: , \"Hwanghae\") \u00e8 una porzione dell'Oceano Pacifico posta a settentrione del Mar Cinese Orientale, tra la costa cinese e la penisola coreana.\nCopre una superficie di circa e sulle sue acque si affacciano la Cina, la Corea del Nord e la Corea del Sud.\nIl Mar Giallo \u00e8 chiamato Mare Occidentale nelle due Coree. Il suo nome deriva dai sedimenti di colore giallo che colorano le sue acque, apportati da vari fiumi, in particolare dal Fiume Giallo (Hu\u00e1ng H\u00e9).\nLa parte pi\u00f9 interna del Mar Giallo \u00e8 costituita dal golfo di Bohai che \u00e8 compreso tra le penisole di Liaodong a nord e dello Shandong a sud. \n\u00c8 un mare poco profondo con una profondit\u00e0 massima di 105 metri, ma nonostante ci\u00f2 \u00e8 molto trafficato con importanti porti sia sulla costa cinese sia su quella coreana. La parte settentrionale del mare gela in inverno."}
{"id": "461843", "revid": "1318658", "url": "https://it.wikipedia.org/wiki?curid=461843", "title": "Porta di Fredkin", "text": "La porta di Fredkin \u00e8 un circuito computazionale adatto per la computazione reversibile inventata da Edward Fredkin.\nLa porta di Fredkin \u00e8 una porta universale: qualsiasi operazione logica o aritmetica pu\u00f2 essere costruita interamente di porte di Fredkin.\nPossiede esattamente 3 valori in input (U,X1,X2) e 3 valori in output (V,Y1,Y2).\nLa porta \u00e8 composta da 3 equazioni indipendenti:\nV = U; Y1 = UX1+U'X2; Y2 = U'X1+UX2"}
{"id": "461844", "revid": "88740", "url": "https://it.wikipedia.org/wiki?curid=461844", "title": "McKenzie", "text": ""}
{"id": "461845", "revid": "122365968", "url": "https://it.wikipedia.org/wiki?curid=461845", "title": "Monte dei Cappuccini", "text": "Il Monte dei Cappuccini \u00e8 una collina di 325\u00a0m s.l.m. che sorge nella citt\u00e0 di Torino, a circa 200 metri dalla riva destra del Po, in quartiere Borgo Po. \u00c8 molto vicino al centro storico, in prossimit\u00e0 del Ponte Vittorio Emanuele I, che d\u00e0 accesso a Piazza Vittorio Veneto. Su di esso, si erge il convento e la chiesa tardo-rinascimentale, manierista, e con interni barocchi di \"Santa Maria al Monte\", affidato ai frati Cappuccini, da cui il nome.\nLa collina ospita inoltre, nell'ala sud del convento, il Museo Nazionale della Montagna \"Duca degli Abruzzi\", accessibile dal piazzale panoramico in cima; la Biblioteca Nazionale del Club Alpino Italiano; quindi un ristorante a mezza collina, un laboratorio sotterraneo di fisica nucleare, una villa liberty in Via Gaetano Giardino 9, che ospita alcuni uffici e una parte dell'archivio storico provinciale dei frati Cappuccini.\nStoria.\nPrima del convento.\nQuesta collina fu utilizzata fin dall'antichit\u00e0 per scopi difensivi, in quanto sovrastante uno dei punti di attraversamento del Po. Gli antichi romani del I secolo a.C. vi dedicarono in cima un piccolo tempio dedicato a Giove, come si evince da resti rinvenuti nel XVI secolo. Si attesta la successiva presenza una piccola chiesetta dedicata alla Santa Vergine, intorno al IX secolo.\nNel Basso Medioevo, la decisione di erigere qui una piccola fortificazione militare in cima alla collina ebbe sempre dei pareri contrastanti: buona visuale strategica, ma anche sensibile obiettivo militare. Una primitiva fortificazione fu eretta dall'XI secolo, fino almeno al 1233, con la morte di Tommaso I di Savoia. Cinque anni dopo, l'imperatore Federico II di Svevia diede la fortificazione a Tommaso II di Savoia, che la modific\u00f2 in una vera e propria \"bastida\" militare, rinforzata a pi\u00f9 riprese a causa dei numerosi tentativi di assedio lungo gli anni. Questa rimase possesso della casa comitale di Savoia fino al 1473, quando divenne propriet\u00e0 privata dei Vasco, poi dei Bersatore di Pinerolo, i Maletto e, infine, i conti Scaravello, che la rivendettero a Carlo Emanuele I di Savoia nel 1581. Questi, al fine di recuperare il consenso cattolico nei territori, don\u00f2 il monte all'Ordine dei frati minori Cappuccini, gi\u00e0 alloggiati in citt\u00e0 nel borgo di Madonna di Campagna, al fine di costruire loro un convento e una nuova chiesa, sempre dedicata alla Vergine Maria.\nChiesa e convento Santa Maria al Monte.\nI lavori dell'impianto iniziarono nel 1583, sulle basi di un primo progetto dell'ingegner Giacomo Soldati, proseguiti successivamente da Ludovico Vanello. Il progetto di Soldati era in stile rinascimentale, sul modello del tempio a pianta centrale. Gi\u00e0 nel 1590, a cantieri aperti, i frati Cappuccini poterono insediarsi nel convento, autorizzati anche ad officiare messa nel 1596, sebbene con la chiesa ancora in costruzione. Due anni dopo i lavori si arrestarono, sia per mancanza di fondi che per l'arrivo della peste a Torino. Il cantiere fu ripreso nel 1611 da Ascanio Vitozzi, che complet\u00f2 il progetto della chiesa con una pianta a croce greca, recuperando un piccolo spazio per l'attuale vestibolo d'ingresso, pi\u00f9 la retrostante sala del coro, posta dietro l'altare maggiore. A tutto ci\u00f2, aggiunse il progetto dell'imponente tamburo ottagonale in muratura, terminante con un'alta cupola in piombo, che si allontana dallo stile rinsacsimentale e procede verso una sensibilit\u00e0 manierista o barocca. Tuttavia, Vitozzi mor\u00ec nel 1615, e i lavori dovettero proseguire con l'architetto Carlo di Castellamonte, che modific\u00f2 solo alcune parti in classico stile barocco. Nel 1630 giunse una nuova epidemia di peste, che rallent\u00f2 la fine dei lavori. Questi vennero riaperti e conclusi dal figlio di Carlo, Amedeo di Castellamonte ma, ancora, la guerra civile di Torino 1637-1640 ne imped\u00ec la consacrazione e l'inaugurazione. Intanto furono terminati l'alta cupola in piombo (esistente fino al 1801), sia gli interni come, ad esempio, l'altare maggiore, opera dello scalpellino Gabriele Casella, su disegni di Carlo di Castellamonte. Il pittore Isidoro Bianchi di Campione d'Italia vi realizz\u00f2 al suo interno numerosi affreschi nel periodo 1630-1633. Nelle nicchie furono poste delle statue lignee, opera dello scultore Stefano Maria Clemente. Nel Settecento furono poi aggiunti alcuni preziosi dipinti.\nIl miracolo eucaristico del 12 maggio 1640.\nDurante l'assedio francese di Torino del 1640, il Monte fu subito identificato come luogo di importanza strategica. Il principe Tommaso Francesco di Savoia quindi, ordin\u00f2 al conte d'Harcourt di espugnare il colle e il monastero; i soldati francesi non ebbero difficolt\u00e0 a vincere le resistenze della popolazione, ma, entrati nella chiesa, una lingua di fuoco si lev\u00f2 dal tabernacolo per proteggere le ostie consacrate. Afferma padre Pier Maria da Cambiano: I francesi desistettero cos\u00ec dalla spoliazione del luogo sacro. L'episodio mistico, tuttora molto caro ai torinesi, \u00e8 ricordato da un quadro esposto nell'atrio della chiesa. Sono ancora visibili attualmente i colpi della baionetta e le tracce del presunto fuoco divino sul tabernacolo.\nUna spiegazione pi\u00f9 realistica tuttavia \u00e8 che s\u00ec un soldato francese avesse tentato di violare il tabernacolo, ma che uno dei difensori gli avesse sparato colpendo fortuitamente la fiasca di polvere da sparo che costui potava appesa al collo, di qui il lampo e la deflagrazione. I soldati francesi comunque portarono a compimento il massacro dei difensori, che seppellirono in una fossa comune, tornata alla luce nel 1937.\nDal Seicento a oggi.\nLa chiesa venne solennemente consacrata soltanto il 22 ottobre 1656, in occasione di una breve visita della regina Cristina di Svezia, da poco convertitasi al cattolicesimo e di passaggio da Torino. Pur essendo riconosciuto un luogo di importanza fondamentale per controllare l'accesso orientale di Torino, i francesi non riuscirono a espugnarlo durante il noto assedio di Torino del 1706, a parte una cannonata sulla chiesa.\nNel 1799 poi, il Monte dei Cappuccini venne scelto dalle truppe austro-russe quale postazione per le artiglierie che avrebbero dovuto bombardare Torino se i francesi, nuovamente occupanti in citt\u00e0, avessero offerto resistenza. La chiesa ricevette un solo bombardamento, evento ricordato con una palla di cannone conficcata sulla parete della chiesa, non distante da quella conficcata per ricordare quello del 1706.\nDurante l'occupazione napoleonica, con la soppressione degli ordini monastici, il convento fu temporaneamente destinato a usi privati (in gestione all'avvocato Paolo Raby), quindi rimaneggiato: l'originaria cupola venne asportata per ricavarne il piombo e fu poi sostituita nel 1814, anno di ritorno dei Savoia, con una pi\u00f9 piccola in muratura e con piccola lanterna ottagonale, ancor oggi esistente; l'interno della cupola fu decorato da Luigi Vacca.\nFra il 1885 e il 1942, l'area fu servita dalla funicolare del Monte dei Cappuccini, gestita assieme a una birreria, successivamente modificata nell'attuale ristorante. La funicolare partiva dall'allora stradone di Genova (Corso Moncalieri), in linea pressoch\u00e9 retta verso la cima del colle. Oltre ad essere nuovamente sede conventuale, il Monte fu dal 1874, sede di una piccola casa in legno del Club Alpino Italiano; per tal motivo, nel 2003 fu istituita, nell'ala meridionale del complesso conventuale, la sede permanente del Museo Nazionale della Montagna.\nGravemente danneggiato dai bombardamenti durante la seconda guerra mondiale, l'edificio fu restaurato durante anni del dopoguerra. Alcune pregevoli opere pittoriche presenti nella chiesa vennero donate alla Galleria Sabauda.\nNel 1960, sulla parte destra del piazzale del belvedere, venne posizionata un'alta statua bronzea longilinea della Vergine, dedicata a tutti i lavoratori torinesi, opera di Giovanni Cantono. Essa \u00e8 cinta dalla allora cancellata originale della grotta di Lourdes, dono del vescovo Th\u00e9as della diocesi francese ai lavoratori della FIAT, che fecero pellegrinaggio al sito mariano nel 1958. Ulteriori importanti restauri alla chiesa e al convento furono eseguiti nel 1962 e nel 1983. Nel 1998, furono installati permanentemente dei neon circolari di color blu, chiamati \"Piccoli spiriti blu\", di Rebecca Horn, a illuminare la cima del colle, specialmente le sere delle feste natalizie, in occasione della manifestazione torinese denominata \"Luci d'artista\".\nInterni della chiesa.\nL'interno della chiesa di Santa Maria al Monte \u00e8 fortemente arricchito di classiche decorazioni barocche. Sia l'altare maggiore che quelli laterali sono in marmi policromi, tutti progettati da Carlo di Castellamonte (1628).\nL'altare laterale di sinistra, detto di San Maurizio, patrono di Casa Savoia, presenta un coevo olio su tela di Guglielmo Caccia, detto \"il Moncalvo\", raffigurante il martirio del santo. Sotto la mensa riposano le spoglie di Sant'Ignazio da Santhi\u00e0 (XVII secolo), al secolo \"Lorenzo Maurizio Belvisotti\", canonizzato da papa Giovanni Paolo II nel 2002. Questo frate cappuccino visse i suoi ultimi anni a Santa Maria del Monte, dove ivi mor\u00ec il 22 settembre 1770, dopo anni di servizio ai poveri e altres\u00ec molto stimato dalla famiglia reale).\nL'altare laterale di destra, detto di San Francesco, presenta invece un olio su tela di Giuseppe Buccinelli, copia dell'originale (1629) di Crespi detto \"Il Cerano\" conservato alla Galleria Sabauda, raffigurante il fraticello d'Assisi che riceve il bambino dalla Madonna, alla presenza di un altro frate che tiene un libro e dietro il diacono San Lorenzo.\nNei quattro angoli della chiesa troviamo invece gli altari minori, opera di Benedetto Alfieri, con: angolo sinistro dall'ingresso: statua di San Serafino da Montegranaro, con sotto dipinto ovale raffigurante San Giuseppe da Leonessa; angolo destro dall'ingresso: statua di Sant'Antonio di Padova, con sotto dipinto ovale raffigurante il Beato Bernardo da Corleone; angolo sinistro verso il presbiterio: statua di San Felice da Cantalice, con sotto dipinto ovale raffigurante San Lorenzo da Brindisi; angolo destro verso il presbiterio: statua di San Fedele da Sigmaringen, con sotto dipinto ovale raffigurante il Beato Bernardo da Offida.\nIn alto, dietro il presbiterio, disegnato da Amedeo di Castellamonte, e sopra l'altare maggiore di Carlo di Castellamonte, spicca una ricca prospettiva lignea dorata su pi\u00f9 piani, che incornicia una piccola tavola raffigurante la Madonna con Bambino, detta \"La Gloria, opera di\" Caffaro Rore e restaurata nel 1995. Questa tavola sostituisce una scultura lignea della Madonna con Bambino risalente alla fine del XVI-inizio XVII secolo, trafugata nella notte tra il 17 e il 18 dicembre 1980.\nLegati al convento di Santa Maria al Monte furono, inoltre, altre figure della chiesa torinese e non solo: dal cardinale Guglielmo Massaia ad Angelico da None. Nel 1989 furono rinvenute, con gran stupore, nel cortile retrostante, le spoglie del conte Filippo San Martino di Agli\u00e8; furono poi deposte nel 2010 presso una tomba nel vestibolo d'ingresso."}
{"id": "461846", "revid": "125480743", "url": "https://it.wikipedia.org/wiki?curid=461846", "title": "Anthony Quinn", "text": "Caratterista dal fisico imponente e dai lineamenti rudi, nell'arco di una carriera lunga oltre 60 anni deve la sua notoriet\u00e0 all'interpretazione di personaggi \"improntati a una virilit\u00e0 brutale ed elementare\". Ha lavorato in numerosi film di successo sia a Hollywood che a Cinecitt\u00e0, ottenendo due premi Oscar come miglior attore non protagonista: nel 1953 per l'interpretazione di Eufemio Zapata, fratello del rivoluzionario messicano Emiliano Zapata nel film \"Viva Zapata!\" (regia di Elia Kazan, con Marlon Brando), e nel 1957 per l'interpretazione del pittore Paul Gauguin in \"Brama di vivere\", per la regia di Vincente Minnelli.\nGir\u00f2 tra gli anni cinquanta e sessanta altre celebri pellicole, come \"La strada\" (1954) di Federico Fellini, \"Ombre bianche\" (1959) di Nicholas Ray, \"Lawrence d'Arabia\" (1962) di David Lean; tuttavia il suo ruolo pi\u00f9 noto \u00e8 indubbiamente quello del protagonista di \"Zorba il greco\" (1964), di Michael Cacoyannis, una delle due candidature all'Oscar come miglior attore protagonista, dopo \"Selvaggio \u00e8 il vento\" (1958). L'ultima sua notevole interpretazione, in una carriera che dagli anni settanta lo vide interprete in ruoli stereotipati e produzioni televisive di medio livello, \u00e8 con Spike Lee in \"Jungle Fever\" (1991).\nBiografia.\nInfanzia e primi lavori.\nQuinn nacque a Chihuahua, Messico, durante la rivoluzione messicana. Sua madre, Manuela \"Nellie\" Oaxaca, aveva origini azteche. Il padre, Francisco Quinn, anch'egli nato in Messico, era per met\u00e0 irlandese e maya, una combinazione che al figlio avrebbe in seguito permesso di interpretare ruoli di varie etnie; suo padre mor\u00ec in un incidente in moto quando aveva 9 anni. Anthony crebbe a Boyle Heights, nei pressi di Los Angeles; abbandon\u00f2 presto la scuola (molto pi\u00f9 avanti, negli anni novanta, ricevette il suo primo diploma dalla scuola superiore di Tucson) e si diede alla boxe e alla pittura prima di intraprendere la carriera di attore.\nRecitazione.\nDopo una breve esperienza in teatro, Quinn cominci\u00f2 la sua carriera cinematografica nel 1936, interpretando personaggi marginali in diverse pellicole, tra cui \"Parole!\" (il suo debutto) e \"La via lattea\" (1936) di Leo McCarey. Rimase poi relegato a ruoli \"etnici\" nelle pellicole della Paramount per buona parte degli anni quaranta.\nCon pi\u00f9 di 50 film al suo attivo, nel 1947 era gi\u00e0 un veterano dello schermo ed aveva recitato come indiano, mafioso, hawaiiano, indipendentista filippino, guerrigliero cinese, sceicco arabo (ma in toni umoristici) e non era ancora diventato famoso; perci\u00f2 torn\u00f2 al teatro, dove per tre anni ebbe un discreto successo interpretando a Broadway ruoli come Stanley Kowalski in \"Un tram che si chiama desiderio\", lo stesso personaggio che dar\u00e0 la fama a Marlon Brando.\nTorn\u00f2 sugli schermi agli inizi degli anni cinquanta, principalmente in film di serie B come \" La maschera del vendicatore \"(1951) di Phil Karlson, ma nel 1952 riusc\u00ec a partecipare al film \"Viva Zapata!\" (1952) di Elia Kazan, recitando accanto a Marlon Brando: la sua interpretazione come fratello di Emiliano Zapata gli frutt\u00f2 il suo primo premio Oscar (come miglior attore non protagonista) e, da quel momento in poi, gli saranno assegnati ruoli ben pi\u00f9 significativi.\nA Cinecitt\u00e0.\nTrasferitosi in Italia nel 1953, recit\u00f2 in molti film prodotti a Cinecitt\u00e0, tra cui \" Ulisse \"(1954) di Mario Camerini, nel ruolo di Antinoo, e diede una delle sue migliori interpretazioni, nel ruolo del rozzo e forzuto Zampan\u00f2, ne \"La strada\" (1954) di Federico Fellini, al fianco di Giulietta Masina.\nTornato in patria, nel 1956 vinse il suo secondo premio Oscar, sempre come attore non protagonista, interpretando il pittore Paul Gauguin in \"Brama di vivere\" (1956) di Vincente Minnelli, al fianco di Kirk Douglas; l'anno successivo ottenne una candidatura per l'Oscar al miglior attore grazie al ruolo di protagonista in \"Selvaggio \u00e8 il vento\" (1957) di George Cukor, ove recit\u00f2 accanto ad Anna Magnani. Del 1958 \u00e8 la sua unica regia, \"I bucanieri\", interpretato da Yul Brynner e Claire Bloom.\nNegli anni cinquanta si specializz\u00f2 in ruoli da \"duro\", talvolta da \"macho\". Alla fine del decennio non nascondeva la sua et\u00e0: fisico non pi\u00f9 scolpito, capelli ingrigiti, la sua voce prima calda e vigorosa divenne roca ma altrettanto affascinante. Il suo nuovo aspetto lo rese per\u00f2 ancor pi\u00f9 credibile in ruoli sempre da duro, come l'ex-colonnello e combattente per la libert\u00e0 greca Andrea Stavrou ne \"I cannoni di Navarone\" (1961) di J. Lee Thompson, l'ex-boxeur Louis 'Mountain' Rivera in \"Una faccia piena di pugni\" (1962) di Ralph Nelson, il beduino Awda Ab\u016b Tayy in \"Lawrence d'Arabia\" (1962) di David Lean. Il successo di \"Zorba il greco\" di Michael Cacoyannis nel 1964 fu il punto pi\u00f9 alto della sua carriera durante gli anni sessanta e gli frutt\u00f2 un'altra candidatura all'Oscar. Nello stesso anno recit\u00f2 con Gregory Peck e Omar Sharif in \"...e venne il giorno della vendetta\" di Fred Zinnemann, e duett\u00f2 con Ingrid Bergman in \"La vendetta della signora\" di Bernhard Wicki, con la quale torner\u00e0 a recitare in \"Passeggiata sotto la pioggia di primavera\" (1970) di Guy Green.\nIl clich\u00e9 dell'uomo tutto d'un pezzo al limite della spietatezza era destinato ad accompagnarlo ancora in personaggi quali il colonnello Laperguy in \"N\u00e9 onore n\u00e9 gloria\" (1966) di Mark Robson (film controverso sulle guerre coloniali francesi, Indocina e Algeria), ma col finire del decennio la sua forza interpretativa perse vigore, i successi diminuirono e apparve prevalentemente in serie televisive. In quegli anni prese parte, comunque, a film importanti, come \"La 25\u00aa ora\" (1967) di Henri Verneuil, \"L'uomo venuto dal Kremlino\" (1968) di Michael Anderson, nonch\u00e9 \"Il segreto di Santa Vittoria\" (1969) e \"R.P.M. Rivoluzione per minuto\" (1970), entrambi diretti da Stanley Kramer. Nel 1980 partecip\u00f2 al film \"Il leone del deserto\" di Mustafa Akkad, accanto a Irene Papas, Oliver Reed, Rod Steiger e John Gielgud, in cui interpret\u00f2 la figura del capo beduino Omar al-Mukhtar, che combatt\u00e9 le truppe di Mussolini nel deserto della Libia; il film, finanziato da Mu\u02bfammar Gheddafi, fu ai tempi censurato con decreto del Ministero dei beni culturali impedendone la distribuzione in Italia, in quanto ritenuto \"lesivo all'onore dell'esercito italiano\". Motivo per cui in Italia verr\u00e0 trasmesso in televisione solo nel 2009 a distanza di quasi trent'anni. Nel 1983 rivisit\u00f2 il suo personaggio pi\u00f9 famoso recitando in una versione musical di \"Zorba\", che a Broadway rimase in cartellone per 362 spettacoli.\nNel 1994 interpret\u00f2 Zeus nella serie per la TV \"Hercules\"; la sua carriera cinematografica era ormai ad una stasi, pur apparendo in film come \"Jungle Fever\" (1991) di Spike Lee, \"Last Action Hero\" (1993) di John McTiernan, e \"Il profumo del mosto selvatico\" (1995) di Alfonso Arau. Poche settimane dopo la sua ultima interpretazione in \"Avenging Angelo\" (uscito postumo nel 2002), Anthony Quinn mor\u00ec all'et\u00e0 di 86 anni, per una crisi respiratoria causata da un cancro alla gola, a Bristol (Rhode Island), dove aveva trascorso l'ultima parte della sua vita. \u00c8 sepolto nella cripta di famiglia \"Quinn Family Estate\", a Bristol.\nFamiglia.\nNella vita privata, Quinn si dimostr\u00f2 tanto vigoroso e passionale quanto \u00e8 sempre apparso sullo schermo: ebbe in tutto ben 12 figli da 4 donne diverse. Nel 1965 divorzi\u00f2 dalla prima moglie Katherine DeMille, da cui aveva avuto cinque figli: Christopher (morto nel 1941 a 2 anni), Christina (1941), Catalina (1942), Duncan (1945) e Valentina (1952).\nNel 1966 si rispos\u00f2 con la costumista italiana Jolanda Addolori, dalla quale ebbe tre figli: Francesco (morto nel 2011 a 48 anni per un infarto), Danny (1964) e Lorenzo (1966, noto scultore). Il loro fu un matrimonio burrascoso. Dal 1971 al 1985 ebbe infatti una prima relazione extraconiugale con Friedel Dunbard, da cui nacquero Sean (1973) e Alex (1976). Il matrimonio si spezz\u00f2 definitivamente nel 1993, allorch\u00e9 Quinn avvi\u00f2 una relazione con la sua segretaria Kathy Benvin, che gli diede una figlia, Antonia; nel 1996 i due ebbero un secondo figlio, Ryan, e si sposarono nel 1997, dopo il divorzio di Quinn dalla Addolori.\nAltri interessi.\nQuinn, che fu studente ed amico di Frank Lloyd Wright, nel suo tempo libero continu\u00f2 a dipingere e scolpire, giungendo ad essere un artista apprezzato, che trasmise la passione al figlio Lorenzo. Scrisse, da solo e in collaborazione, due memorie: \"Il peccato originale\" (1972) e \"One Man Tango\" (1997); nell'ultimo, Quinn \u00e8 sincero e apologetico su alcuni dei momenti pi\u00f9 bui del suo passato."}
{"id": "461847", "revid": "72926085", "url": "https://it.wikipedia.org/wiki?curid=461847", "title": "Porta di Toffoli", "text": "La porta di Toffoli fu inventata da Tommaso Toffoli, \u00e8 una porta logica universale reversibile. In altre parole \u00e8 reversibile e al tempo stesso permette di realizzare qualunque funzione logica. Realizza la funzione \"c XOR (a AND b)\" ed \u00e8 anche conosciuta come porta \"NOT controllata controllata\".\nTabella di verit\u00e0.\nLa porta di Toffoli ha tre ingressi e tre uscite, di cui le prime due ripropongono esattamente i primi due ingressi. La terza uscita \u00e8 calcolata secondo questa tabella di verit\u00e0:\nLa porta di Toffoli corrisponde a un AND quando il terzo ingresso \u00e8 posto a zero, a un NAND quando il terzo ingresso \u00e8 posto a uno, e a uno XOR quando uno dei primi due ingressi \u00e8 posto a uno.\nLa porta di Toffoli nei computer quantistici.\nOgni porta reversibile pu\u00f2 essere implementata su un computer quantistico, e la porta di Toffoli \u00e8 un operatore quantistico. La porta di Toffoli tuttavia non permette di implementare un computer quantistico universale, ma piuttosto di implementare tutte le computazioni logiche classiche su un computer quantistico."}
{"id": "461848", "revid": "40370", "url": "https://it.wikipedia.org/wiki?curid=461848", "title": "Chembuster", "text": ""}
{"id": "461849", "revid": "111433", "url": "https://it.wikipedia.org/wiki?curid=461849", "title": "Museo archeologico nazionale di Firenze", "text": "Il Museo archeologico nazionale di Firenze \u00e8 un museo statale italiano. \u00c8 sito Palazzo della Crocetta, risalente al 1619-1621, quando Giulio Parigi, su disposizione di Cosimo II, ristrutturando e ampliando alcuni immobili dei Medici ne fece la residenza della principessa Maria Maddalena de' Medici, sorella di Cosimo, affetta da gravi disabilit\u00e0 fisiche.\nIl museo raccoglie il meglio degli scavi di tutta la Toscana, ma anche reperti provenienti dal Lazio e dall'Umbria, con importantissimi reperti etruschi e romani, e raccolte relative ad altre civilt\u00e0, come un'importante sezione egizia e una di vasi greci, molti dei quali rivenuti in tombe etrusche, a testimonianza dei numerosi scambi commerciali nel Mediterraneo.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nFu inaugurato come \"Museo fatto male\" alla presenza del re Vittorio Emanuele II nel 1870 nei locali del Cenacolo di Fuligno in via Faenza e comprendeva solo i reperti etruschi e romani. Presto con l'aumento delle collezioni si rese necessaria un'altra collocazione e dal 1880 fu trasferito nell'odierna sede, unendosi al \"Museo Egizio\", che esisteva gi\u00e0 dal 1855. Il palazzo ebbe presumibilmente un restauro nel 1883-1884 ad opera dell'architetto Emilio De Fabris, in concomitanza con il riordino delle collezioni e il nuovo allestimento voluto dall'allora \"Adiutore\" Luigi Adriano Milani. Nel 1897 fu inaugurata la sezione del Museo Topografico, sempre voluta dal Milani, a illustrare la storia degli Etruschi attraverso i materiali raccolti nel corso degli scavi.\nAll'origine delle collezioni vi sono le raccolte medicee e lorenesi, trasferite a pi\u00f9 riprese dagli Uffizi fino al 1890 (tranne la statuaria in marmo pi\u00f9 prestigiosa, che ancora l\u00ec si trova). La sezione egizia invece fu costituita nella prima met\u00e0 dell'Ottocento sia attraverso acquisizioni di Pietro Leopoldo di Toscana, sia attraverso una spedizione promossa dallo stesso granduca nel 1828-29 dal toscano Ippolito Rosellini insieme al francese Fran\u00e7ois Champollion, colui che decifr\u00f2 i geroglifici. Nel 1892 fu inaugurato anche un Museo Topografico della civilt\u00e0 etrusca, che and\u00f2 distrutto durante l'alluvione del 1966.\nNel giardino, aperto al pubblico dal 1902, furono ricostruite con materiali originali alcune tombe etrusche monumentali, prelevate dal territorio. Nel periodo della direzione di Antonio Minto il museo fu ulteriormente riconfigurato e ampliato fino ad occupare anche il secondo piano (1925). Nel 1942, poi, sempre per esigenze di spazio, fu acquistato l'edificio che si affaccia all'angolo di Piazza Ss, Annunziata, fino ad allora pertinenza dell'Ospedale degli Innocenti, nel quale fu realizzato un nuovo ingresso sulla Piazza, a lato della Basilica della Ss Annunziata.\nDrammaticamente colpito dall'alluvione del 4 novembre 1966 (che port\u00f2 alla distruzione del Museo Topografico) l'edificio fu interessato da alcuni interventi tra il 1967 e il 1970 e quindi da un importante cantiere di restauro tra il 1984 e il 1988, su progetto e direzione dei lavori dell'architetto Bruno Pacciani.\nNel 2006, in occasione del quarantennale dell'alluvione, si \u00e8 finalmente concluso il ripristino delle sale al primo piano e riportato l'ingresso sulla piazza (che fino ad allora si apriva su via della Colonna). Il Salone del Nicchio, ampio ambiente adiacente all'ingresso sulla Piazza, \u00e8 stato destinato alle esposizioni temporanee e si \u00e8 iniziato un riallestimento generale delle collezioni, che ha gi\u00e0 dato i suoi frutti nella sezione delle collezioni etrusche, greche e romane al secondo piano, cos\u00ec come nella sezione del Museo Egizio al primo, mentre un progetto di riallestimento totale del Museo \u00e8 in attesa di essere finanziato.\nGradualmente si \u00e8 dato il via anche all'ammodernamento della sezione etrusca e delle sale vicine al vecchio ingresso e prospicienti al giardino. Nei depositi restano comunque pi\u00f9 di centomila oggetti di valore, per i quali sar\u00e0 difficile trovare un posto nel percorso espositivo, cosa per la quale la nuova direzione del Museo (dal 2015) prevede esposizioni a rotazione.\nUn punto debole che si riscontra a Firenze \u00e8 la generale messa in secondo piano dell'archeologia da parte del sentire cittadino, forse pi\u00f9 legato al passato medievale e rinascimentale.\nDescrizione.\nLa sezione etrusca.\nSituata al primo piano sub\u00ec gravi danni durante l'alluvione di Firenze del 1966. Il restauro dei reperti ha occupato tutto il quarantennio successivo ed oggi, dal 2000 circa, \u00e8 stato completato, anche se rimangono ancora da riformulare gli allestimenti di numerose sale.\nIl pezzo forte della collezione \u00e8 senza dubbio la Chimera d'Arezzo, una delle pi\u00f9 famose opere della civilt\u00e0 etrusca (IV secolo a.C.), un plastico bronzo raffigurante la mitica fiera leonina, che fu restaurata da Francesco Carradori nel 1785, il quale ricostru\u00ec la coda serpentina che mordeva la testa di capra sul dorso, mentre entrambe avrebbero dovuto rivolgersi minacciose verso l'osservatore. Fu trovata in una campo vicino ad Arezzo nel 1553 e presentata a Cosimo I dal Vasari. Sulla zampa anteriore destra presenta un'iscrizione.\nLa chimera si trova oggi esposta in una saletta (affrescata da Filippo Tarchiani) vicino al altri bronzi celebri, in particolare a un altro capolavoro del museo, la statua a tutto tondo dell'\"Arringatore\" (I secolo a.C.), ritratto del nobile etrusco Aule Meteli con la toga romana, mentre alza il braccio verso l'osservatore e l'ipotetica folla, venuto alla luce nel 1566 a Pila, nei pressi del lago Trasimeno. Nella medesima sala si trova poi una testa di giovinetto, da Fiesole, databile al 330-300 a.C. circa. Completa la sezione il bronzo della \"Minerva d'Arezzo\", originale capolavoro etrusco di ispirazione greca, oggetto di recenti studi e analisi.\nGran parte degli altri reperti riguarda soprattutto la scultura funeraria, in particolare le urnette e i sarcofagi. Tra questi ultimi spiccano l'urna in alabastro chiamata \"del Bottarone\", dal nome del sito di ritrovamento vicino a Citt\u00e0 della Pieve, con due figure scolpite di uomo sdraiato e donna seduta, di notevole effetto plastico e con tracce di policromia originale; il \"sarcofago dell'obeso\" (II secolo a.C.) e quello \"77977\", in alabastro, con il defunto recumbente sul kline a spalliera e scena dei Galati che saccheggiano il santuario di Apollo a Delfi (210 a.C. circa), entrambi da Chiusi.\nIl \"sarcofago di Larthia Seianti\" (II secolo a.C.) \u00e8 in terracotta con eccezionali tracce di policromia e proviene da Chiusi: rappresenta una donna patrizia di alto rango, sdraiata sul triclinio che con un gesto della mano si aggiusta il velo sulla testa. Vicino \u00e8 esposta anche un'urna destinata a contenere le ceneri di due defunti, con un defunto e il demone dell'oltretomba Vanth, scolpita in pietra fetida e rinvenuta a Chianciano Terme.\nRarissimo \u00e8 poi anche il \"Sarcofago delle Amazzoni\" (IV secolo a.C.), di marmo greco, dipinto sui quattro lati da pitture di notevole freschezza realizzate da un pittore tarantino, ed esportato in Etruria (Tarquinia) dove vennero aggiunte le iscrizioni con il nome della defunta. Numerose sono le urnette cinerarie di et\u00e0 ellenistica (sala IX e X) in terracotta e alabastro, provenienti da Chiusi e Volterra (urnetta con scena di banchetto). Nella sala successiva cippi e urnette in pietra fetida, decorati da bassorilievi che illustrano i rituali funebri (Chiusi, VI-V secolo a.C.); da Tuscania e Bolsena arrivano i due leoni funerari (IV e VI secolo a.C.); da Norchia parte di un frontone di una \"tomba a tempio\" d'et\u00e0 ellenistica, rara tipologia tombale attestata a Norchia da due soli esemplari ancora in situ.\nNel corridoio le vetrine ospitano numerosi bronzetti votivi etruschi, di uso disparato, divisi per tipologia. In una piccola sala sono esposti gli specchi etruschi decorati a bulino, armi, elmi e corazze.\nNel giardino sono state ricomposte, con materiali il pi\u00f9 possibile originari, alcune tombe etrusche, fra le quali spicca la \"Tomba Inghirami\" di Volterra, con le urne in alabastro originarie.\nLa sezione romana.\nFra le opere pi\u00f9 interessanti il bronzo dell'\"Idolino di Pesaro\", statua di giovinetto alta 146 centimetri, copia romana di un originale greco-classico che fu trovata in frammenti al centro di Pesaro nell'ottobre 1530 in quella che era una residenza patrizia e che arriv\u00f2 a Firenze nel 1630 come eredit\u00e0 e dono di nozze di Vittoria Della Rovere; questa scultura, dal basamento rinascimentale, ispir\u00f2 molti artisti del periodo del Cinquecento e oggi ha trovato una suggestiva collocazione al termine della galleria del secondo piano.\nInteressanti \u00e8 il \"torso di Livorno\", calco romani di un originale greco del V secolo a.C.\nDi grande realismo \u00e8 la testa bronzea del cosiddetto \"Treboniano Gallo\", opera tarda del III secolo.\nAltre sale ospitano accanto a materiali decorati etruschi, lucerne, pesi e basi romani. Notevole \u00e8 anche la collezione dei cammei romani collezionati dai Medici e dai Lorena, da poco allestita nel Corridoio di Maria Maddalena.\nLa sezione greca.\nLa collezione di ceramiche attiche \u00e8 molto vasta e comprende numerose vetrine al secondo piano. Per lo pi\u00f9 i pezzi provengono da tombe etrusche o da collezioni private acquistate oppure sono frutto di scambi ottocenteschi con la Grecia, in particolare con Atene (luogo di produzione della maggior parte dei reperti) e Rodi, e risalgono al periodo tra il VI e il IV secolo a.C.\nFra i vasi pi\u00f9 importanti il cosiddetto \"Vaso Fran\u00e7ois\", dal nome dell'archeologo che lo scopr\u00ec nel 1844 in una tomba etrusca a fonte Rotella, vicino a Chiusi, un grande cratere a figure nere firmato dal vasaio Ergotimos e dal pittore Kleitias, che riporta una serie impressionante di racconti della mitologia greca su sei file di figure, datato attorno al 565 a.C.\nAltre opere notevoli sono le \"coppe dei Piccoli Maestri\" (560-540 a.C.) cos\u00ec denominate dal miniaturismo dei ceramografi che le dipinsero, e due \"hydriai\" a figure rosse con miti di Afrodite e Adone e di Afroite e Faone, attribuite al celebre pittore di Meidias (410-400 a.C.), ritrovate in una tomba a Populonia.\nTra le sculture i due \"kouroi\" dell'\"Apollo\" e dell'\"Apollino Milani\" (VI secolo a.C.) dal nome del primo direttore del Museo. Importantissimi sono anche il \"torso d'Atleta\" forse dal mare di Livorno (rarissimo esempio di calco romano di un'opera greca del V secolo a.C.) e la grande \"Testa Equina\" in bronzo del tardo IV sec. a.C. (detta \"testa Medici Riccardi\" dalla primitiva collocazione nel palazzo Medici Riccardi), frammento di una statua equestre che ispir\u00f2 Donatello in due celebri monumenti di Padova e Napoli. Nelle stesse sale in cui sono esposti i due \"kouroi\" arcaici in marmo, si trovano altre opere scultoree greche, grandi e piccole, di analoga importanza.\nLa Sezione detta \"Museo Egizio\".\nLa raccolta \u00e8 seconda in Italia solo al Museo egizio di Torino, e, alloggiata in alcune sale decorate in maniera speciale al primo piano, trae origine dalle collezioni Nizzoli e Schiaparelli e dalla campagna di scavi di Ippolito Rosellini e Fran\u00e7ois Champollion. Tra le altre acquisizioni, importante fu quella dei papiri provenienti dagli scavi del 1934-39. I reperti coprono molte delle attivit\u00e0 quotidiane dell'Antico Egitto, con oggetti anche in materiali fragili come il legno, il tessuto e l'osso. L'esposizione \u00e8 in corso di graduale risistemazione, privilegiando criteri cronologici e topografici piuttosto che tematici.\nL'epoca preistorica dell'Antico e Medio Regno \u00e8 documentala da selci, vasi e stele. Fra le opere pi\u00f9 interessanti i modelli di due servitori, la macinatrice di grano e la donna che fa la birra risalenti dell'antico regno. Nella sala successiva \u00e8 esposto il pregevole ritratto femminile proveniente dalla necropoli di Al-Fayum, un celebre rilievo con scribi dalla tomba del faraone Haremhab a Saqqara, e lo straordinario \u00e8 il \"carro da guerra\" o \"da caccia\", quasi intatto in osso e legno, risalente al XV secolo a.C., trovato vicino a Tebe assieme a tessuti, cordami, mobili, copricapi, borse e ceste. Risalgono allo stesso periodo il rilievo raffigurante la dea Maat, dalla tomba del faraone Sethy I nella valle dei re, il calice di faience a bocca quadrata (due soli esemplari al mondo) e numerosi esempi di statuette e oggetti legati alla vita quotidiana.\nLa Sala VIII \u00e8 dedicata all'epoca finale della civilt\u00e0 egizia e mantiene l'originale allestimento dell'ottocento. Particolarmente interessante \u00e8 il corredo dalla tomba di una nutrice della figlia del faraone Taharqa (XXV dinastia) con due sarcofagi. \u00c8 esposto qui anche l'involucro del corpo della donna chiamata Takherheb, in tela stuccata coperta di foglia d'oro.\nL'arte copta \u00e8 documentata dagli scavi dell'Istituto Papirologico Fiorentino ad Antinoe, fondata dall'Imperatore Adriano nel Medio Egitto. Tra i reperti una ricca collezione di stoffe curate e restaurate dalla torinese Erminia Caudana chiamata negli anni trenta da Giuseppe Botti ad intervenire anche su numerosi papiri. Sono presenti tuniche, cuffie, calzini, frammenti di decorazione e un mantello di seta, oltre a numerosi oggetti legati alla vita quotidiana o alle usanze funebri.\nLa sezione numismatica.\nLa sezione numismatica del Museo (\"Monetiere\"), contiene una delle raccolte numismatiche pi\u00f9 rilevanti e antiche d'Italia.\nIl primo nucleo della collezione numismatica era sicuramente gi\u00e0 presente nella raccolta di antichit\u00e0 iniziata da Lorenzo il Magnifico e, arricchito da vari membri familiari, faceva parte dell'immenso patrimonio artistico di famiglia che l'Elettrice Palatina Anna Maria Luisa, ultima discendente dei Medici, don\u00f2, alla sua morte, nel 1743, allo\nGranducato di Toscana a condizione che non fosse mai alienato da Firenze e che rimanesse \"per ornamento dello Stato, per utilit\u00e0 del pubblico e per attirare la curiosit\u00e0 dei Forestieri\".\nAlla fine del Settecento una prima catalogazione delle monete venne effettuata da Giuseppe Pelli che pubblica una catalogo in 19 volumi. Nel 1773, Joseph Eckhel contribu\u00ec a riorganizzare la sezione classica.\nNel 1841 venne nominato Direttore delle Collezioni di antichit\u00e0 granducali Arcangelo Michele Migliarini che rinnov\u00f2 l'opera del Pelli producendo un nuovo catalogo della collezione.\nA partire del 1874, in occasione della nomina a direttore del museo di Luigi Adriano Milani, il monetiere si arricch\u00ec ulteriormente grazie all'acquisto di importanti collezioni e di tesoretti.\nNel corso delle successive Direzioni, pur non perpetuandosi l'uso di acquisire nuovi nuclei di monete dalle vendite all'asta, la\ncollezione numismatica si arricch\u00ec grazie a scavi in diverse localit\u00e0 del territorio di competenza della\nSoprintendenza per i Beni Archeologici della Toscana.\nLa collezione del monetiere consta di circa 80.000 pezzi e in particolare conserva la pi\u00f9 popolosa raccolta di monete etrusche al mondo (1173 pezzi).\nDal 2009 \u00e8 iniziata la fase di digitalizzazione di tutti i pezzi e la creazione di un catalogo online della\ncollezione anche grazie al lavoro di volontari.\nAltre sezioni.\nIl museo dispone di numerosissimi reperti anche di altre culture, come quella dei Paleoveneti, dei Villanoviani, dell'antica Anatolia, dell'Alto Medioevo (Piatto di Ardaburio Aspare, 434) e opere rinascimentali ispirate all'antico (come i bronzi della Meloria) o le statuette bronzee composte a partire da frammenti antichi, alcune di mano di Benvenuto Cellini."}
{"id": "461850", "revid": "40370", "url": "https://it.wikipedia.org/wiki?curid=461850", "title": "Cloudbuster", "text": ""}
{"id": "461851", "revid": "287204", "url": "https://it.wikipedia.org/wiki?curid=461851", "title": "Bertholletia excelsa", "text": "La Bertholletia excelsa, comunemente nota come noce del Brasile o noce amazzonica o sprenciolo, \u00e8 un albero amazzonico alto circa 30-50 metri appartenente alla famiglia delle Lecythidaceae caratterizzato da frutti a forma di capsula legnosa.\nOriginario del Brasile, cresce anche nel Per\u00f9 e nella Bolivia amazzoniche.\nL'albero, localmente noto come \"almendro\" o \"casta\u00f1o\", per la sua altezza \u00e8 tra quelli emergenti nella foresta tropicale. I grandi frutti legnosi delle dimensioni di una noce di cocco, noti in botanica come pixidii, sono maturi tra dicembre e marzo, periodo che corrisponde alla stagione di maggiori precipitazioni piovose. La pioggia gonfia l'epicarpo spugnoso del frutto che per il peso e l'azione del vento cade al suolo. Dopo alcuni giorni, per gli effetti di microrganismi e insetti, le parti spugnose sono rimosse restando il grosso guscio legnoso del frutto. Questo frutto in natura \u00e8 aperto solo dall'aguti, un grosso roditore delle foreste o, in un periodo pi\u00f9 lungo, dalle termiti. All'interno della capsula legnosa a forma di spicchio sono contenute in media tra 12 e 20 semi commestibili, le noci vere e proprie. Queste ultime sono anch'esse protette da un guscio legnoso.\nLa raccolta e l'uso.\nLa noce del Brasile viene raccolta durante il periodo piovoso, dicembre-marzo, da raccoglitori locali che si trasferiscono temporaneamente nella foresta, spesso con le famiglie, per la raccolta del frutto. Ogni raccoglitore ha un sentiero o un settore di foresta che percorre periodicamente per raccogliere le capsule cadute. Con abilit\u00e0 e l'uso di un \"machete\" le capsule sono aperte e gli spicchi legnosi estratti e raccolti in aree apposite (\"payoles\"). Da qui verranno trasportati attraverso la foresta con mezzi rudimentali verso un centro di raccolta principale da cui, normalmente con delle imbarcazioni fluviali, raggiungono gli stabilimenti di trasformazione. In questi stabilimenti, noti come \"beneficiadoras\", la noce viene essiccata e aperta dal lavoro a cottimo di intere famiglie durante vari mesi. Inscatolata sotto vuoto, viene quindi esportata, per la quasi totalit\u00e0, verso Europa e Nordamerica.\nNonostante il nome commerciale di noce del Brasile, o in alcuni casi noce amazzonica, il principale produttore mondiale \u00e8 la Bolivia, nei dipartimenti di Beni e Pando dove il frutto \u00e8 conosciuto come \"almendra\" o \"casta\u00f1a del Beni\". Nelle cittadine di Riberalta e Cobija si trovano i principali stabilimenti mondiali di trasformazione.\nIn Italia la noce del Brasile \u00e8 poco nota e normalmente commercializzata ancora con il guscio. La maggior parte della produzione viene inviata in Europa per l'industria alimentare. Dato per\u00f2 l'alto contenuto di grassi, la noce \u00e8 utilizzata anche per la produzione di olio commestibile. La noce del Brasile contiene, tra gli altri minerali, anche una notevole quantit\u00e0 di selenio.\nPer togliere il guscio alle noci brasiliane, metterle in forno per 15 minuti a 200\u00a0\u00b0C, oppure surgelarle. Dopo uno \"shock termico\" \u00e8 facile schiacciarle e sgusciarle.\nConservazione e futuro.\nAlcuni aspetti ambientali e sociali vanno considerati nella produzione della noce del Brasile. Nonostante la raccolta avvenga senza danneggiare gli alberi, durante il periodo del raccolto migliaia di raccoglitori e le loro famiglie si trasferiscono nelle aree forestali. Molte di queste famiglie hanno come principale fonte proteica alimentare la carne di animali selvatici. Una volta terminata la raccolta o estrazione, molte specie di mammiferi e uccelli si trovano in condizione critica di conservazione. \u00c8 stata segnalata per esempio l'estinzione locale della scimmia ragno (\"Ateles paniscus\") per l'impatto delle attivit\u00e0 venatorie di sussistenza. La noce del Brasile non pu\u00f2 essere considerata un prodotto a tutti gli effetti ambientalmente sostenibile.\nEsiste anche un altro aspetto, pi\u00f9 legato all'ecologia della pianta, dato dalla stretta relazione tra gli impollinatori e l'albero; la noce del Brasile produce frutti solo in aree naturali. Per quanto l'albero possa venire coltivato con relativa facilit\u00e0 in presenza di clima appropriato, l'assenza dell'insetto imenottero che lo impollina, insetto esclusivamente selvatico e adatto solo all'ambiente forestale, rende impossibile la fecondazione dei fiori e quindi la produzione di frutti.\nInfine l'aspetto sociale: ai raccoglitori e ai lavoratori degli stabilimenti di trasformazione, indigeni o meticci da generazioni residenti in aree periforestali (la maggior parte dei meticci, noti come \"caboclos\" in Brasile e \"camba\" in Bolivia, risiede in queste aree dall'epoca dell'estrazione del caucci\u00f9), vengono corrisposti salari molto bassi e non godono di forme di assistenza sociale. Date anche le condizioni precarie dei luoghi di raccolta e lavoro, l'alta incidenza di gravi malattie tropicali, quali la malaria, leishmaniosi e febbre gialla, \u00e8 facilmente intuibile l'impatto sulle condizioni di vita di questi lavoratori. Si tratta quindi del frequente paradosso di un prodotto del mercato mondiale che gode di prezzi elevati, ma che produce pochi e settoriali benefici per le popolazioni locali che lo raccolgono.\nRadioattivit\u00e0.\nLe noci del Brasile contengono piccole quantit\u00e0 di radio. Sebbene la quantit\u00e0 di radio, un elemento radioattivo, sia molto piccola, circa 1-7 pCi/g (40-260 Bq/kg), e la maggior parte di esso non venga trattenuta dal corpo, questa \u00e8 1.000 volte superiore che in altri alimenti. Secondo la Universit\u00e0 Associate di Oak Ridge, questo non \u00e8 dovuto a elevati livelli di radio nel terreno, ma all'apparato radicale molto esteso."}
{"id": "461854", "revid": "36426", "url": "https://it.wikipedia.org/wiki?curid=461854", "title": "Chimera d'Arezzo", "text": ""}
{"id": "461856", "revid": "36426", "url": "https://it.wikipedia.org/wiki?curid=461856", "title": "Museo Archeologico di Firenze", "text": ""}
{"id": "461858", "revid": "36426", "url": "https://it.wikipedia.org/wiki?curid=461858", "title": "Museo archeologico di Firenze", "text": ""}
{"id": "461861", "revid": "14002", "url": "https://it.wikipedia.org/wiki?curid=461861", "title": "Papa (Chiesa copta)", "text": ""}
{"id": "461862", "revid": "52953", "url": "https://it.wikipedia.org/wiki?curid=461862", "title": "Tommaso Toffoli", "text": "Ottenne la laurea in fisica presso l'Universit\u00e0 di Roma nel 1967 e nel 1976 un \"Ph.D.\" in \"scienze del computer e comunicazione\" presso l'Universit\u00e0 del Michigan. Nel 1977 entr\u00f2 a far parte del Massachusetts Institute of Technology.\nFin dalla sua tesi di \"Ph.D.\", ha lavorato sulla teoria della vita artificiale e degli automi.\nCollegamenti esterni.\nTommaso Toffoli"}
{"id": "461863", "revid": "767487", "url": "https://it.wikipedia.org/wiki?curid=461863", "title": "Villiers (Val-de-Ruz)", "text": "Villiers (toponimo francese) \u00e8 una frazione di 497 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nStoria.\nFino al 31 dicembre 2012 \u00e8 stato un comune autonomo che si estendeva per 10,59\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Engollon, Fenin-Vilars-Saules, Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin e Savagnier per formare il nuovo comune di Val-de-Ruz."}
{"id": "461864", "revid": "36426", "url": "https://it.wikipedia.org/wiki?curid=461864", "title": "Fran\u00e7ois Champollion", "text": ""}
{"id": "461865", "revid": "92920", "url": "https://it.wikipedia.org/wiki?curid=461865", "title": "Stormy Six", "text": "Gli Stormy Six sono stati un gruppo musicale italiano attivo dal 1965 al 1983.\nStoria.\nGli Stormy Six hanno attraversato numerose stagioni della musica italiana. Nati come gruppo r&amp;b nell'epoca del beat, sono stati fra gli esponenti del primo rock italiano (con venature psichedeliche e country), si sono poi avvicinati alla canzone politica e hanno creato una fusione stilisticamente unica tra canzone politica e rock progressivo; negli ultimi tre album in studio, quando ormai la loro attivit\u00e0 si svolgeva prevalentemente all'estero, hanno elaborato uno stile confrontabile con quello dell'avant-progressive rock europeo dell'epoca, collaborando alla fondazione e alle attivit\u00e0 di Rock In Opposition.\nDal beat alla psichedelia, alla canzone d'autore.\nIl gruppo \u00e8 fondato nel 1965 da Giovanni Fabbri con Alberto e Giorgio Santagostino, Maurizio Cesana, Mario Geronazzo e Maurizio Masla. Gi\u00e0 nell'anno successivo avviene il primo cambio di formazione, con l'arrivo di ex componenti del gruppo Gli Stregoni: Franco Fabbri, Antonio Zanuso e, nel 1967, Luca Piscicelli. Alla fine del 1966, dopo aver vinto il primo Festival studentesco di Milano al Palalido e dopo pi\u00f9 serate nei locali importanti di allora (Piper, Voom Voom, Bang Bang), gli Stormy Six incidono il primo 45 giri, contenente \"Oggi piango\" (cover di \"All or Nothing\" degli Small Faces) e \"Il mondo \u00e8 pieno di gente\" (una canzone di Franco Fabbri, dunque fra i primi brani originali registrati da gruppi italiani dell'epoca beat), con l'etichetta Bluebell.\nNel 1967 gli Stormy Six vengono scelti come uno dei gruppi spalla dei Rolling Stones per la loro prima tourn\u00e9e italiana. Sempre per la Bluebell, negli stessi mesi, esce il nuovo 45 giri \"Lui verr\u00e0 / L'amico e il fico\" (entrambe canzoni originali). Questa prima fase viene conclusa dal tentativo della Bluebell (la casa discografica di Fabrizio De Andr\u00e9, ma anche dei New Dada e di Santo &amp; Johnny) di lanciare Maurizio Masla come solista. Gli Stormy Six restano un quartetto. L'anno successivo (ma esce nei primi mesi del 1969), viene inciso il primo LP \"Le idee di oggi per la musica di domani\", album dove si intrecciano riferimenti al rock psichedelico angloamericano ma anche alla nascente canzone d'autore. Le canzoni sono tutte di Franco Fabbri e di Claudio Rocchi; oltre a loro nel gruppo sono rimasti Luca Piscicelli e Antonio Zanuso, anche se le numerose tastiere (Hammond, clavicembalo, pianoforte) sono suonate da Fausto Martinetti, ormai uscito dalla formazione. Non completamente convinta dall'idea (per l'epoca piuttosto rara in Italia) di un gruppo che esegue esclusivamente proprio materiale, la nuova casa discografica (Ariston Records) non sostiene l'album: prima offre agli Stormy Six di registrare due cover dei Creedence Clearwater Revival (\"La luna \u00e8 stanca\" e \"Lodi\"), poi offre a Rocchi un contratto come cantautore solista. Viene sostituito nel gruppo da Massimo Villa. Con la nuova formazione il gruppo incide due singoli di canzoni originali, \"Alice nel vento\"/\"Il venditore di fumo\" (1970) e \"Rossella\"/\"Leone\" (1971) che ottengono un certo successo radiofonico per l'atmosfera country-rock e i testi svagati e ironici. \"Leone\" diventa un tormentone estivo grazie alla trasmissione Alto gradimento, che gioca sull'omonimia tra il protagonista della canzone (un pendolare alla ricerca di avventure mercenarie) e l'allora Presidente della Repubblica, Giovanni Leone. \u00c8 cos\u00ec, in modo quasi casuale, che gli Stormy Six iniziano a essere associati alla scena politica.\nRock, canzone politica, rock politico.\nNel 1971 prendono parte al primo Festival del proletariato giovanile di Re Nudo a Ballabio e al primo Festival d'Avanguardia della Musica e Nuove Tendenze, presentando la loro prima canzone esplicitamente politica, \"La manifestazione\". I loro amici Eugenio Finardi e Alberto Camerini partecipano all'incisione del provino, ed \u00e8 la prima volta che entrano in uno studio di registrazione. Nell'autunno dello stesso anno viene registrato \"L'unit\u00e0\", \"concept album\" che rilegge in chiave storico-critica l'unit\u00e0 d'Italia. Uscito all'inizio del 1972, l'album ottiene un buon successo di critica (viene salutato come la migliore uscita dell'anno di un gruppo italiano, insieme a \"Storia di un minuto\" della Premiata Forneria Marconi), ma non viene trasmesso dalla RAI, la cui Commissione d'ascolto censura tutte le canzoni. Il riscontro commerciale dunque \u00e8 minimo. Di nuovo, la casa discografica interpreta malamente le prospettive commerciali del gruppo, e impone agli Stormy Six la partecipazione a Un disco per l'estate con una canzone, \"Sotto il bam-b\u00f9\", scritta dal cantautore Mario Barbaja insieme a Franco Fabbri. Gli Stormy Six cercano di rimediare modificando il testo, che viene per\u00f2 bocciato dalla RAI; a norma di contratto, la casa discografica impone al gruppo di incidere la canzone con un testo rimaneggiato (anche rispetto alla stesura originale). L'episodio di censura viene stigmatizzato dalla stampa di opposizione. Nel frattempo, gli Stormy Six (Franco Fabbri, Giorgio Casani, Massimo Villa, Luca Piscicelli, Antonio Zanuso) iniziano la loro attivit\u00e0 di gruppo di agitazione e propaganda politica, partecipando alla campagna elettorale del PCI per le elezioni politiche del 1972 con un repertorio formato dalle canzoni de \"L'unit\u00e0\", da canzoni di lotta italiane e internazionali, da canzoni nate in quel periodo nel Movimento Studentesco.\nProprio all'interno della attivit\u00e0 musicali del Movimento Studentesco milanese avviene l'incontro tra Franco Fabbri e Umberto Fiori, Carlo De Martini e Tommaso Leddi. Insieme a Luca Piscicelli ed Antonio Zanuso (gi\u00e0 presenti nel gruppo dagli anni del beat) costituiscono a partire dal 1973 il nucleo di base attorno al quale gireranno le formazioni degli Stormy Six negli anni successivi. Sono questi sei musicisti a incidere alla fine del 1973 \"Guarda gi\u00f9 dalla pianura\", una raccolta di canzoni di protesta di vari Paesi che comprende, tra gli altri, brani di Mik\u012bs Theod\u014drak\u012bs, Woody Guthrie, Ewan MacColl, Fausto Amodei. Nelle note di copertina dell'album, che esce all'inizio del 1974, gli Stormy Six annunciano il loro prossimo progetto, un album dedicato alla Resistenza partigiana: in effetti, alcune delle canzoni che diventeranno poi pi\u00f9 note all'interno di quel nuovo progetto, come \"Stalingrado\", \"La fabbrica\", \"Dante Di Nanni\", sono gi\u00e0 state scritte (dalla terna di autori del gruppo, Umberto Fiori, Tommaso Leddi, Franco Fabbri) ed eseguite in concerto prima ancora che il gruppo abbia iniziato a registrare \"Guarda gi\u00f9 dalla pianura\".\nL'Orchestra, \"Un biglietto del tram\", il teatro e \"Clich\u00e9\", \"Pinocchio Bazaar\".\nTuttavia, l'Ariston Records \u00e8 ancora una volta scettica sulle prospettive commerciali dei progetti degli Stormy Six, e la realizzazione del nuovo album viene continuamente rinviata. Ma nell'autunno del 1974 molti gruppi musicali dell'area milanese si riuniscono per dare vita a una cooperativa, l'Orchestra, che agisca da agenzia di concerti indipendente, e in prospettiva anche da etichetta discografica. Ne fanno parte, oltre agli Stormy Six, il Gruppo Folk Internazionale, fondato da Moni Ovadia, gli Yu Kung, Quarto Stato, i Tecun Uman, e molti degli esponenti del nuovo jazz italiano, da Gaetano Liguori a Guido Mazzon e Toni Rusconi; in anni successivi diventeranno soci de l'Orchestra anche gruppi e musicisti stranieri, come gli Henry Cow o Heiner Goebbels, e la cooperativa sar\u00e0 coinvolta nell'organizzazione dei festival e delle tourn\u00e9e italiane dei gruppi di Rock In Opposition. Nel giro di pochi mesi l'attivit\u00e0 de l'Orchestra come etichetta indipendente si concretizza, e la prima uscita \u00e8 proprio quella di \"Un biglietto del tram\", l'album degli Stormy Six a lungo rimandato. Se ne venderanno, nei canali tradizionali ma anche ai concerti, nelle manifestazioni, nelle librerie, numerose decine di migliaia. Tutti gli album in studio degli Stormy Six, fino al 1982, usciranno con l'Orchestra, il cui catalogo superer\u00e0 (con gli album di tutti i musicisti aderenti) i cinquanta titoli.\nAlcune canzoni di \"Un biglietto del tram\" diventano notissime, intonate come inni di piazza o eseguite da altri musicisti. Nel 1975 e 1976 gli Stormy Six sono presenti a festival e manifestazioni, suonano in scuole e fabbriche occupate, in decine di Feste de l'Unit\u00e0. \"Stalingrado\" risuona continuamente anche nelle scalette delle prime radio libere. Il pubblico rimane dunque spiazzato a scoprire che il quinto album degli Stormy Six (il secondo per l'Orchestra) \u00e8 una raccolta di brani strumentali, scritti per il teatro. \"Clich\u00e9\", registrato nel 1976 insieme al trombettista Guido Mazzon e al batterista Toni Rusconi (Antonio Zanuso sta lasciando il gruppo) ottiene ottime critiche su riviste di jazz internazionali, ma lascia freddo il pubblico militante, nonostante lo stile musicale dell'album sia chiaramente imparentato con quello di alcune canzoni dell'album precedente. Ancora all'inizio del 1977 gli Stormy Six, che hanno gi\u00e0 composto gran parte del loro sesto album, stanno lavorando per il teatro: creano la parte musicale di \"Pinocchio Bazaar\", un musical diretto da Gabriele Salvatores e interpretato dalla compagnia del Teatro dell'Elfo, che ottiene un successo notevole (le musiche di \"Pinocchio Bazaar\", senza le voci degli attori, saranno incluse nella riedizione su cd di \"Clich\u00e9\").\n\"L'apprendista\", il progressive rock, l'attivit\u00e0 internazionale, Rock In Opposition.\nIl \"vero\" successore di \"Un biglietto del tram\" \u00e8 \"L'apprendista\" (1977), un album con un carattere decisamente pi\u00f9 progressive, dove gli Stormy Six tornano a usare strumenti elettrici (abbandonati dopo \"L'unit\u00e0\") e prendono atto del cambiamento di funzione delle loro canzoni, ora che la controinformazione ha strumenti molto pi\u00f9 potenti, come le emittenti radiofoniche. L'album esce per l'Orchestra ma porta anche il marchio del Consorzio Comunicazione Sonora, una struttura di collegamento tra le cinque principali etichette indipendenti dell'epoca: Cramps, L'Orchestra, Ultima Spiaggia, Divergo, Zoo Records. Il 1977 \u00e8, per gli Stormy Six, un anno di grandi cambiamenti: si consolida una nuova formazione, con la sezione ritmica formata dai sardi Salvatore Garau (batteria) e Pino Martini (basso), entrambi provenienti dai Salis; il gruppo ottiene un grande successo al Festival di T\u00fcbingen, in Germania, dando inizio a una lunga serie di tourn\u00e9e in quel Paese; verso la fine dell'anno viene convocata una riunione nella quale viene fondato Rock In Opposition. La \"lega\" di gruppi europei (tra i cui fondatori ci sono anche i belgi Univers Zero, i francesi Etron Fou Leloublan e gli svedesi Samla Mammas Manna) \u00e8 promossa dagli Henry Cow, con i quali gli Stormy Six hanno rapporti di amicizia e scambio fin dal 1976: al suo interno gli Stormy Six costituiranno, insieme agli Henry Cow, l'ala pi\u00f9 militante e pi\u00f9 favorevole a forme di organizzazione concrete e stabili.\nInizia dunque il periodo dell'intensa attivit\u00e0 internazionale degli Stormy Six, con significativi apprezzamenti da parte della critica e del pubblico di vari Paesi: Germania (Ovest ed Est, all'epoca), Inghilterra, Svezia, Francia, Spagna, Svizzera, Austria. Dopo il Festival di Rock In Opposition di Londra (1978) il critico del \"Melody Maker\" definisce gli Stormy Six \"the 'stars' of the evening\" e \"one of Europe's major bands, unquestionably\"; recensioni estremamente favorevoli da parte della critica internazionale sono oggi facilmente accessibili, mentre in quegli anni l'eco dell'attivit\u00e0 internazionale degli Stormy Six faceva fatica ad arrivare in Italia, dove il pubblico restava affettivamente legato alle canzoni di \"Un biglietto del tram\".\nUn gruppo europeo. \"Macchina Maccheronica\" e \"Al volo\".\nIl settimo album, \"Macchina maccheronica\" (1980), vince il premio della critica discografica tedesca come miglior album rock dell'anno, relegando al secondo posto i Police. Ancora oggi \u00e8 considerato uno dei prodotti pi\u00f9 rappresentativi del Rock In Opposition inteso come genere. La partecipazione alla registrazione e ad alcuni concerti di Georgie Born, violoncellista degli Henry Cow, \u00e8 un altro segno dell'internazionalizzazione degli Stormy Six, che porta anche all'adozione temporanea del nome Macchina Maccheronica per lo stesso gruppo. La presenza degli Stormy Six/Macchina Maccheronica al \"Festival della canzone politica\" di Berlino Est, nel 1979 e nel 1980, crea anche un \"caso\" politico in Germania Est: i musicisti e gli intellettuali dell'opposizione al governo della RDT vedono con favore il successo del gruppo italiano, cos\u00ec diverso dalla canzone politica \"ufficiale\" sostenuta dal governo e considerato espressione della posizione critica della sinistra italiana. Il titolo dell'album antologico \"Alternative\", pubblicato dalla casa discografica di stato Amiga, \u00e8 indicativo di questa polemica interna al potere musicale e politico della Repubblica Democratica Tedesca.\nL'ultimo album prodotto in studio durante gli anni dell'attivit\u00e0 professionale e continuativa degli Stormy Six \u00e8 \"Al volo\" (1982), nel quale il gruppo lavora in quintetto dopo aver rinunciato (almeno in quell'occasione) al ruolo del solista virtuoso, in varie formazioni precedenti interpretato da Carlo De Martini, Renato Rivolta, Leonardo Schiavone, Stefano Barbaglia. Nel settembre del 1982, dopo aver partecipato per la quarta volta alla Rassegna del Club Tenco, e dopo il fallimento di un'iniziativa volta alla creazione di una rete distributiva comune per le etichette indipendenti, gli Stormy Six decidono di rinunciare all'attivit\u00e0 professionale.\nTra il 25 e il 30 luglio del 1983 tre membri del gruppo (Franco Fabbri, Umberto Fiori e Pino Martini) collaborano con tre membri del quartetto avant-rock tedesco Cassiber (l'ex Henry Cow Chris Cutler, Heiner Goebbels e Alfred Harth) nell'ambito del Cantiere Internazionale d'Arte di Montepulciano, realizzando brani a partire da basi o improvvisazioni eseguite da ciascuna delle quindici coppie possibili all'interno del sestetto, registrate da uno studio mobile della RAI. I brani vengono eseguiti anche dal vivo in un concerto finale. Le registrazioni vengono poi trasmesse da Radio3 e sette brani tra quelli realizzati con lo studio mobile appaiono sotto il nome collettivo Cassix (Cassiber/Stormy Six) nell'album allegato alla rivista \"Recommended Records Quarterly Vol.1 No.3\" (1986), edita dalla Recommended Records, etichetta indipendente fondata da Chris Cutler.\nLa reunion.\nDopo essersi riuniti nel 1993 hanno suonato in concerti di diversa importanza per due-tre volte all'anno.\nSi riuniscono nel 1993 per un'esibizione in seguito documentata dal cd live \"Un concerto\" (1995). A quella occasione ne sono seguite altre in un arco di quindici anni, con alcuni concerti particolarmente significativi: \"Settembre Musica\", Torino (1997); \"Mittelfest\", Cividale del Friuli (2005), con la partecipazione di Moni Ovadia; \"Quarant'anni dopo\", nell'ambito di \"Suoni &amp; Visioni\", Sesto San Giovanni (2008), insieme a Ivan Della Mea e Donovan e con la partecipazione di molti ex-componenti e collaboratori degli Stormy Six, tra i quali Claudio Rocchi, Massimo Villa, Giorgio Casani, Eugenio Finardi, Ricky Belloni. L'ultimo concerto della serie \u00e8 stato il 12 luglio 2008 a Fosdinovo (MS).\nIl 7 novembre 2009, nella sede del \"Museo del Canzoniere delle Lame di Bologna\", Umberto Fiori e Franco Fabbri hanno ricordato la scomparsa di Ivan Della Mea, autore di canzoni, poeta, cantante politico. Il 24 aprile 2010 suonano a Rivoli con la formazione al completo.\nL'11 maggio del 2018, a La Casa di Alex-Alex Etxea a Milano gli Stormy Six ripropongono dal vivo \"Benvenuti nel ghetto\"."}
{"id": "461868", "revid": "22828", "url": "https://it.wikipedia.org/wiki?curid=461868", "title": "Ecloghe", "text": ""}
{"id": "461870", "revid": "4506", "url": "https://it.wikipedia.org/wiki?curid=461870", "title": "Proto-Indoeuropei", "text": ""}
{"id": "461872", "revid": "27723", "url": "https://it.wikipedia.org/wiki?curid=461872", "title": "2001 nights", "text": ""}
{"id": "461874", "revid": "4506", "url": "https://it.wikipedia.org/wiki?curid=461874", "title": "Proto-indoeuropei", "text": ""}
{"id": "461875", "revid": "8911", "url": "https://it.wikipedia.org/wiki?curid=461875", "title": "Pieve di compresseto", "text": ""}
{"id": "461885", "revid": "17654", "url": "https://it.wikipedia.org/wiki?curid=461885", "title": "Effemeride", "text": ""}
{"id": "461890", "revid": "663182", "url": "https://it.wikipedia.org/wiki?curid=461890", "title": "Claudio Santamaria", "text": "Nel 2016 si aggiudica il David di Donatello per il miglior attore protagonista per il film \"Lo chiamavano Jeeg Robot\" alla sua terza candidatura.\nBiografia.\nSantamaria nasce e cresce a Roma, nel rione Prati, da padre romano e da madre originaria di Senise (in provincia di Potenza). Diplomatosi al Liceo artistico, da adolescente ha lavorato per un breve periodo nel doppiaggio prima di avviare gli studi al corso triennale di \"Acting Training\", tenuto da Beatrice Bracco. Dopo un tentativo non riuscito di essere ammesso all'Accademia, il suo debutto sul palcoscenico arriva con \"La nostra citt\u00e0\", diretto da Stefano Molinari. In teatro ha recitato spesso in opere scritte da Lucilla Lupaioli e dirette da Furio Andreotti e ha fatto parte della compagnia \"Area Teatro\", a fianco di Paola Cortellesi.\nIl suo esordio al cinema giunge nel 1997, con \"Fuochi d'artificio\" di Leonardo Pieraccioni. Da l\u00ec i primi ruoli cinematografici importanti con l'opera prima di Gabriele Muccino \"Ecco fatto\", e nei film di Marco Risi \"L'ultimo capodanno\" e di Bernardo Bertolucci \"L'assedio\", ma la sua affermazione cinematografica principale \u00e8 frutto delle sue interpretazioni in film come \"Almost blue\" e \"L'ultimo bacio\", per cui riceve anche una candidatura al \"David di Donatello\". Nel 2002 interpreta il ruolo di \"Pentothal\" in \"Paz!\" di Renato De Maria, ricevendo una candidatura ai \"Nastri d'argento\", un film omaggio ai fumetti di Andrea Pazienza. Nella sua carriera si contano film che spaziano dalla commedia al drammatico e al thriller dove sempre pi\u00f9 spesso ricopre ruoli da primattore, tra cui \"Passato prossimo\" di Maria Sole Tognazzi, per cui riceve un'altra candidatura ai \"Nastri d'argento\".\nNel 2003 lavora nel cortometraggio \"Rosso\", per il quale collabora alla sceneggiatura ed alla regia, ma soprattutto \u00e8 protagonista, accanto a Licia Maglietta, di uno dei successi dell'anno, ovvero \"Agata e la tempesta\" di Silvio Soldini nel doppio ruolo di Nico e Arturo. Dopo il fortunato \"Ma quando arrivano le ragazze?\" di Pupi Avati, il suo successo in sala si consolida definitivamente con \"Romanzo criminale\" di Michele Placido, incentrato sulle vicende della Banda della Magliana.\nNel 2006 ha preso parte con un piccolo ruolo (il cattivo Carlos) a \"Casino Royale\", 21\u00ba film della serie su James Bond. Successivamente lavora per la fiction tv \"Rino Gaetano - Ma il cielo \u00e8 sempre pi\u00f9 blu\", prodotta da Claudia Mori, che racconta la vita di Rino Gaetano, in cui interpreta il ruolo del cantautore calabrese cantando le sue canzoni, al fianco di Kasia Smutniak e Laura Chiatti. Alla fine di febbraio 2008 \u00e8 stato il protagonista del film \"Fine pena mai\" accanto a Valentina Cervi, nel quale interpreta un boss della Sacra Corona Unita (e dove, tra l'altro, in una scena appare completamente nudo).\nHa preso parte a tre videoclip, per gli \u00dcstmam\u00f2, Umberto Tozzi ed Irene Grandi, per il brano \"Sconvolto cos\u00ec\". Nel gennaio del 2008 ha cantato ed interpretato la canzone \"Il pendolo\", singolo di traino del nuovo album degli Equ. \u00c8 stato scelto per presentare il Concerto del Primo Maggio 2008, ospitato in Piazza San Giovanni a Roma. Nel 2009 partecipa alla realizzazione dell'album Back In Gum Palace dei Mammooth. Inoltre, Claudio Santamaria ha svolto l'attivit\u00e0 di doppiatore. Tra gli attori doppiati vi sono Christian Bale nella trilogia cinematografica di \"Batman\" diretti da Christopher Nolan, e Eric Bana in \"Munich\" di Steven Spielberg. Torna a doppiare il personaggio di Batman, questa volta in versione LEGO, nei film d'animazione \"The LEGO Movie\", \"LEGO Batman - Il film\" e \"The LEGO Movie 2 - Una nuova avventura\".\nDopo aver conosciuto le sofferenze del popolo Guarani del Brasile sul set di \"La terra degli uomini rossi - Birdwatchers\", Claudio Santamaria \u00e8 diventato testimonial di alcune campagne di Survival International, il movimento mondiale per i diritti dei popoli indigeni. Nel 2009, ad esempio, ha doppiato per Survival il film \"Mine - Storia di una montagna sacra\", in cui si racconta la lotta dei Dongria Kondh per salvare la loro montagna da una miniera di bauxite, mentre nel 2013 ha dato il suo sostegno alla campagna per salvare gli Aw\u00e1 del Brasile, la trib\u00f9 pi\u00f9 minacciata del mondo.\nDurante il Festival di Sanremo 2009, nella serata di mercoled\u00ec 18 febbraio, ricorrenza del compleanno del cantautore genovese Fabrizio De Andr\u00e9, ha cantato insieme alla P.F.M. e a un altro attore, Stefano Accorsi, la celebre canzone \"Bocca di Rosa\". Nella primavera 2010 legge la versione integrale de \"La camera azzurra\" di Georges Simenon per l'audiolibro edito da Emons Audiolibri. Entusiasta dell'esperienza, accetta di registrare in audiolibro la trilogia \"Millennium\" di Stieg Larsson per Emons-Marsilio. Nel luglio 2011 partecipa al Festival dei Due Mondi di Spoleto come voce recitante del melologo \"La Realt\u00e0\" su liriche di Pier Paolo Pasolini e le musiche composte per l'occasione da Flavio Emilio Scogna.\nNell'ambito del Festival di Sanremo 2014 \u00e8 ospite della seconda serata, durante la quale legge una lettera di Alberto Manzi, che interpreta nella miniserie \"Non \u00e8 mai troppo tardi\", in onda su Rai 1 pochi giorni dopo il festival. Nel 2015 ha interpretato il film diretto da Ermanno Olmi in \"Torneranno i prati\" sulla prima guerra mondiale. In teatro, sempre nel 2015 ha interpretato \"Gospodin\" una commedia nera dissacrante di un antieroe che odia il denaro e cerca sempre la libert\u00e0, libert\u00e0 che per paradosso trover\u00e0 in prigione. L'8 ottobre 2015 \u00e8 in TV su Rai 1 con la commedia sentimentale \"\u00c8 arrivata la felicit\u00e0\" con Claudia Pandolfi. Nel 2016 \u00e8 il protagonista di \"Lo chiamavano Jeeg Robot\", il primo film riconducibile al genere supereroistico italiano acclamato dalla critica. Grazie a questo film viene nominato come miglior attore protagonista ai David di Donatello, vincendo il premio. \nNel 2019 lavora nuovamente con il regista Premio Oscar Gabriele Salvatores nel film \"Tutto il mio folle amore\", in cui recita insieme a Valeria Golino, Diego Abatantuono e il giovane Giulio Pranno. Nel 2020 esce in sala \"Gli anni pi\u00f9 belli\", film di Gabriele Muccino in cui Santamaria recita assieme a Pierfrancesco Favino, Kim Rossi Stuart e Micaela Ramazzotti. Sempre nel 2020 partecipa come concorrente al programma in onda su Prime Video. Nel marzo 2021 si esibisce come ballerino durante la seconda serata del Festival di Sanremo, apparendo insieme a sua moglie Francesca Barra durante una performance di Achille Lauro. \nVita privata.\nNel 2007 diventa pap\u00e0 di Emma, nata dalla relazione con Delfina Delettrez-Fendi. Nel 2017 ha iniziato una relazione con la giornalista Francesca Barra, con la quale si \u00e8 sposato nel novembre dello stesso anno negli Stati Uniti, e poi il 21 luglio 2018 a Policoro (in provincia di Matera), paese natio della compagna. Dalla moglie nel 2022 ha avuto la figlia Atena. "}
{"id": "461891", "revid": "124970451", "url": "https://it.wikipedia.org/wiki?curid=461891", "title": "Julieta Venegas", "text": "Biografia.\nDopo aver vissuto a Tijuana, nella Bassa California in Messico, a otto anni inizia a studiare pianoforte classico, e pi\u00f9 tardi violoncello, sia presso la Scuola di musica del Nordovest (\"Escuela de M\u00fasica del Noroeste\") di Tijuana che nel South Western College di San Diego. Durante l'adolescenza ha le prime esperienze di composizione e esecuzione di musica leggera; presto entrer\u00e0 a far parte della formazione reggae/ska della sua citt\u00e0 Chantaje. Durer\u00e0 sei mesi o poco pi\u00f9 (nel frattempo il gruppo prender\u00e0 il nome di Tijuana No!), capisce presto che quella non \u00e8 la sua strada, del resto i suoi artisti preferiti sono: Suzanne Vega, David Bowie, Prince e Charly Garc\u00eda.\nNel 1993, durante un soggiorno che doveva essere temporaneo, decide di stabilirsi nella capitale, affascinata dalla sua vitalit\u00e0 e dalla qualit\u00e0 delle proposte musicali con cui viene in contatto. Qui moltiplicher\u00e0 le conoscenze nell'ambiente musicale e far\u00e0 alcuni incontri che saranno decisivi per la sua carriera. Forma un gruppo chiamato Lula che si rivela un'esperienza poco felice e la fa desistere, almeno per qualche tempo, da ulteriori tentativi di integrarsi in gruppi. Molto importante l'incontro con i Caf\u00e9 Tacvba, il cui leader Joselo Rangel, che crede molto in lei, la convince a comprare la prima fisarmonica, le fa registrare la prima demo e la mette in contatto col compositore argentino Gustavo Santaolalla. Comincia a cantare e suonare dal vivo con una certa continuit\u00e0.\nJulieta Venegas inizia a interessarsi anche di teatro come autrice della parte musicale delle opere \"Sirenas del coraz\u00f3n\" e \"Cal\u00edgula probablemente\" (in quest'ultima ha anche una parte attoriale). Fonda un suo gruppo, che avr\u00e0 vita breve, col nome di La Milagrosa. Si \u00e8 guadagnata ormai la stima dell'etichetta BMG, per la quale firma un contratto di otto anni e pubblica il primo album (\"Aqu\u00ed\"), nel 1997, disco che riscuote un certo successo.\nNel 1998, raggiunta ormai una certa popolarit\u00e0 a livello latinoamericano, viene invitata a collaborare con diversi artisti, fra i quali ricordiamo Enanitos Verdes, Enrique Bunbury e Los Fabulosos Cadillacs. Nel 2000 viene pubblicato il secondo disco, \"Bueninvento\", che contiene quattordici brani, di cui 13 scritti da Julieta. \"Bueninvento\" ottiene un grande successo di critica, sia in patria che in altri Paesi di lingua spagnola. In questo stesso anno partecipa ad Arezzo Wave, presentando una versione di \"Amores perros\" in italiano.\nNel 2003, esce il terzo album, \"S\u00ed\", che le far\u00e0 fare un salto di qualit\u00e0 in termini di successo commerciale. Registrato a met\u00e0 tra Madrid e Buenos Aires, il disco \u00e8 prodotto da due argentini, il cantante e compositore Coti Sorokin e il musicista e produttore Cachorro L\u00f3pez. Partecipa alla produzione, per la prima volta, anche Julieta stessa. Nel medesimo anno \u00e8 invitata partecipare alla composizione di musiche per vari film, tra i quali: \"Asesino en serio\" (Messico) di Antonio Urrutia, in cui canta \"El list\u00f3n de tu pelo\" a duetto con Pau Don\u00e9s dei Jarabe de Palo; \"Maria Full of Grace\" di Joshua Marston per il quale compone \"Lo que venga despu\u00e9s\"; \"Subterra\" (Cile) di Marcelo Ferrari, per cui scrive la canzone \"Lo que t\u00fa me das\", che canta insieme alla rapper franco-cilena Ana Tijoux.\nIl 2004 \u00e8 l'anno della prima tourn\u00e9e internazionale. Julieta arriva poi ad un grande successo nel 2005, insieme a Paulina Rubio, prendendo parte alla canzone \"Nada fue un error\" di Coti, a lungo rimasta nelle classifiche spagnole. Il 30 maggio 2006 esce il suo quarto album, \"Lim\u00f3n y sal\", presto diventato il terzo disco venduto in Spagna. Anche in Italia questo disco \u00e8 entrato nella top20, trascinato dal singolo \"Me voy\", supertrasmesso nell'estate 2006. A fine 2006, \u00e8 stato pubblicato anche in Italia un secondo singolo intitolato \"Lim\u00f3n y sal\", una delle canzoni pi\u00f9 trasmesse delle ultime settimane dell'anno.\nAll'inizio del 2007 sono pubblicati ulteriori singoli \"Eres para m\u00ed\" e \"Primer D\u00eda\", sempre tratti da \"Lim\u00f3n y sal\". Ad aprile esce un nuovo singolo, molto trasmesso nelle radio spagnole, cantato in duetto con Miguel Bos\u00e9, intitolato \"Morena M\u00eda\" e contenuto nell'ultimo album dell'artista spagnolo, dal titolo \"Papito\". Ha poi collaborato con il gruppo argentino Miranda! per la canzone \"Perfecta\", contenuta nel loro album \"El disco de tu coraz\u00f3n\", uscita anche come singolo. Si aggiudica il secondo Latin Grammy nella categoria \"Best Alternative Album\" e il primo Grammy Award nella categoria \"Best Latin Pop Album\".\nPorta a termine un tour che tocca sia l'Europa che l'America del Sud che gli Stati Uniti. Durante l'estate fa tappa anche in Italia per quella che \u00e8, ad oggi, l'ultima sua data nel nostro Paese: canta a Milano il 21 luglio nella cornice del Festival Latinoamericando. A fine anno viene pubblicata la compilation \"Realmente lo mejor\", che riunisce i pi\u00f9 grandi successi, a 10 anni ormai dall'esordio. In quest'anno viene pubblicato il primo libro dedicato a Julieta, una biografia in forma di intervista: \"De mis pasos. Conversaciones con Julieta Venegas\" (vedi bibliografia).\nNel giugno 2008 pubblica il suo primo disco live e acustico, che \u00e8 la registrazione del concerto tenuto negli studi messicani di MTV, dal titolo appunto di \"MTV Unplugged\": l'album \u00e8 disponibile anche in versione DVD e contiene versioni rivisitate (in arrangiamento orchestrale) di canzoni gi\u00e0 incise ma si segnala anche per i numerosi colleghi-amici che Julieta chiama a cantare e/o suonare con lei (tra gli altri La Mala Rodr\u00edguez, Gustavo Santaolalla, Juan Son). Gli inediti sono quattro: \"El Presente\", cantato insieme alla brasiliana Marisa Monte (che viene scelto come singolo di lancio), \"Alg\u00fan D\u00eda\" (con Santaolalla al banjo e ai cori), \"Ilusi\u00f3n\" (sempre con la Monte), \"Mira La Vida\". L'album varr\u00e0 all'artista messicana la vittoria di due Latin Grammy Awards: Miglior album alternativo e Miglior video musicale in formato lungo.\nContribuisce con tre canzoni alla colonna sonora del film \"Quemar las naves\" diretto dal regista messicano (nonch\u00e9 amico) Francisco Franco Alba. Nel 2009 partecipa alla composizione di due brani per il nuovo album di Nelly Furtado, \"Mi plan\": \"Bajo otra luz\", uno dei brani di punta del disco, interpretato a tre voci dalla Venegas, la Furtado e La Mala Rodr\u00edguez, e \"Vacaci\u00f3n\". Il 30 settembre \u00e8 nominata Ambasciatrice dell'UNICEF in Messico. Nel 2010 pubblica un nuovo album, intitolato \"Otra cosa\". Il 13 agosto 2010 Julieta d\u00e0 alla luce una bambina che viene chiamata Simona: la cantante non ha mai rivelato l'identit\u00e0 del padre della bimba. Nel mese di marzo 2013 viene pubblicato il sesto album di inediti in studio, \"Los momentos\", prodotto da Yamil Rezc, anticipato dai due singoli \"Tuve para dar\" (uscito a novembre 2012) e \"Te vi\" (gennaio 2013)."}
{"id": "461893", "revid": "1428919", "url": "https://it.wikipedia.org/wiki?curid=461893", "title": "Pierre Magnol", "text": "Biografia.\nFiglio di un farmacista, si appassion\u00f2 sin da giovane alle scienze naturali con particolare interesse per la botanica.\nIscrittosi nel 1665 alla facolt\u00e0 di medicina di Montpellier (la prima in Francia a dotarsi di un orto botanico), consegu\u00ec la laurea quattro anni pi\u00f9 tardi e, grazie ai buoni uffici di Joseph Pitton de Tournefort (1656-1708) e Guy-Crescent Fagon (1638-1718), divenne medico di corte e supplente al Jardin du roi, uno dei pi\u00f9 antichi organismi scientifici ufficiali francesi.\nLa cattedra alla facolt\u00e0 di medicina di Montpellier, cui Magnol aspirava, gli fu dapprima negata per motivi religiosi (era infatti protestante) e poi assegnata quando, nel 1694, in seguito alla revoca dell'Editto di Nantes da parte di Luigi XIV, abiur\u00f2 alla sua fede.\nFu direttore dell'orto botanico a partire dal 1697 e alcuni anni dopo divenne membro dell'Accademia delle scienze francese, in sostituzione di Tournefort.\nStudi\u00f2 la flora delle Alpi, dei Pirenei ed anche quella dei dintorni di Montpellier e, secondo alcuni storici, fu lui ad introdurre il concetto di famiglia in botanica, dopo un attento studio delle parentele analizzate tra le varie specie vegetali."}
{"id": "461895", "revid": "119416331", "url": "https://it.wikipedia.org/wiki?curid=461895", "title": "Premi Oscar 1949", "text": "La 21\u00aa edizione della cerimonia di premiazione degli Oscar si \u00e8 tenuta il 24 marzo 1949 a Hollywood, all'\"Academy Award Theater\", condotta dall'attore Robert Montgomery.\nVincitori e candidati.\nVengono di seguito indicati in grassetto i vincitori. &lt;br&gt;\nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA Sid Grauman, maestro dell'intrattenimento, che ha elevato gli standard delle esibizioni nel cinema.\nA Adolph Zukor, un uomo che \u00e8 stato definito il padre dei lungometraggi in America, per il suo lavoro nell'industria cinematografica per un periodo di oltre quarant'anni.\nA Walter Wanger per i suoi servizi all'industria cinematografica, in aggiunta alla sua statura morale nella comunit\u00e0 mondiale per la produzione del film \"Giovanna d'Arco\".\nA Jean Hersholt per i servizi resi all\"Academy\" durante il periodo di quattro anni come presidente.\nPremio giovanile.\nA Ivan Jandl\nPremio alla memoria Irving G. Thalberg.\nA Jerry Wald"}
{"id": "461896", "revid": "93685", "url": "https://it.wikipedia.org/wiki?curid=461896", "title": "Mitrale", "text": ""}
{"id": "461898", "revid": "1869172", "url": "https://it.wikipedia.org/wiki?curid=461898", "title": "Giuda il Galileo", "text": "Fu fondatore della setta degli Zeloti e guid\u00f2 due successive rivolte giudaiche contro l'Impero romano negli anni 6 e 7 d.C..\nBiografia.\nOriginario di Gamala, era figlio di Ezechia di Gamala, che si era ribellato contro Ircano II e i Romani e sarebbe stato sconfitto e ucciso da Erode Antipatro, che in seguito sal\u00ec al trono giudaico.\nNell'anno 6, Giuda riun\u00ec a Seffori una moltitudine di uomini al suo comando e attacc\u00f2 il palazzo governativo, conquistandolo, prelevando il denaro restante e raccogliendo le armi presenti per distribuirle ai suoi seguaci. Poi Giuda si proclam\u00f2 sovrano. La fonte per la storia di Giuda, Flavio Giuseppe, non racconta la sorte dell'usurpatore; ad ogni modo \u00e8 noto che il governatore romano della Siria, Publio Quintilio Varo, entr\u00f2 in Giudea con le sue legioni e attacc\u00f2 Gerusalemme. Sconfitti i rivoltosi si ebbe una durissima repressione, con la crocifissione di circa duemila rivoltosi, che fece crescere i sentimenti antiromani della popolazione ebraica.\nL'anno successivo la Giudea fu trasformata da regno tributario a territorio direttamente amministrato da Roma e si ebbe di conseguenza una riorganizzazione fiscale. Per consentire l'esazione delle imposte il governatore della Siria, Publio Sulpicio Quirinio organizz\u00f2 un censimento, che provoc\u00f2 una nuova rivolta sempre guidata da Giuda il Galileo, che venne nuovamente sconfitto e ucciso.\nDiscendenza.\nGiuseppe Flavio riporta che i figli di Giuda, Giacomo e Simone vennero crocifissi dal \"Procurator Augusti\" Tiberio Giulio Alessandro nel 46 circa.. Menahem, capo nella guerra del 66, era altres\u00ec figlio o nipote di Giuda, mentre Eleazar Ben Yair era cugino di Menahem quindi nipote del capo rivoluzionario.\nRiferimenti nella letteratura sacra.\nGiuda di Gamala \u00e8 citato negli Atti degli apostoli, vi fa riferimento Gamaliele nel suo discorso al Sinedrio: \nGiuda e il cristianesimo.\nSecondo Daniel T. Unterbrink, Giuda di Gamala fu inoltre la base storica per il personaggio di Ges\u00f9 Cristo (in passato gi\u00e0 si ipotizz\u00f2 che si trattasse di uno dei figli del ribelle): il cristianesimo sarebbe nato prima gnostico e spiritualizzante, affine al mitraismo, solo in seguito si sarebbe agganciato a persone reali vissute storicamente. Il \"Testimonium Flavianum\" sarebbe un'interpolazione fatta da Eusebio di Cesarea, infatti Giuseppe Flavio parla dell\u2019esecuzione di Ges\u00f9 ma non della morte di Giuda, cos\u00ec come parla dell\u2019esecuzione dei figli e nipoti del rivoltoso aspirante messia, cio\u00e8 Giacomo, Simone, Menahem ed Eleazar, alcuni di loro omonimi dei fratelli di Ges\u00f9. Flavio parla della \u201cQuarta filosofia\u201d, dottrina di Giuda e diversa dal cristianesimo di Paolo di Tarso; secondo Unterbrink ad essa facevano capo il movimento messianico e i giudeo-cristiani di Gerusalemme, diretti da Giacomo il Giusto, parente di Ges\u00f9 (secondo gli Atti degli Apostoli), o figlio di Giuda, secondo Flavio. Queste teorie sono comunque respinte dalla maggioranza degli studiosi."}
{"id": "461904", "revid": "1337338", "url": "https://it.wikipedia.org/wiki?curid=461904", "title": "Baglio (nautica)", "text": "In ingegneria navale il baglio \u00e8 una trave che unisce le opposte murate di una nave, collegando perpendicolarmente rispetto all'asse prua-poppa le estremit\u00e0 superiori delle costole, cio\u00e8 le assi che costituiscono insieme alla chiglia l'ossatura dell'imbarcazione. \nI bagli servono sia a sostenere i ponti, sia a mantenere invariata la distanza tra le due murate. Il pi\u00f9 lungo \u00e8 chiamato \"baglio maestro\" ed \u00e8 il baglio della sezione maestra della nave.\nIl \"baglio massimo\" \u00e8 una misura che in nautica indica la larghezza massima dello scafo o la posizione del punto di larghezza massima."}
{"id": "461908", "revid": "287204", "url": "https://it.wikipedia.org/wiki?curid=461908", "title": "Morte di Dio", "text": "La morte di Dio \u00e8 un mito religioso presente in pi\u00f9 tradizioni, oltre che un concetto teologico e filosofico. La religione pi\u00f9 segnata dall'avvento della morte di Dio \u00e8 il cristianesimo secondo cui Ges\u00f9 Cristo, figlio di Dio e Dio egli stesso, muore (come uomo) per assumersi i peccati dell'umanit\u00e0 e risorgere tuttavia dopo tre giorni per assurgere alla Gloria. \nUna morte divina \u00e8 presente, in un contesto diverso, soprattutto nelle mitologie nordiche europee anteriori al cristianesimo, segnate dal presentimento di un imminente \"crepuscolo degli dei\". Ancora nella tradizione occidentale, nella mitologia greca, Dioniso viene ucciso e fatto a pezzi dai Titani, poi ricomposto da Apollo. Anche nella mitologia egizia si parla della morte del dio Osiride per mano del malvagio fratello Seth; Osiride viene poi ricomposto e resuscitato dalla moglie e sorella Iside, con l'aiuto di Anubi.\nLa morte di Dio per Friedrich Nietzsche.\nNietzsche \u00e8 il pensatore occidentale a cui fa riferimento la pi\u00f9 elaborata e carica di conseguenze riflessione sulla morte di Dio. Essa si configura, per Nietzsche, come una realt\u00e0 teorica e storica al tempo stesso, che non fonda cio\u00e8 le sue radici solamente su un convincimento ideale e personale del filosofo, bens\u00ec su una vera e propria realt\u00e0 di fatto, ovvero sulla fine di tutte le illusioni dell'essere umano, alla quale gli uomini cercano di far fronte creandosi dei sostituti, quali idoli e miti di varia natura e di varia specie, che diano un senso alla vita ma anche alla morte, in modo che ognuno si veda e si senta realmente ricompensato delle proprie fatiche, delle rinunce e degli affanni, immaginandosi di venire un giorno ripagato e premiato nell'oltre-vita e nell'oltre-mondo, ovvero nell'aldil\u00e0. \nEssa assume inoltre la portata di un evento epocale e caratterizzante che, oltre ad aver influito su buona parte del pensiero del filosofo, coincide anche con la perdita di tutte quelle certezze, che, con la loro crisi, hanno fatto cadere l'umanit\u00e0 stessa nel dubbio e nell'incertezza. Infatti \u00e8 il mondo stesso \u2013 col suo caos, il suo disordine e la progressiva mancanza di punti fissi che gettano su tutto l'ombra del relativismo \u2013 a giustificare il fatto che \"Dio non esiste pi\u00f9\" e che oggettivamente non pu\u00f2 pi\u00f9 esistere, una volta presa coscienza dell'ambiente naturale e caotico dell'esistenza, le cui leggi sono date dal punto di vista dell'uomo e non viceversa.\nDi qui la presa di coscienza di Nietzsche, che fa del suo indubitabile ateismo quasi una parola d'ordine, il quale si configura al tempo stesso anche come denuncia del carattere \"alienante\" di ogni professione religiosa, questione a suo tempo gi\u00e0 formulata e dibattuta da Feuerbach.\nNe \"La gaia scienza\", la morte di Dio viene annunciata da un uomo folle, che giunge tra gli uomini ad avvisarli di questo avvenimento cos\u00ec importante, e spingendoli a creare l'oltreuomo \u2013 la discussione sulla validit\u00e0 di superuomo o oltreuomo come traduzioni \u00e8 ancora aperta \u2013 per riempire il vuoto lasciato da questo avvenimento, causato da tutti gli uomini. Gli uomini, infatti, hanno ucciso Dio, che rappresenta le certezze assolute che finora avevano mantenuto gli uomini lontano dall'incertezza propria dell'et\u00e0 moderna. Il folle si accorge per\u00f2 di essere giunto in anticipo: questa notizia non era ancora arrivata in quei luoghi.\nNaturalmente questa metafora nasconde molti significati nascosti, molti concetti molto profondi. Il tema della morte di Dio intesa come eliminazione di una legge sovrumana sar\u00e0 trattato anche in \"Cos\u00ec parl\u00f2 Zarathustra\", rappresentato questa volta dal drago chiamato \"tu devi\". Nell'annuncio della morte di Dio, poi, viene esposto gi\u00e0 il concetto di oltreuomo, che deve creare delle leggi proprie per sostituire quelle del Dio oramai morto.\nIl concetto di \"morte di Dio\" \u00e8 quindi profondamente connesso a quello di nichilismo. La presa di coscienza dell'uccisione di Dio deve portare a ci\u00f2 che Nietzsche chiama \n\"nichilismo attivo\", segno della cresciuta potenza dello spirito.\nTeologia della morte di Dio.\nA partire dagli anni Sessanta, in ambienti soprattutto nordamericani, vengono sviluppate in ambito teologico delle riflessioni molto radicali sul concetto di secolarizzazione, riprendendo almeno in parte il discorso del teologo tedesco protestante Dietrich Bonhoeffer. Nel mondo contemporaneo lo spazio del sacro, del metafisico si \u00e8 dissolto, l'esperienza di Dio \u00e8 esperienza della sua assenza, tutta a vantaggio di un \"uomo adulto\" e autonomo. Esponenti della teologia della morte di Dio furono il vescovo anglicano John Arthur Thomas Robinson, William Hamilton, Thomas Altizer, Gabriel Vahanian, Harvey Cox e Paul Van Buren."}
{"id": "461909", "revid": "11792", "url": "https://it.wikipedia.org/wiki?curid=461909", "title": "Bozzello", "text": ""}
{"id": "461910", "revid": "77358", "url": "https://it.wikipedia.org/wiki?curid=461910", "title": "Lao-tse", "text": ""}
{"id": "461911", "revid": "287204", "url": "https://it.wikipedia.org/wiki?curid=461911", "title": "Biscia", "text": ""}
{"id": "461912", "revid": "287204", "url": "https://it.wikipedia.org/wiki?curid=461912", "title": "Simbolo (telecomunicazioni)", "text": "Nelle trasmissioni digitali il simbolo \u00e8 la pi\u00f9 piccola quantit\u00e0 di dati numerici o bit trasmissibili in una sola volta sotto forma di segnale analogico sul canale di comunicazione ad onde continue. Esso \u00e8 dunque l'unit\u00e0 di segnalazione di un canale numerico. Il tasso di emissione di simboli \u00e8 detto symbol rate e si misura in baud.\nCaratteristiche.\n\u00c8 importante non confondere la singola \"cifra binaria\" (bit) con l\"'unit\u00e0 di segnalazione\" (\"simbolo\") e le velocit\u00e0 che li riguardano.\nAttraverso le tecniche di modulazione digitale \u00e8 possibile fare in modo che ciascun simbolo trasporti pi\u00f9 di un bit di informazione: \u00e8 proprio grazie all'evoluzione di tali tecniche che si sono raggiunte velocit\u00e0 di trasmissione (o \"bitrate\") sempre pi\u00f9 elevate nei modem su linea telefonica, \"caricando\" sempre pi\u00f9 bit su ciascun simbolo. In tal caso, mentre la velocit\u00e0 di segnalazione (o \"symbol rate\") \u00e8 rimasta la stessa (2400 baud) il numero di bit per simbolo \u00e8 aumentato, da 4 bit/simbolo (4x2400=9600 bit/secondo) fino a 16 bit/simbolo, portando la velocit\u00e0 di trasmissione a 33600 bit/secondo.\nLa confusione nasce nel caso di modulazione binaria, la pi\u00f9 semplice delle modulazioni numeriche, in cui ogni simbolo trasporta una sola cifra binaria, 1bit/simbolo, dunque \"symbol rate\" e \"bit rate\" acquistano lo stesso valore cio\u00e8 di fatto coincidono."}
{"id": "461922", "revid": "1782831", "url": "https://it.wikipedia.org/wiki?curid=461922", "title": "Nano (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", il Nano (\"Dwarf\" nella versione originale in inglese) \u00e8 una delle razze descritte. I nani vengono definiti come esperti minatori, abili fabbri e formidabili guerrieri valorosi in battaglia. Sono tipicamente creature resistenti alla magia e ai veleni, avide d'oro, metalli e minerali preziosi; sopportano molto bene il duro lavoro, amano la terra ma detestano il mare, soprattutto viaggiarci sopra. Sono grandi bevitori (gradiscono molto la birra e non \u00e8 raro che abbiano sotto la lunga barba le guance rosse) e amano mangiare a saziet\u00e0. La loro arma tipica \u00e8 l'ascia da battaglia.\nSolitamente esistono delle sottorazze di nani a seconda dell'ambientazione cui appartengono. Alcuni esempi sono nani di collina, nani dorati, nani grigi (duergar), nani di montagna, nani delle profondit\u00e0, nani degli scudi, nani selvaggi. Queste sottorazze possono differire molto, non solo per l'ambiente naturale in cui vivono, ma anche per il loro comportamento (e, regolisticamente, di solito subiscono variazioni pi\u00f9 o meno pesanti dall'archetipo comune).\nUn nano, che pu\u00f2 vivere per oltre 350 anni, appare come un umanoide ben piazzato ma di bassa statura (circa un metro e venti), tarchiato (pu\u00f2 arrivare a pesare oltre 70 chilogrammi), dalle spalle larghe. La sua pelle ha generalmente le tonalit\u00e0 dei colori della terra (marrone rossiccio scuro, marrone chiaro, grigio ecc.) e i capelli sono marroni, neri o grigi. Caratteristica fondamentale della razza \u00e8 la presenza di una folta barba che il nano cura con dedizione poich\u00e9 la considera una preziosa parte di s\u00e9; anche alle femmine cresce la barba ma, usualmente, la tagliano completamente.\nIl nano \u00e8 testardo, cupo, sospettoso e taciturno; \u00e8 generalmente diffidente, soprattutto con le razze che vivono esclusivamente in superficie, ma pu\u00f2 rivelarsi generoso e fedele, specie se non viene tradito. Ha un grande senso della famiglia e dell'onore. Ai nani non piacciono gli elfi, probabilmente perch\u00e9 li ritengono frivoli, superficiali e dediti alla \"pericolosa\" magia, verso la quale i nani sono quasi sempre scettici; sono invece ben disposti verso gnomi ed halfling, mentre odiano gli orchi (i mezzorchi vengono visti, nel migliore dei casi, con diffidenza) e i goblin, che attaccano a vista.\nI nani vivono organizzati in clan, usualmente comandati da nobili per via ereditaria, in cittadelle naniche fortificate scavate nelle profondit\u00e0 della terra al di sotto di zone caratterizzate in superficie da montagne o colline; generalmente questi insediamenti si trovano nei pressi di miniere e, in questo caso, sono costruite apposta anche per fungere da ingresso alla miniera e prima linea di difesa. Le attivit\u00e0 principali dei nani sono quelle legate all'estrazione; successivamente vendono il ricavato delle attivit\u00e0 minerarie o lo lavorano nelle fogge per fabbricare ottime armi ed armature. Secoli di vita sotterranea ha fatto sviluppare negli individui della razza la scurovisione, ovvero la capacit\u00e0 di vedere al buio; finch\u00e9 si trovano sottoterra sono inoltre capaci di rilevare molto facilmente la presenza di gallerie, passaggi segreti, trappole, porte nascoste, dislivelli, nuove costruzioni ecc. I linguaggi normalmente conosciuti dalla razza sono Nanico e Comune (la lingua tipica degli umani); a volte, individui particolarmente intelligenti possono conoscere i linguaggi di creature che tipicamente abitano il sottosuolo.\nUna classe di prestigio pu\u00f2 avere fra i suoi requisiti la razza nanica come, ad esempio, il Difensore nanico.\nEvoluzione nella storia di D&amp;D.\nOriginal D&amp;D.\nLa razza \u00e8 introdotta gi\u00e0 nella prima edizione del gioco. In questa versione, il nano pu\u00f2 accedere solamente ad una classe, il \"Fighting Man\" (questa classe diverr\u00e0, nelle successive edizioni, il Guerriero), con una forte limitazione nel livello massimo raggiungibile; ma, a partire dal supplemento \"Greyhawk\", pu\u00f2 essere anche un Ladro (senza limitazioni di livello) o un multiclasse Fighting-Man/Ladro. Il Dungeon Master inoltre pu\u00f2 utilizzare PNG Guerrieri/Chierici. Nonostante non possa raggiungere, al contrario degli umani, alti livelli di esperienza, il nano \u00e8 dotato di innate capacit\u00e0 speciali che lo rendono un duro avversario: ha l'infravisione, ovvero la capacit\u00e0 di vedere al buio senza la necessit\u00e0 di una fonte luminosa, e ha un'elevata resistenza alla magia (regolisticamente ha un bonus ai tiri salvezza); inoltre, ha l'abilit\u00e0 di rilevare sottoterra la presenza di modifiche all'ambiente circostante (passaggi nascosti artificialmente, pericolosi dislivelli nel terreno, trappole ecc.). L'allineamento possibile \u00e8 solo Legale o Neutrale. Oltre al Nanico, al linguaggio d'allineamento e al Comune (ma quest'ultimo solo con una bassa probabilit\u00e0), conosce altri linguaggi che, in D&amp;D3ed, verrebbero definiti \"automatici\"; la scelta di quelli addizionali (\"linguaggi bonus\" in D&amp;D3ed), cio\u00e8 a libera scelta del giocatore, il cui numero \u00e8 determinato dal punteggio di Intelligenza, non \u00e8, come in altre edizioni, ristretta ad una lista. \nAD&amp;D Prima Edizione.\nIl nano ha accesso alle classi Guerriero e Ladro (oltre che, essendo un semiumano, alla combinazione multiclasse Guerriero/Ladro) e alla sottoclasse dell'Assassino; tranne che come Ladro per\u00f2 ha limitazioni di livello massimo. Ma se un PG desidera essere di razza nanica deve soddisfare dei requisiti nei valori minimi delle caratteristiche (con distinzione in base al sesso). Da sottolineare che, in AD&amp;D, un nano non pu\u00f2 avere un punteggio di Destrezza superiore a 17 e un punteggio di Carisma superiore a 16 (17 in AD&amp;D2ed). Non vi sono restrizioni nella scelta dei nove allineamenti, se non in dipendenza della classe di appartenenza. I linguaggi automatici sono poco meno di una decina; ma, anche se non c'\u00e8 restrizione nella scelta, il numero dei linguaggi addizionali \u00e8 molto limitato rispetto ad un personaggio umano. Oltre che l'innata resistenza alla magia, viene riconosciuta la naturale resistenza ai veleni con un bonus ad uno specifico TS. Dal punto di vista del combattimento, il nano ha un bonus alla THAC0 quando affronta orchi e creature cosiddette goblinoidi (per l'odio che prova nei loro confronti) e causa una penalit\u00e0 alla THAC0 di avversari molto pi\u00f9 grandi di lui (come, ad esempio, un gigante). I nani hanno bonus razziali alla Costituzione e penalit\u00e0 al Carisma. \nD&amp;D Base.\nQuarta revisione.\nIn questa versione del gioco il Nano \u00e8 una classe base inserita fra quelle \"semiumane\". Pu\u00f2 essere vista come derivante dalla classe \"umana\" Guerriero, poich\u00e9 ha fondamentalmente le sue stesse capacit\u00e0; per contro, non pu\u00f2 raggiungere alti livelli e pu\u00f2 utilizzare solamente armi da mischia di taglia Piccola o Media. L'unico requisito per poter essere un nano \u00e8 avere come minimo un punteggio di Costituzione uguale a 9. Le capacit\u00e0 speciali della classe derivano dalle edizioni in cui il Nano era una razza: infravisione, facilit\u00e0 nel notare modificazioni sotterranee e di sentire rumori. La resistenza alla magia \u00e8 formalizzata con bassi valori nei TS e con una straordinaria resistenza agli effetti degli incantesimi (ma quest'ultimo vantaggio solo ad altissimi livelli). Essendo un guerriero, accumulando punti esperienza anche dopo aver raggiunto il livello massimo consentito gli fa acquisire le Opzioni di combattimento del Guerriero. I linguaggi automatici sono gli stessi di OD&amp;D e, come in quell'edizione, i linguaggi addizionali non soffrono di nessuna restrizione. Al Nano vengono assegnati dei titoli in base al livello:\nAD&amp;D Seconda Edizione.\nRispetto alla prima edizione di AD&amp;D un personaggio di razza nanica pu\u00f2 essere anche Chierico (classe utilizzabile precedentemente solo per PNG); di conseguenza, ha a disposizione la combinazione multiclasse Guerriero/Chierico. Anche il numero di linguaggi automatici \u00e8 determinato dal punteggio di Intelligenza e, a differenza degli umani, la scelta del tipo di linguaggio deve essere fatta fra quelli di una limitata lista.\nD&amp;D Terza Edizione (3.0).\nOltre che non esserci pi\u00f9 nessuna limitazione nella scelta della classe e nessun punteggio minimo richiesto nelle caratteristiche, al posto dell'infravisione, eliminata in questa edizione, il nano ha la scurovisione; ma, in pratica, non cambia nulla nella sua visione in assenza di luce. Con l'introduzione nella meccanica di gioco del sistema di abilit\u00e0 e talenti, al nano sono attribuiti bonus alle abilit\u00e0 Artigianato e Valutare riguardo materiale fatto di metallo o roccia. Mentre sono presenti, come in precedenti edizioni, bonus ai tiri salvezza contro incantesimi e veleni e, in combattimento, bonus ai tiri per colpire contro goblinoidi ed orchi, la penalit\u00e0 che causa quando combatte contro creature di taglia gigante \u00e8 ora un bonus alla propria classe armatura. La capacit\u00e0 speciale denominata \"esperto minatore\" allarga il suo innato intuito nel rilevare cambiamenti nella roccia non solo ad ambienti sottoterranei, ma anche in superficie, ad esempio in edifici fatti di pietra o trappole costruite sfruttando la pietra. I linguaggi automatici sono Nanico e Comune, mentre i linguaggi bonus devono essere scelti da una limitata lista. Da segnalare che, siccome il regolamento di D&amp;D3ed non prevede limitazioni nella scelta della classe a seconda dalla razza, i nani possono diventare anche maghi o stregoni, utilizzando cos\u00ec la magia arcana, quando nelle precedenti edizioni era sottolineata l'impossibilit\u00e0 nel manipolare questo tipo di magia da parte di un nano. Nell'effettuare l'aggiornamento a D&amp;D3ed, alcune ambientazioni hanno dovuto in qualche modo giustificare questo cambiamento (\"come mai i nani non potevano utilizzare la magia arcana, mentre ora si?\"); ad esempio, in \"Forgotten Realms\" si \u00e8 ricorso banalmente all'intervento di una divinit\u00e0.\nD&amp;D 3.5.\nIn questa revisione \u00e8 aggiunta la capacit\u00e0 speciale chiamata Stabilit\u00e0, con cui il nano, grazie alla sua particolare struttura corporea, riesce a resistere meglio ad attacchi che mirano a fargli perdere l'equilibrio quando si trova in piedi sul terreno; inoltre, non subisce una riduzione della velocit\u00e0 base anche quando indossa armature di notevole peso. L'ascia da guerra nanica, un'arma considerata esotica perch\u00e9 molto difficile da brandire, \u00e8, per il nano, un'arma da guerra; di conseguenza, gli \u00e8 sufficiente possedere il talento Competenza nelle armi da guerra per utilizzarla senza subire penalit\u00e0.\nAmbientazioni.\nForgotten Realms.\nNei Forgotten Realms la presenza dei nani su Toril risale a oltre 13000 anni fa, quando comparirono i primi insediamenti nanici: nani artici fecero degli alti picchi del Nuvolarond che sorgono dai ghiacci di Pelvuria la loro casa; altri nani si stabilirono nella zona della montagna Yehimal, punto in cui coincidono i confini di Faer\u00fbn, Kara-Tur e Zakhara, da cui poi si diffusero nei tre continenti. In particolare, nel Faer\u00fbn fondarono il primo grande impero nanico nel Sottosuolo al di sotto dello Shaar, tuttora esistente come nazione di nani dorati nella Grande Crepa; da qui poi, oltre 1000 anni dopo, vi fu un esodo verso ovest che port\u00f2 alla creazione dei nani degli scudi e un successivo esodo (-9000 CV) verso la penisola di Chult che port\u00f2 alla creazione dei nani selvaggi. Mille anni dopo, nani degli scudi del clan Duergar furono fatti prigionieri durante una guerra contro illithid e resi schiavi per migliaia di anni, portando alla creazione dei nani grigi. I nani di Faer\u00fbn sono suddivisi in cinque sottorazze:"}
{"id": "461927", "revid": "399", "url": "https://it.wikipedia.org/wiki?curid=461927", "title": "Isle of Man", "text": ""}
{"id": "461928", "revid": "287204", "url": "https://it.wikipedia.org/wiki?curid=461928", "title": "C\u00e9sar Vallejo", "text": "Biografia.\nC\u00e9sar Abraham Vallejo Mendoza nacque a Santiago de Chuco, un villaggio andino del Per\u00f9. Fu il minore di undici figli e studi\u00f2 all'Universit\u00e0 Nazionale di Trujillo. Il poeta interruppe varie volte gli studi per lavorare in una piantagione di canna da zucchero, dove si rese conto di come venivano sfruttati i contadini; insieme al periodo di contatto con la realt\u00e0 della miniera di Quiruvilca, da cui trasse il libro \"Tungsteno\", furono le esperienze che pi\u00f9 influirono sulla sua visione sia politica che estetica. Vallejo si laure\u00f2 in lettere nel 1915.\nEntra in contatto con la boh\u00e8me di Trujillo, ed in particolare strinse molto i rapporti con Antenor Orrego, Abraham Valdelomar, V\u00edctor Ra\u00fal Haya de la Torre.\nPi\u00f9 tardi, nel 1917, si trasfer\u00ec a Lima, dove lavor\u00f2 come insegnante nel C\"olegio Barros\" prima e poi nel \"Colegio Guadalupe\", e dove si avvicin\u00f2 ai membri della sinistra intellettuale \"lime\u00f1a\" come Jos\u00e9 Carlos Mari\u00e1tegui, futuro fondatore del Partito comunista peruviano, e Abraham Valdelomar. Dopo una serie di difficolt\u00e0 riusc\u00ec a pubblicare il suo primo libro di poesie \"Los heraldos negros,\" di cui la sua prima moglie Maria Rosa Sandoval fu musa ispiratrice e in cui si intravedono gi\u00e0 alcune caratteristiche del suo linguaggio poetico e del modernismo. Sua madre mor\u00ec nel 1920 e dopo essere tornato a Santiago de Chuco, Vallejo viene accusato -ingiustamente- d\u2019avere istigato l\u2019incendio di una casa del popolo e venne imprigionato per 105 giorni. Grazie alle numerose proteste levatesi dagli ambienti culturali, il poeta usc\u00ec di carcere con una libert\u00e0 provvisoria e il processo in realt\u00e0 non si chiuse mai. L'intera vicenda per Vallejo era dovuta a ragioni politiche, infatti, egli era gi\u00e0 a fianco dei movimenti socialisti, avvicinandosi a quelli che poi sarebbero confluiti, dal 1924, nell\u2019Alleanza Popolare Rivoluzionaria Americana. \"Oh le quattro pareti della cella./ Oh, le quattro pareti di bianco/ che senza scampo danno lo stesso numero.\" scrive Vallejo in un frammento su \"Trilce\"\".\"\nDopo aver pubblicato \"Trilce\" nel 1923 e perso il posto di insegnante a Lima, il poeta infatti emigr\u00f2 in Europa, senza fare pi\u00f9 ritorno in Per\u00f9. Anni dopo, in Europa, egli sapeva di non poter pi\u00f9 tornare in patria.\nGran parte del periodo in Europa lo trascorse a Parigi, ma visse anche per del tempo a Madrid, e intraprese tre viaggi in Russia, in cui pot\u00e9 entrare in contatto con la rivoluzione. \nI primi anni parigini furono caratterizzati da ristrettezze economiche, che a volte lo portarono anche a dormire all'aperto. Inizia la sua amicizia con Juan Larrea, Vicente Huidobro ed entra in contatto con Tristan Tzara, Jean Cocteau e Pablo Neruda. A questa prima parte della sua permanenza parigina, tra il 1923 e il 1929 risalgono la stesura del saggio Contra el secreto profesional e il progetto del racconto a tema incaico Hacia el reino de los Sciris, pubblicati postumi. Questa produzione esigue \u00e8 legata al fatto di essere impegnato a produrre articoli per quotidiani e riviste, per guadagnarsi da vivere. Nel 1927 conosce Georgette Marie Philippart Travers, una ragazza di 18 anni che viveva con sua madre in un appartamento di fronte all'ospedale dove lui si curava, con cui inizier\u00e0 a convivere nel medesimo appartamento nel 1929 e che sposer\u00e0 con rito civile nel 1934. \nIn Spagna fu testimone della deposizione dei Borboni e l'inaugurazione della Seconda Repubblica spagnola, fu in contatto con figure importanti del panorama letterario e politico spagnolo come Federico Garc\u00eda Lorca, Miguel de Unamuno, Rafael Alberti, Jos\u00e9 Bergam\u00edn e Gerardo Diego. Nel 1937 la delusione per la caduta della Repubblica e l'orrore prodotto dalla Guerra civile spagnola, lo porter\u00e0 a scrivere \"Espa\u00f1a, aparta de m\u00ed este c\u00e1liz (Spagna, allontana da me questo calice, Liguori 2016)\" \nDai primi due viaggi in Russia, ricav\u00f2 il libro di cronache Rusia en 1931. Reflexiones al pie del Kremlin (Madrid, 1931) e Rusia ante el segundo plan quinquenal (terminato nel 1932, ma pubblicato solo nel 1965 postumo) e il saggio El arte y la revoluci\u00f3n. Quest'ultimo, per il suo carattere apertamente a sostegno del comunismo, non trov\u00f2 editori in Spagna e fu pubblicato solo nel 1974 a Lima. \nNel 1937 Vallejo e Neruda fondarono in Spagna il \"Gruppo Ispanoamericano di Aiuto alla Spagna\" in piena Guerra Civile. \nA Parigi mor\u00ec ad aprile del 1938, come profetizzava nei suoi versi \"Morir\u00f2 a Parigi mentre fuori piove / in un giorno del quale ho gi\u00e0 il ricordo\" raccolti in \"Pietra Nera.\" Il 24 Marzo fu infatti ricoverato per un male sconosciuto (che pi\u00f9 tardi si seppe essere stato un accesso di malaria) e dopo circa 20 giorni di ricovero, mor\u00ec. Dalle circostanze intorno alla sua morte Roberto Bola\u00f1o si ispir\u00f2 liberamente per la stesura di Monsieur Pain, rappresentando esse la morte dei poeti (ma anche degli eretici, degli anticonformisti) consumata nel silenzio e la fine di una epoca. \nFu imbalsamato e dapprima sepolto a Montrouge, poi successivamente, nel 1970, nel Cimitero di Montparnasse per volere della sua vedova Georgette.\nCritica.\nThomas Merton lo chiamava \"il pi\u00f9 grande poeta universale, dopo Dante\", e il poeta, critico e biografo Martin Seymour-Smith, una delle principali autorit\u00e0 della letteratura mondiale, ha detto di lui: \"... il pi\u00f9 grande poeta del XX secolo, in qualsiasi lingua\"\nAlcune sue opere possono considerarsi dei successi editoriali come Rusia en 1931 (tre edizioni in quattro mesi) e in parte Trilce, che trov\u00f2 pubblicazione sia in Per\u00f9 nel 1922 che in Spagna nel 1931, mentre altre incontrarono notevoli difficolt\u00e0 di pubblicazione, come per esempio i testi teatrali \"Lock out\" e \"Mosc\u00f9 contra Mosc\u00f9 (o Entre las dos orillas corre el r\u00eco)\" e i gli altri saggi politici per il loro carattere marxista e rivoluzionario, oppure il libro per bambini Paco Yunque, ritenuto eccessivamente triste.\nTrilce in un primo momento fu accolto tiepidamente dalla critica, tuttavia oggi \u00e8 considerata una opera avanguardista di notevole caratura. Vallejo abbraccia l'ultraismo esaltando la metafora e l\u2019ambiguit\u00e0 dei versi e portando la lingua spagnola a limiti inauditi: inventa parole, forza la sintassi, impiega scrittura automatica e altre tecniche utilizzate poi dai movimenti Dada e Surrealisti, anticipando il rinnovamento del linguaggio lettererario che successivamente verr\u00e0 collaudato da Vicente Huidobro nel suo Altazor (1931) e James Joyce in Finnegans Wake (1939). Fu una rottura con la tendenza del passato letterario, polverizzando norme estetiche e retoriche, e riflette la poetica personale di Vallejo, come egli stesso spiega in \"El arte y la revoluci\u00f3n\". In \"Trilce\" sono utilizzati neologismi (il titolo stesso ne \u00e8 esempio), arcaismi, regionalismi, cultismi, vengono utilizzati tutti i registri di linguaggio e si utilizzano ampiamente figure retoriche come paradosso, prosopopea, iperbole, sinestesia. \u00c8 una raccolta di poesie molto intima, in cui confluiscono tre eventi che hanno segnato la vita del poeta, la morte della madre, l'esperienza del carcere e l'amore perduto (verosimilmente Mar\u00eda Rosa Sandoval, morta di tisi nel 1918, o Otilia Vilanueva, quindicenne figlia di un collega del Colegio Barros a cui si rivolge nelle poesie come \"lavandaia dell\u2019anima).\" .\nLa ricerca di un nuovo linguaggio era iniziata con la sua prima opera, Los heraldos negros, considerata da Mariategui \"l'inizio della poes\u00eda peruviana, in senso indigenista\". Tra i versi si esprimono i vissuti profondi negli accadimenti quotidiani, la vita familiare e di paese, il paesaggio bucolico e idilliaco, esprimendosi comunque secondo il gusto modernista allacciandosi a figure come Rub\u00e9n Dar\u00edo e Julio Herrera y Reissig. La opera ebbe una buona ricezione critica nell'ambiente intellettuale peruviano, invece nell'ambiente spagnolo, in particolare da parte di Miguel de Unamuno, fu oggetto di burla una immagine ritenuta fondante della sua poetica innovativa:\"\u00ab... sono i crepitii di un pezzo di pane che alla porta del forno viene a bruciarsi.\u00bb,\" dimostrando l'attrito e la rigidit\u00e0 retorica della letteratura spagnola davanti a questo nuovo linguaggio, capace di estrarre il profondo dal quotidiano, perfino dalla realt\u00e0 domestica.\nIn \"El arte y la revoluci\u00f3n\" inizia a riflettere sulla creazione di una estetica marxista lontana dai dogmi e dalle necessit\u00e0 rivoluzionarie. Vallejo distingue dunque l'arte borghese capitalista e l'arte proletaria bolscevica, forme di espressione di classe, finalizzate agli interessi rispettivamente dell'imperialismo capitalista e della rivoluzione bolscevica. Non lesina per questo motivo critiche a Majakovskij, definito fabbricante di versi \"sous commande\", freddi e morti, di arte basata su formule e non sulla sincerit\u00e0 affettiva e personale. Per Vallejo, Majakovskij scrisse versi sprovvisti di calore ardente e toccante, ma invece generati da una trazione esteriore e meccanica, da un riscaldamento artificiale; lo declassa dunque da poeta a semplice spirito rappresentativo della sua epoca e del suo ambiente.\nL'arte socialista ha dunque la necessit\u00e0 di andare al di l\u00e0 degli interessi di classe e delle congiunture storiche, tendendo all'universalit\u00e0 e alla longevit\u00e0. Mette in atto questa poetica protesa alla creazione di un'arte socialista nei \"Poemas Humanos\" (1939) e in \"Espa\u00f1a, aparta de m\u00ed este c\u00e1liz\" (1939)"}
{"id": "461934", "revid": "1513836", "url": "https://it.wikipedia.org/wiki?curid=461934", "title": "Islanda all'Eurovision Song Contest", "text": "L'Islanda ha debuttato all'Eurovision Song Contest 1986. Come migliori risultati, ha ottenuto due secondi posti, uno nel 1999 e l'altro nel 2009, a dieci anni di distanza l'uno dall'altro.\n\u00c8 l'unico paese nordico a non avere ancora vinto l'evento. Nel 2005, per la prima volta dall'introduzione di una semifinale, non riesce a qualificarsi per la serata finale.\nPartecipazioni.\nNOTE:\nStatistiche di voto.\nFino al 2021, le statistiche di voto dell'Islanda sono:"}
{"id": "461935", "revid": "1543377", "url": "https://it.wikipedia.org/wiki?curid=461935", "title": "Ko\u00e7 Holding", "text": "La Ko\u00e7 Holding \u00e8 il pi\u00f9 grande conglomerato industriale della Turchia.\nLa Famiglia Ko\u00e7, la pi\u00f9 ricca del paese, controlla le attivit\u00e0 del gruppo dal quartier generale di Nakkastepe, Istanbul.\nStoria.\nIl fondatore dell'impero Vehbi Ko\u00e7 diede vita alla sua prima azienda nel 1926 e successivamente, il 20 novembre 1963, quando le attivit\u00e0 sotto il suo controllo erano gi\u00e0 molteplici, le riun\u00ec tutte sotto la Ko\u00e7 Holding, in modo da poterle governare pi\u00f9 agevolmente e per una migliore distribuzione delle risorse.\nLa Ko\u00e7 Holding opera nei settori dell'Automotive, dell'elettronica di consumo, degli elettrodomestici, alimentari, energia, servizi finanziari, informatica, costruzioni e vendita al dettaglio.\nLa holding controlla il gruppo come centro in cui vengono prese le decisioni strategiche e da dove provengono le linee-guida di tutte le attivit\u00e0. La holding inoltre ha una unit\u00e0 per pianificare le attivit\u00e0 a lungo termine in accordo al piano di sviluppo nazionale turco.\n16 societ\u00e0 del gruppo sono quotate alla Borsa di Istanbul.\nLe compagnie riunite sotto il controllo della Ko\u00e7 Holding sono 113, con 95.745 lavoratori e 14.000 rivenditori ed agenzie di servizi post-vendita.\nTop management.\nVehbi Ko\u00e7 lasci\u00f2 la guida del gruppo al figlio Rahmi M. Ko\u00e7 nel 1984. Rahmi Ko\u00e7 si \u00e8 ritirato il 4 aprile 2003, lasciando la propria posizione nelle mani del figlio maggiore Mustafa V. Ko\u00e7. Rahmi Ko\u00e7 \u00e8 tuttora presidente onorario e membro del Consiglio di Amministrazione, e attualmente l'amministratore delegato della Ko\u00e7 Holding \u00e8 B\u00fclent Bulgurlu.\nConcorrenza.\nIl maggior concorrente del gruppo Ko\u00e7 \u00e8 la Sabanc\u0131 Holding, il secondo gruppo di aziende in Turchia.\nEducazione.\nScuole primarie e secondarie, nonch\u00e9 una universit\u00e0 (la Ko\u00e7 University) furono fondate dalla Fondazione Vehbi Ko\u00e7.\nAttivit\u00e0 recenti.\nAgli inizi del 2006, la Ko\u00e7 Holding ha acquisito TUPRAS, indicata da ISO nel 2005 come la pi\u00f9 grossa compagnia turca, che ha investimenti nel campo della ricerca, del trasporto e della lavorazione del petrolio.\nKo\u00e7 Holding ha anche acquisito una delle maggiori banche turche, la Yap\u0131 Kredi."}
{"id": "461936", "revid": "59966", "url": "https://it.wikipedia.org/wiki?curid=461936", "title": "Gruppo Koc", "text": ""}
{"id": "461937", "revid": "36426", "url": "https://it.wikipedia.org/wiki?curid=461937", "title": "Cosimo III", "text": ""}
{"id": "461938", "revid": "287204", "url": "https://it.wikipedia.org/wiki?curid=461938", "title": "Koc Holding", "text": ""}
{"id": "461939", "revid": "125720202", "url": "https://it.wikipedia.org/wiki?curid=461939", "title": "Sequestro Gancia", "text": "Il sequestro Gancia fu un sequestro di persona avvenuto in Italia nel 1975 durante gli anni di piombo. Un nucleo armato delle Brigate Rosse sequestr\u00f2 il mattino del 4 giugno l'industriale Vittorio Vallarino Gancia, figlio del proprietario dell'omonima casa vinicola, al fine di ottenere un riscatto con cui finanziare l'attivit\u00e0 dell'organizzazione terroristica per la lotta armata.\nIl sequestro si concluse il giorno successivo quando i rapitori incaricati della detenzione dell'ostaggio furono individuati da una pattuglia dei carabinieri che fece irruzione nella cascina Spiotta d'Arzello, vicino ad Acqui Terme, dove era tenuto nascosto Gancia. Lo scontro a fuoco con l'impiego di armi automatiche e bombe a mano caus\u00f2 la morte dell'appuntato dei carabinieri Giovanni D'Alfonso e della terrorista Margherita Cagol, capo del nucleo brigatista e moglie di Renato Curcio, oltre al grave ferimento di altri due carabinieri, tra cui il tenente Umberto Rocca che perse un braccio e un occhio; l'ostaggio venne liberato incolume. Il sanguinoso avvenimento, i cui dettagli non sono mai stati precisati completamente, ebbe profonde ripercussioni per la storia delle Brigate Rosse: esacerb\u00f2 il risentimento e la violenza del gruppo terroristico e segn\u00f2 il passaggio a una fase pi\u00f9 cruenta della lotta armata.\nStoria.\nContesto.\nDopo l'evasione di Renato Curcio dal carcere di Casale Monferrato il 18 febbraio 1975 ad opera di un gruppo armato delle Brigate Rosse guidato da Margherita Cagol, moglie del detenuto, l'organizzazione terroristica aveva sviluppato un programma complessivo di ampliamento delle sue strutture dirigenti e di incremento del numero dei militanti e delle basi logistiche. Inoltre il comitato esecutivo, il principale organo di direzione costituito in questa fase da Curcio, la Cagol, Mario Moretti e Giorgio Semeria, aveva promosso anche una nuova elaborazione teorica sugli obiettivi della lotta armata, contenuta nella cosiddetta \"Risoluzione della Direzione Strategica\" divulgata dalla Brigate Rosse nell'aprile 1975. Nella prima met\u00e0 del 1975 si alternarono iniziative armate delle Brigate Rosse contro i presunti rappresentanti nazionali dell'ipotizzato progetto di riforma capitalistica da parte del cosiddetto SIM (Stato Imperialista delle Multinazionali), con i nuovi successi delle forze dell'ordine che arrestarono alcuni militanti dell'organizzazione. La situazione politico-sociale italiana rimaneva complessa e carica di spinte estremistiche da parte di importanti minoranze giovanili e operaie; in questo clima le Brigate Rosse poterono contare sull'apporto di nuovi militanti ed estendere la loro presenza territoriale: mentre Renato Curcio ritorn\u00f2 a Milano, la Cagol rimase a Torino e Moretti inizi\u00f2 a organizzare una nuova colonna a Roma. In questa fase divenne quindi importante per le Brigate Rosse la disponibilit\u00e0 di risorse finanziarie sufficienti a disporre di strutture, armi e materiali e a mantenere in clandestinit\u00e0 un certo numero di militanti.\nNelle sue memorie Mario Moretti ha descritto le crescenti difficolt\u00e0 dell'organizzazione per reperire i mezzi finanziari necessari e l'importante impegno operativo richiesto ai militanti per effettuare una serie sistematica di rapine in banche a scopo di autofinanziamento per garantire un regolare afflusso di denaro al Comitato Esecutivo che gestiva queste risorse e distribuiva i quantitativi previsti alle colonne e ai fronti. Per superare almeno momentaneamente queste difficolt\u00e0 e questa carenza di risorse venne quindi deciso di organizzare un sequestro di persona a scopo di estorsione; come obiettivo venne scelta una nota personalit\u00e0 del capitalismo italiano, il che avrebbe permesso di giustificare anche politicamente un'azione di questo tipo, definendola un esproprio ai capitalisti da parte di una forza rivoluzionaria.\nIl sequestro.\nMargherita Cagol, dirigente della colonna torinese, prese l'iniziativa di proporre il sequestro dell'industriale dello spumante Vittorio Vallarino Gancia e ag\u00ec rapidamente per mettere in atto questa azione. Alcune testimonianze di altri brigatisti, in particolare Giorgio Semeria, hanno riferito di un presunto contrasto tra \"Mara\", desiderosa di accelerare i tempi e agire rapidamente, e altri dirigenti, in particolare Moretti, pi\u00f9 prudenti e attendisti; nelle sue memorie peraltro Moretti non conferma questo contrasto e parla di una sostanziale concordanza di idee con la Cagol e di un accordo all'interno del Comitato Esecutivo sul progetto di sequestrare Gancia. Anche Renato Curcio conferma che la decisione di sequestrare Gancia venne prese di comune accordo tra lui, la Cagol e Moretti durante una riunione nell'aprile 1975, su proposta della colonna torinese. Egli afferma che era intenzione di seguire le modalit\u00e0 operative dei movimenti guerriglieri latino-americani che gi\u00e0 da tempo effettuavano rapimenti a scopo di estorsione di finanzieri e industriali per reperire risorse per la lotta armata. Sembra che Gancia venne scelto soprattutto per considerazioni pratiche di natura logistica in quanto si ritenne che l'azione sarebbe stata facile e poco rischiosa in un territorio tra Canelli e Alessandria che i brigatisti conoscevano bene e dove disponevano di strutture di supporto. Si prevedeva di richiedere un riscatto di circa un miliardo di lire e di concludere l'operazione in pochi giorni; Curcio, evaso e ricercato in tutta Italia, venne escluso dal nucleo operativo impegnato nell'organizzazione del sequestro, di cui prese la direzione Margherita Cagol.\nNonostante l'apparente facilit\u00e0 dell'operazione, la colonna torinese commise tuttavia alcuni gravi errori di preparazione, compromettendo fin dall'inizio la riuscita del sequestro. In primo luogo vennero coinvolti nell'azione alcuni militanti inesperti che si dimostrarono impreparati e facilitarono le indagini delle autorit\u00e0. Soprattutto per la detenzione del sequestrato venne scelta la cascina Spiotta d'Arzello, una costruzione isolata nelle colline del Monferrato molto vicina al luogo del previsto agguato, utilizzata da anni dai brigatisti che erano stati molte volte visti e frequentati dalla popolazione del luogo. Gli abitanti non avevano mai segnalato in passato la presenza di giovani sconosciuti nella cascina ma in caso di eventi criminosi sarebbe stato agevole per le forze dell'ordine raccogliere informazioni sulla presenza di questi estranei.\nVittorio Vallarino Gancia, 42 anni, separato dalla moglie da cui aveva avuto due figli, era l'amministratore delegato e il direttore generale dell'importante ditta vinicola \"Gancia\" di Canelli, di cui aveva assunto la guida dopo il ritiro del padre Lamberto Gancia. L'industriale viveva da solo in una lussuosa villa con piscina e campi da tennis alla periferia della citt\u00e0; il 4 giugno 1975 alle ore 15:00 lasci\u00f2 la sua abitazione per recarsi con la sua Alfa Romeo Alfetta alla sede della ditta in corso Libert\u00e0 a circa un chilometro di distanza. Secondo la testimonianza del giardiniere della villa, Giuseppe Medina, sembra che a circa cento metri dall'abitazione fossero gi\u00e0 in attesa, vicino a una Fiat 124 verde e a un furgone, quattro uomini che apparentemente stavano discutendo fra loro come se si fosse verificato un incidente stradale; dopo aver visto passare Gancia sulla sua auto, i quattro risalirono a bordo dei loro autoveicoli e partirono a loro volta a velocit\u00e0 moderata, seguendo l'Alfetta.\nPoco pi\u00f9 avanti, lungo la provinciale piemontese Cassinasco-Canelli, Gancia venne bloccato da alcuni uomini, apparentemente operai in tuta, che gli fecero cenno di rallentare e poi di fermarsi simulando con transenne la presenza di un'area di lavori in corso lungo la strada. L'industriale quindi si ferm\u00f2 e venne subito tamponato posteriormente dal furgone che lo aveva seguito; uno degli uomini in tuta ruppe il lunotto posteriore dell'Alfetta a colpi di martello, l'auto di Gancia venne aperta, l'industriale venne minacciato con una pistola da un uomo incappucciato, quindi venne tirato fuori dall'auto e fatto salire sul furgone, affiancato da uno dei terroristi. Uno degli uomini prese la guida dell'auto di Gancia e rapidamente i tre autoveicoli, il furgone, la Fiat 124 e l'Alfetta, ripartirono. Secondo Sergio Flamigni i brigatisti che presero parte materialmente al rapimento sarebbero stati cinque tra cui Mario Moretti; tuttavia nelle sue memorie Moretti non fa cenno a una sua partecipazione diretta.\nDopo il sequestro i brigatisti proseguirono senza difficolt\u00e0 verso la cascina Spiotta d'Arzello, il luogo scelto per la detenzione iniziale del rapito, poco distante da Acqui Terme, mentre il furgone e l'auto di Gancia furono abbandonate a Calamandrana, tra Nizza Monferrato e Canelli. In apparenza tutto si era svolto secondo i piani della colonna torinese e Margherita Cagol e un altro brigatista incaricati di detenere alla Spiotta il sequestrato ritennero che tutto stesse procedendo secondo il programma stabilito. Era gi\u00e0 stata preparata la richiesta scritta di riscatto di un miliardo da pagare entro dieci giorni, altri 500 milioni in caso di ritardo della consegna del denaro.\nIn realt\u00e0 un evento fortuito, verificatosi ancor prima del rapimento, e l'incapacit\u00e0 di un militante delle Brigate Rosse avevano gi\u00e0 cambiato la situazione e favorito in modo decisivo le indagini e le ricerche delle forze dell'ordine. Alle ore 13, due ore prima del sequestro, due giovani, uno pi\u00f9 giovane con gli occhiali e uno con i baffi, alla guida di una Fiat 124 avevano avuto un banale incidente con una Fiat 500 lungo la strada da Canelli a Cassinasco; i due uomini ebbero un comportamento molto accondiscendente, assumendosi la responsabilit\u00e0 dell'incidente e offrendosi di risarcire in proprio e subito il guidatore della Fiat 500, il diciottenne Cesarino Tarditi. Quest'ultimo tuttavia prefer\u00ec avvertire uno zio, che era il proprietario della Fiat 500, e quindi i carabinieri che si misero quindi alla ricerca degli occupanti della Fiat 124 che, dopo aver rilasciato una dichiarazione scritta di responsabilit\u00e0, si erano subito allontanati dal luogo dell'incidente. Dopo alcune ore le forze dell'ordine intercettarono la Fiat 124 alla periferia di Canelli: a bordo c'era solo il giovane con gli occhiali che tent\u00f2 di fuggire a piedi ma dopo un rocambolesco inseguimento venne raggiunto dai carabinieri e trasferito in caserma dove rivel\u00f2 di chiamarsi in realt\u00e0 Massimo Maraschi, 22 anni, e rilasci\u00f2 la sorprendente e inattesa dichiarazione di considerarsi \"prigioniero politico\". \nFino a quel momento i carabinieri e la Criminalpol, subito avvertiti del rapimento di Gancia dopo l'allarme diffuso dal guardiano della villa che aveva visto la scena del sequestro, avevano intrapreso una serie di ricerche e organizzato senza successo posti di blocco; l'auto dell'industriale e il furgone dei rapitori erano stati rintracciati, ma gli inquirenti non avevano preso in considerazione la possibilit\u00e0 che le Brigate Rosse fossero responsabili del sequestro. Maraschi con la sua improvvida e intempestiva dichiarazione rivel\u00f2 la reale identit\u00e0 dei sequestratori. Massimo Maraschi era gi\u00e0 indagato da circa un anno dal Nucleo Speciale Antiterrorismo dei carabinieri guidato dal generale Carlo Alberto dalla Chiesa, che ne sospettava l'appartenenza alle Brigate Rosse. Il giovane venne quindi arrestato per detenzione abusiva d'arma, falso e resistenza; inoltre la presenza di un brigatista nei pressi del luogo del rapimento convinse il generale che l'azione fosse opera dell'organizzazione eversiva e che la base dove era detenuto Gancia non potesse essere molto lontana.\nI brigatisti della colonna torinese non sembrarono comprendere la pericolosit\u00e0 della situazione: Margherita Cagol inform\u00f2 subito gli altri dirigenti del Comitato Esecutivo dell'incidente e dell'arresto di Maraschi, ma assicur\u00f2 Curcio e Moretti che la situazione era sotto controllo, che sarebbe stato impossibile agli inquirenti risalire al luogo della detenzione di Gancia e che quindi l'operazione poteva proseguire come stabilito. La mattina del 5 giugno la Cagol telefon\u00f2 personalmente a Curcio e lo tranquillizz\u00f2; essa sembr\u00f2 calma e determinata; apparve sicura che il sequestro sarebbe proseguito bene. Secondo i piani iniziali era stato previsto che il sequestrato sarebbe stato trasferito in un altro luogo dopo una sosta iniziale alla cascina Spiotta, ma la Cagol consider\u00f2 che fosse preferibile non spostarlo dopo l'allarme diffuso tra le forze dell'ordine: la brigatista ritenne che la cascina fosse un luogo sicuro e isolato da dove sarebbe stato facile, per la sua collocazione geografica, individuare in anticipo eventuali pattuglie di polizia o carabinieri.\nLa \"battaglia di Arzello\".\nLa ricostruzione dei carabinieri.\nIl tenente dei carabinieri Umberto Rocca, 35 anni, originario di Genova, sposato con un figlio di quattro anni, era il comandante in sede vacante della compagnia di Acqui Terme ed era stato attivato fin dal pomeriggio del 4 giugno da un fonogramma dei carabinieri di Canelli che avvisava del sequestro di Gancia e dell'arresto di un presunto brigatista. Erano stati organizzati posti blocco ed erano iniziati controlli nella campagna circostante alla ricerca del luogo di detenzione dell'industriale rapito. Egli ha rievocato quella giornata: rimase in azione insieme ai suoi uomini anche durante la notte fino alle ore 04.30 del 5 giugno senza trovare traccia dei rapitori. Alle ore 07.00 riprese servizio e, nonostante che quel giorno fosse la festa dell'Arma dei Carabinieri a cui egli avrebbe dovuto partecipare con una sua rappresentanza, dal comando di Alessandria gli venne ordinato invece di riprendere al mattino i rastrellamenti nelle campagne. Alle ore 10.00 egli rientr\u00f2 in azione, uscendo dalla caserma su una Fiat 127 con targa militare insieme al maresciallo Rosario Cattafi, 50 anni, sposato con quattro figli, e all'appuntato Giovanni D'Alfonso 44 anni, sposato con tre figli. Tutti e tre i carabinieri erano in uniforme.\nSecondo il racconto del tenente Rocca, egli non aveva un piano preciso di ricerche, e in un primo tempo si rec\u00f2, con i due sottoposti, dal Procuratore della Repubblica, Lino Datovo, al quale riferiva quotidianamente i risultati delle indagini; il magistrato era impegnato al telefono ed il tenente parl\u00f2 prima con il sostituto procuratore e quindi con l'appuntato Pietro Barberis, 50 anni, membro del nucleo di polizia giudiziaria della procura, che si offr\u00ec di accompagnare gli altri carabinieri. Il tenente Rocca aveva deciso di ispezionare un castello in rovina, chiamato la Tinazza, situato in cima ad una collina, lungo la strada per Castelletto d'Erro. L'appuntato Barberis, in abiti civili, quindi sal\u00ec a bordo della Fiat 127 e i quattro carabinieri si recarono prima al castello, dove non trovarono alcuna traccia utile, e quindi in una vicina comunit\u00e0 per tossicodipendenti. Su proposta del maresciallo Cattafi, decisero di controllare altre tre cascine della zona, visibili dal castello. La pattuglia ispezion\u00f2 due cascine prima di raggiungere la cascina Spiotta d'Arzello.\nLa cascina Spiotta era raggiungibile in auto deviando a sinistra dalla statale per Savona al bivio per Melazzo; dopo aver percorso un lungo tratto di strada, bisognava girare nuovamente a sinistra e imboccare una stradina impervia e in salita che conduceva ad una collina sulla cui sommit\u00e0 sorgeva la costruzione formata da due blocchi, uno di muri in pietra e uno di mattoni con intonaco bianco, sul davanti si aprivano due porte. Dalla collina, posta in luogo isolato, era possibile controllare ad ampio raggio le colline circostanti del Monferrato. Davanti alla cascina si trovava uno spazio non molto ampio dove c'erano il pozzo e un forno; il viottolo compiva una curva tortuosa prima di raggiungere lo spiazzo ed era visibile dalle due finestre presenti nella costruzione.\nAlle 11:30 del 5 giugno 1975 la pattuglia del tenente Rocca, percorrendo lentamente con la Fiat 127 l'angusta stradina, raggiunse la Cascina Spiotta dove apparentemente non c'era segno di vita; l'appuntato Barberis rimase vicino alla Fiat 127 che venne lasciata sul sentiero nei pressi della curva, mentre gli altri tre carabinieri scesero e si avvicinarono alla costruzione. La presenza sotto un porticato di due auto, una Fiat 127 e una Fiat 128, segnalava che probabilmente la costruzione era abitata.\nIl tenente Rocca ricorda che essi non erano particolarmente allarmati e non avevano sospetti precisi; le porte e le finestre della cascina erano sbarrate mentre le auto non erano chiuse a chiave; quindi il tenente in un primo tempo apr\u00ec le portiere, controll\u00f2 le carte di circolazione e poi lasci\u00f2 all'appuntato Barberis il compito di verificare i nominativi e comunicare i dati via radio alla centrale. Il tenente Rocca, accompagnato dal maresciallo Cattafi, buss\u00f2 alla porta senza ottenere risposta, quindi si spost\u00f2 sull'angolo dell'edificio, mentre l'appuntato D'Alfonso rimase vicino al porticato. Dall'interno della costruzione i carabinieri udirono il rumore di una radio e subito dopo il tenente Rocca si avvide che una donna li stava osservando attraverso le persiane di una delle due finestre; l'ufficiale le grid\u00f2 di scendere e aprire ma la sconosciuta si ritir\u00f2 subito dalla finestra. Contemporaneamente il maresciallo Cattafi ricominci\u00f2 a bussare alla porta su cui era presente una targhetta con la scritta \"Dottor Caruso\"; a questo punto la porta si apr\u00ec e si mostr\u00f2 un giovane dall'apparente et\u00e0 di circa 30 anni, di altezza 1.75 m, di aspetto distinto, con volto scavato, che sembr\u00f2 irritato dalla vista delle forze dell'ordine e chiese il motivo della loro presenza.\nIl tenente Rocca replic\u00f2 facendo notare che erano carabinieri in divisa e invitando lo sconosciuto ad uscire dall'edificio per un controllo; l'ufficiale era soprattutto attento a osservare la finestra in alto, e fu quindi il maresciallo Cattafi che si avvide per primo che il giovane rimasto sulla porta invece di uscire come ordinato strappava con i denti la sicura di una bomba a mano e la lanciava verso i due carabinieri prima di richiudere subito la porta. La bomba a mano era diretta verso il tenente Rocca che ricorda come, alle grida di allarme del maresciallo, si volt\u00f2 di scatto e vide un oggetto in volo verso di lui; ebbe solo il tempo di alzare d'istinto l'arto superiore sinistro prima di essere raggiunto dalla deflagrazione. La bomba esplose vicino al gomito, gli amput\u00f2 istantaneamente il braccio e lo fer\u00ec gravemente all'occhio sinistro; l'ufficiale ha raccontato che vide rosso, ma non cadde subito a terra; il calore scaturito dall'esplosione ravvicinata chiuse i vasi sanguigni lacerati e imped\u00ec un'emorragia incontrollabile che avrebbe potuto essergli fatale. Il tenente Rocca, con il braccio sinistro devastato ed il volto sanguinante, rimase in piedi e apr\u00ec il fuoco in direzione della finestra con la carabina M1 di cui era armato.\nNonostante la massima confusione dopo l'esplosione della bomba a mano, i carabinieri cercarono di reagire: il tenente Rocca in un primo momento, pur gravemente ferito, continu\u00f2 a dare ordini, mentre il maresciallo Cattafi, leggermente ferito da schegge della bomba a mano, e l'appuntato D'Alfonso aprirono il fuoco. Subito dopo l'esplosione, dalla cascina uscirono di corsa il giovane che aveva lanciato la bomba a mano e una donna che si diressero, sparando con armi automatiche e lanciando un'altra bomba, verso le loro auto sotto il porticato, cercando di fuggire. In questa fase venne raggiunto dal fuoco dei due brigatisti l'appuntato D'Alfonso che tentava di impedire la fuga; nello scontro il carabiniere venne colpito da numerosi proiettili. Nel frattempo l'appuntato Barberis era rimasto accanto all'auto di servizio lungo la stradina; avendo ricevuto in precedenza l'ordine dal tenente Rocca di richiedere rinforzi, egli aveva preferito aspettare la risposta della centrale e non muoversi nonostante avesse udito l'esplosione e gli spari.\nSecondo il racconto dell'appuntato Barberis, egli vide improvvisamente arrivare lungo il viottolo le due auto dei terroristi in fuga, la Fiat 127 guidata dall'uomo e dietro la Fiat 128 con a bordo la donna; i due brigatisti aprirono il fuoco non appena videro l'appuntato ma, trovandosi la strada sbarrata dall'automobile dei carabinieri ferma sulla stradina, non poterono proseguire. Per aprirsi una via di scampo, deviarono per la campagna, ma, sotto il fuoco dell'appuntato che aveva iniziato a sparare con la sua pistola d'ordinanza contro le due autovetture, la loro fuga termin\u00f2 bruscamente. L'auto in testa fin\u00ec contro un salice, mentre quella guidata dalla donna tampon\u00f2 a sua volta la Fiat 127. Secondo i ricordi dell'appuntato, i due brigatisti avrebbero in un primo momento tentato ancora di fuggire, uscendo dalle due auto e riprendendo a sparare, ma poi la donna, che sembrava ferita, inizi\u00f2 a gridare che accettavano di arrendersi e gett\u00f2 a terra la pistola; anche l'uomo sembrava disarmato.\nIn realt\u00e0 i due brigatisti fecero un ultimo tentativo di avere la meglio; coperto dalla donna, l'uomo lanci\u00f2 un'altra bomba a mano contro l'appuntato Barberis, ma il carabiniere non si fece sorprendere, si spost\u00f2 in avanti, evit\u00f2 l'esplosione e spar\u00f2 ancora tre colpi di pistola, colpendo la donna che cadde a terra seriamente ferita. Il giovane invece fugg\u00ec verso la vegetazione e si inoltr\u00f2 nel bosco; l'appuntato Barberis e il tenente Rocca ritengono che la ragazza venne colpita sul fianco mentre si stava girando per fuggire; il carabiniere ha raccontato che, dopo aver recuperato un caricatore della pistola dell'appuntato D'Alfonso, cerc\u00f2 di inseguire il terrorista nella boscaglia ma ben presto ne perse le tracce e fece ritorno alla cascina dove per la prima volta si avvide del drammatico esito dello scontro a fuoco: l'appuntato D'Alfonso giaceva a terra in gravissime condizioni con ferite multiple, le armi erano sparse sul prato, la giovane sconosciuta stava spirando.\nNel frattempo il maresciallo Cattafi si era preoccupato di soccorrere il tenente Rocca in gravi condizioni; il sottufficiale, a sua volta ferito da schegge, sorresse il superiore e lo trascin\u00f2 lungo il pendio fino alla strada sterrata dove i due carabinieri fermarono l'auto del postino che stava transitando. Il tenente ferito venne caricato sulla macchina e trasportato direttamente all'ospedale di Acqui Terme, mentre il maresciallo Cattafi telefon\u00f2 da una cascina vicina per allertare il comando e quindi ritorn\u00f2 alla Spiotta quando ormai lo scontro a fuoco era terminato. Intanto sul luogo degli eventi era arrivata l'auto dei carabinieri, richiamata in precedenza dall'appuntato Barberis, con a bordo il brigadiere Lucio Prati e l'autista, carabiniere Regina. Il brigadiere Prati, raggiunta la costruzione, ag\u00ec con prudenza: i carabinieri spararono alcuni colpi, lanciarono bombe lacrimogene dentro l'edificio e attesero alcuni minuti prima di entrare. All'interno della cascina i carabinieri trovarono nella cucina una branda, due magliette e una bombola di gas, mentre, nella stanza dove si apriva la finestra, su un lato videro una porta angusta: dietro quest'apertura si trovava la prigione dove era stato chiuso Vallarino Gancia. I carabinieri aprirono la porta e liberarono il sequestrato; Gancia, esausto ed emozionato, in piedi, con le mani legate dietro la schiena, accolse con grande sollievo le forze dell'ordine; egli aveva udito i rumori della violenta sparatoria e aveva temuto in un primo tempo che si trattasse di uno scontro tra bande rivali.\nLa cascina Spiotta venne raggiunta nei minuti successivi da un numero crescente di funzionari, agenti e uomini del nucleo antiterrorismo; i soccorsi sanitari poterono occuparsi dei feriti: l'appuntato Giovanni D'Alfonso, trasportato all'ospedale di Alessandria, apparve subito in condizioni disperate, il maresciallo Cattafi era invece solo leggermente ferito. Il tenente Rocca aveva l'arto sinistro spappolato e l'occhio sinistro colpito; egli non perse conoscenza durante il trasporto, usc\u00ec da solo dall'auto del postino e dimostr\u00f2 anche in ospedale con il personale e con i famigliari, lucidit\u00e0 e fermezza d'animo nonostante le gravissime ferite.\nA terra, sul prato della cascina Spiotta, la donna sconosciuta, colpita al braccio, alla schiena e al torace, era ormai deceduta; il corpo venne coperto con un lenzuolo bianco. La giovane indossava blue-jeans arrotolati al polpaccio, un golf bianco, scarpe di corda, aveva una borsa a tracolla; alta circa 1.60 m, al dito anulare della mano sinistra portava un anello con tre piccole pietre. Gli uomini del nucleo antiterrorismo l'identificarono con ragionevole certezza per Margherita Cagol, brigatista ricercata e moglie di Renato Curcio.\nLa ricostruzione dei brigatisti.\nIl 18 gennaio 1976 i carabinieri del generale dalla Chiesa catturarono nell'appartamento di via Maderno a Milano Renato Curcio e Nadia Mantovani; tra i materiali requisiti nella base brigatista fu rintracciata una copia della relazione scritta personalmente dal brigatista sconosciuto sfuggito alla cattura alla cascina Spiotta sui fatti verificatesi il 5 giugno 1975. Nel documento il terrorista descrive gli eventi con molti particolari fin dal momento in cui egli raggiunse la cascina dove era gi\u00e0 presente \"Mara\" (Margherita Cagol) che apparve nervosa, avendo intercettato attraverso la radio sintonizzata sulle frequenze delle forze dell'ordine le comunicazioni di un'auto dei carabinieri che sembrava in zona.\nSecondo il suo racconto, il brigatista appena arrivato si appost\u00f2 sul primo piano dell'edificio da dove era possibile osservare il territorio a lungo raggio fino alle strade che conducevano a Savona; sul tavolo della stanza era accesa a pieno volume la radio che controllava le comunicazioni dei carabinieri. Dal racconto sembrerebbe che i due brigatisti si avvidero improvvisamente e solo all'ultimo momento dalla comparsa dei carabinieri, il giovane apr\u00ec le imposte della finestra e dalle tapparelle scorse i militi quando essi erano gi\u00e0 davanti alla porta della cascina. Sconvolto e stupito, avvert\u00ec subito la Cagol che, incredula e allarmata, corse a sua volta alla finestra, si sporse per vedere meglio e poi si ritrasse subito, confermando che c'erano tre carabinieri. I due brigatisti erano in preda alla massima agitazione.\nGiorgio Bocca evidenzia l'imprudenza e la mancanza di accortezza dei brigatisti: evidentemente nessuno sorvegliava la stradina e i carabinieri arrivarono al porticato senza essere visti nonostante che dalla cascina fosse possibile controllare il terreno fino ad un chilometro di distanza. Anche Mario Moretti nelle sue memorie ammette che i compagni \"si erano distratti\"; egli afferma che la situazione non sarebbe precipitata se i due si fossero accorti per tempo dei carabinieri e li avessero accolti tranquillamente senza destare sospetti; secondo lui si trattava di controlli casuali e gli uomini delle forze dell'ordine non prevedevano affatto che dentro la cascina fosse nascosto il sequestrato.\nIn realt\u00e0 la Cagol era fiduciosa: la cascina Spiotta, isolata sulla collina, forniva un'ottima visuale sulle vallate, e quindi in teoria i due brigatisti avrebbero avuto il tempo di individuare i carabinieri con molto anticipo, in quel caso era previsto che essi abbandonassero incolume Gancia e fuggissero discendendo a piedi il pendio fino ad un viottolo sterrato dove era pronta una macchina. Anche secondo Stefania Podda i brigatisti compirono una serie di errori: ritiene che il giovane si sia addormentato mentre si trovava di guardia alla finestra; inoltre il tronco d'albero che avrebbe dovuto essere sistemato di traverso sulla stradina per guadagnare tempo non era stato posizionato e quindi l'auto dei carabinieri non trov\u00f2 alcun ostacolo.\nIl racconto del brigatista delle fasi successive dell'evento, dopo l'arrivo dei carabinieri alla cascina, continua molto dettagliato: egli e la Cagol cercarono freneticamente di raccogliere armi, munizioni, materiali e documenti, scesero le scale e si avvicinarono alla porta d'ingresso dove rimasero in attesa per alcuni minuti. Il brigatista aveva con s\u00e9 una carabina M1, una pistola e quattro bombe a mano di tipo SRCM, la donna teneva a tracolla una borsa e un mitra, in mano impugnava una pistola. I due erano incerti sul da farsi: la Cagol voleva correre verso le auto e fuggire, mentre l'uomo avrebbe voluto portare via anche l'ostaggio; per chiarire meglio la situazione il brigatista apr\u00ec la porta e si mostr\u00f2: vide prima uno e poi altri due carabinieri che lo invitarono ripetutamente a uscire. Egli cerc\u00f2 di guadagnare tempo; i due brigatisti avevano deciso di tentare una sortita lanciando le bombe a mano e aprendosi la via di fuga a colpi di mitra, essi ritenevano che i carabinieri fossero solo tre.\nImprovvisamente il brigatista lanci\u00f2 la bomba a mano che esplose provocando il panico e la confusione; i due terroristi uscirono di corsa e l'uomo lanci\u00f2 un'altra SRCM mentre si avvicinavano al porticato dove erano parcheggiate le auto; alle loro spalle uno dei carabinieri li stava inseguendo e sparava con la sua pistola. La Cagol e l'altro brigatista si girarono e tirarono contro l'inseguitore; la carabina M1 dell'uomo si incepp\u00f2 subito e i due utilizzarono le pistole, il carabiniere cadde a terra colpito, la Cagol, secondo il racconto, avrebbe continuato a sparargli ancora; quindi i due arrivarono alle auto e salirono a bordo.\nA questo punto il racconto del brigatista sembra lacunoso; Moretti nelle sue memorie ha rievocato altri particolari della parte finale del tentativo di fuga. Margherita Cagol sarebbe stata colpita mentre si avvicinava alle auto dal carabiniere rimasto in attesa sulla stradina; nonostante le ferite riusc\u00ec ugualmente a salire in macchina seguita dall'altro brigatista, ma le condizioni della donne erano serie, la Cagol non era in grado di guidare, ne nacque un tamponamento e le due auto finirono fuori strada. In realt\u00e0 sembra che la Cagol sia stata colpita mentre si trovava all'interno dell'auto; un proiettile, deviato dal sedile, fu ritrovato nel tappetino del guidatore. La brigatista era disarmata; nel tamponamento aveva perso la pistola Browning, mentre il mitra era rimasto dentro l'auto. Il brigatista narra nella sua relazione che i due dichiararono di arrendersi al carabiniere superstite che, molto innervosito, li teneva sotto tiro; questi si trovava in alto e controllava i due terroristi che a braccia alzate erano pi\u00f9 in basso sul pendio in mezzo al prato; in realt\u00e0 l'uomo aveva concordato con la Cagol di lanciare un'altra bomba a mano e provare a fuggire verso il bosco. Il brigatista lanci\u00f2 la SRCM ma il tentativo fall\u00ec: il carabiniere si accorse in tempo e rimase illeso; i due brigatisti tentarono la fuga: l'uomo corse per un tratto sui campi e quindi si gett\u00f2 nella boscaglia. Egli ud\u00ec alle sue spalle numerosi colpi di pistola e la Cagol che urlava; da una buca del terreno dove si era riparato osserv\u00f2 che la compagna era a terra a braccia alzate. Egli ritenne di non poter prestare aiuto alla Cagol e, pensando che altre forze dell'ordine fossero in arrivo, decise di continuare a fuggire tra la vegetazione, discendendo il pendio. Moretti ritiene che \"Mara\", ferita seriamente, non potesse n\u00e9 correre n\u00e9 camminare.\nLa relazione del brigatista si conclude: egli continu\u00f2 a fuggire attraverso la campagna per parecchio tempo e giunse dall'\"altra parte della collina vicino ad un bosco\"; in quel momento sent\u00ec altri due colpi di pistola e poi alcune raffiche di mitra; a suo dire erano trascorsi circa cinque minuti dal momento in cui aveva lasciato la cascina. Egli ricorda che in un primo momento pens\u00f2 che fossero colpi sparati dalla Cagol, in seguito inizi\u00f2 a credere che fossero i carabinieri e temette per la vita della compagna. Giorgio Bocca ritiene che le raffiche udite dal brigatista fossero opera dei carabinieri che in effetti tirarono contro la cascina e spararono lacrimogeni prima di entrare nell'edificio e liberare Gancia.\nSulla base del racconto del brigatista fuggito dalla cascina Spiotta, le Brigate Rosse contestarono subito la ricostruzione ufficiale degli eventi e accusarono i carabinieri di aver ucciso deliberatamente Margherita Cagol con un colpo mortale al torace dopo che essa si era gi\u00e0 arresa ed era seduta a terra. I brigatisti parlarono di una esecuzione da parte delle forze dell'ordine per ira e volont\u00e0 di vendetta dopo il cruento scontro a fuoco. Renato Curcio ha affermato che \"Margherita era seduta con le braccia alzate, le \u00e8 stato sparato un solo colpo di pistola... il classico colpo per uccidere\"; Mario Moretti nelle sue memorie non giunge a conclusioni definitive e considera l'evento in connessione alla situazione reale di quella tragica giornata caratterizzata da paura, confusione, rabbia e morte da entrambe le parti\nBilancio e conseguenze.\nNel corso di una conferenza stampa tenuta alla caserma di Acqui Terme le autorit\u00e0 confermarono la versione ufficiale fornita dai carabinieri sulla meccanica degli avvenimenti: i terroristi avevano cercato di fuggire, ingannando i militi, lanciando bombe a mano e sparando; si era combattuta una vera battaglia con morti e feriti, la donna era rimasta uccisa nel conflitto a fuoco mentre tentava di fuggire; venne anche ventilata la possibilit\u00e0 che i due brigatisti avessero cercato di coprire la fuga di un altro militante dell'organizzazione. L'identit\u00e0 della donna era ormai certa grazie alle impronte digitali del cadavere, riscontrate su quelle schedate a disposizione a Roma, e si pot\u00e9 confermare che si trattava di Margherita Cagol, ricercata da tempo e moglie del dirigente brigatista pi\u00f9 noto, Renato Curcio; alle ore 17.00 del 6 giugno le sorelle della Cagol, Lucia e Milena, effettuarono il riconoscimento ufficiale del corpo all'ospedale di Acqui Terme. L'autopsia sul cadavere, effettuata dal professor Athos La Cavera dell'Universit\u00e0 di Genova, concluse che la Cagol era stata raggiunta da tre colpi: i primi due al braccio e alla schiena e, a distanza di alcuni minuti, il terzo mortale al torace, con direzione dall'ascella sinistra all'emitorace destro.\nNon fu invece possibile raggiungere alcuna certezza riguardo all'identit\u00e0 dell'altro brigatista sfuggito alla cattura; in un primo tempo si prospett\u00f2 la possibilit\u00e0 che si trattasse di Curcio in persona e che la moglie si fosse sacrificata per coprire la fuga del marito; in realt\u00e0 dalla dinamica dei fatti risult\u00f2 invece evidente che al contrario era stato l'altro brigatista che aveva tentato di coprire la fuga della Cagol. Le testimonianze concordi di Curcio e di altri militanti hanno sempre escluso la presenza del dirigente brigatista alla cascina Spiotta e il suo coinvolgimento diretto nel sequestro Gancia; egli, essendo evaso da poco, era troppo conosciuto e accanitamente ricercato dalla forze dell'ordine; fu deciso quindi che, per motivi di sicurezza, egli sarebbe rimasto a Milano. Umberto Rocca invece ritiene, come ha riferito nel 2006 nel libro di Stefania Podda, che Curcio fosse coinvolto personalmente nel sequestro anche se al momento dello scontro a fuoco egli verosimilmente non era presente alla cascina Spiotta; Rocca riferisce di aver incontrato, poco prima di raggiungere la cascina, una Fiat 500 che si allontanava verso Melazzo guidata da un uomo che a distanza di tempo egli identific\u00f2 in Renato Curcio.\nL'identit\u00e0 del brigatista presente alla cascina insieme alla Cagol non \u00e8 mai stata rivelata dagli altri brigatisti e rimane ancora oggi sconosciuta. Nel 2006 Umberto Rocca ha affermato che lui e l'appuntato Barberis identificarono anche il brigatista presente alla cascina Spiotta accanto alla Cagol. Barberis tuttavia, temendo rappresaglie delle Brigate Rosse, si sarebbe sempre rifiutato di testimoniare contro questo terrorista e anche Rocca dovette rinunciare ad incriminarlo. L'ufficiale dei carabinieri lo descrive come \"alto circa 1.77 m, magro, viso affilato, zigomi marcati, sui trent'anni\", a giudicare dall'accento, originario di Reggio Emilia. Rocca riferisce anche di aver rivisto il brigatista nel 1978 dopo il suo arresto e di aver avuto conferma del riconoscimento.\nNei giorni successivi al tragico scontro a fuoco, si prolung\u00f2 l'agonia dell'appuntato D'Alfonso, le cui condizioni, nonostante un lungo intervento chirurgico, erano disperate; nella notte tra il 10 e 11 giugno il carabiniere mor\u00ec. Questo lutto rese ancor pi\u00f9 drammatico il bilancio finale della \"battaglia di Arzello\"; ad Acqui Terme si svolse in un'atmosfera emozionata una manifestazione del comitato permanente antifascista in cui si parl\u00f2 di \"banditi\", di \"gesta folli e criminali\" senza alcuna \"rispondenza nella coscienza popolare\".\nTutti i carabinieri protagonisti della tragica scontro alla cascina Spiotta vennero decorati: al tenente Umberto Rocca, che nonostante le mutilazioni, avrebbe continuato una carriera \"d'onore\" nell'Arma congedandosi nel 2007 con il grado di generale di divisione, venne assegnata la Medaglia d'Oro al Valor Militare. Al maresciallo Rosario Cattafi ed, alla memoria, all'appuntato Giovanni D'Alfonso fu conferita la Medaglia d'Argento al Valor Militare; all'appuntato Pietro Barberis, l'unico illeso, la Croce al Valor Militare.\nGli eventi della cascina Spiotta e soprattutto la morte di Margherita Cagol suscitarono grande emozione tra i militanti delle Brigate Rosse; Curcio apprese le prime confuse notizie nel pomeriggio del 5 giugno; quando seppe che una giovane sconosciuta era rimasta uccisa cap\u00ec che si trattava della moglie, l'unica donna del gruppo che aveva sequestrato Gancia. Profondamente colpito dalla notizia, scrisse subito un comunicato commemorativo in cui esaltava Margherita Cagol \"Mara\", \"caduta combattendo\", e assicurava che la lotta armata sarebbe continuata \"fino alla vittoria\" anche per onorarne la memoria e \"meditando l'insegnamento politico che ha saputo dare con la sua scelta\".\nMargherita Cagol era un personaggio di rilievo delle Brigate Rosse; componente del Comitato Esecutivo e tra i membri fondatori del gruppo, aveva dimostrato determinazione e capacit\u00e0 di direzione; godeva di prestigio e considerazione all'interno dell'organizzazione. Nelle loro memorie alcuni importanti brigatisti che ebbero modo di conoscerla, Prospero Gallinari, Mario Moretti e soprattutto Alberto Franceschini, hanno descritto la profonda emozione che provarono alla notizia della sua morte.\nA distanza di tempo le Brigate Rosse ricostruirono l'accaduto sulla base della testimonianza del militante fuggito e fornirono, attraverso un documento diffuso sulla stampa clandestina, la loro interpretazione degli eventi. Le Brigate Rosse riconobbero gli errori commessi durante la fase esecutiva del sequestro, la debolezza del nascondiglio alla cascina Spiotta e l'insufficiente attenzione dei militanti incaricati della custodia di Gancia. Nel documento veniva anche criticato l'atteggiamento troppo difensivo dei due brigatisti che invece di \"ricercare l'annientamento del nemico\", si erano \"illusi di potersi defilare\". Infine l'organizzazione confermava l'accusa rivolta alle forze dell'ordine di aver ucciso deliberatamente Margherita Cagol, gi\u00e0 a terra, ferita e disarmata.\nNel 2006 Rocca ha rievocato la tragica giornata del 5 giugno 1975 in un libro di Stefania Podda; in questa occasione Umberto Rocca ha confermato nel complesso le testimonianze rese al processo, aggiungendo alcuni particolari. Rocca ha narrato del suo incontro, prima di raggiungere la cascina Spiotta, con un Fiat 500 guidata da uno sconosciuto che si allontanava in direzione di Melazzo. Egli ritiene che lo sconosciuto fosse Renato Curcio. Inoltre Rocca ha affermato che lui e l'appuntato Barberis identificarono anche il brigatista presente alla cascina accanto alla Cagol che era sfuggito alla cattura. Barberis tuttavia, temendo rappresaglie delle Brigate Rosse, si sarebbe sempre rifiutato di testimoniare contro questo terrorista e anche Rocca dovette rinunciare ad incriminarlo. L'ufficiale dei carabinieri riferisce di aver rivisto il brigatista nel 1978 dopo il suo arresto e di aver avuto conferma del riconoscimento.\nDopo la conclusione disastrosa del sequestro Gancia, le Brigate Rosse vissero una fase di grande difficolt\u00e0 organizzativa che si prolung\u00f2 fino al 1976; altri militanti furono catturati, tra cui Renato Curcio il 18 gennaio 1976 e Giorgio Semeria il 22 marzo 1976. I superstiti, guidati da Mario Moretti, riuscirono tuttavia a promuovere una profonda riorganizzazione del gruppo terroristico, rafforzando soprattutto la struttura logistico-militare, incrementando il numero dei militanti ed estendendo la presenza sul territorio con la costituzione delle colonne di Genova e Roma. Inoltre le Brigate Rosse di Moretti e dei nuovi componenti del Comitato Esecutivo, decisero di accentuare la carica di violenza e di passare decisamente alle azioni cruente dirette contro uomini politici, magistrati, forze dell'ordine, giornalisti.\nL'8 giugno 1976 un nucleo armato delle Brigate Rosse port\u00f2 a termine il sanguinoso agguato di salita Santa Brigida, uccidendo il magistrato Francesco Coco e i due uomini della sua scorta. L'imboscata, prevista in origine per il 5 giugno 1976, primo anniversario dei fatti della cascina Spiotta, segn\u00f2 una svolta della lotta armata; nel documento di rivendicazione i brigatisti ricordarono la morte di Margherita Cagol, parlarono di \"memoria prodigiosa\" del proletariato e dichiararono minacciosamente che \"niente rester\u00e0 impunito\". Si stava per aprire la fase pi\u00f9 tragica e dolorosa degli anni di piombo."}
{"id": "461941", "revid": "56620", "url": "https://it.wikipedia.org/wiki?curid=461941", "title": "Rosario Cattafi", "text": ""}
{"id": "461942", "revid": "729019", "url": "https://it.wikipedia.org/wiki?curid=461942", "title": "Giovanni D'Alfonso", "text": "Appuntato dell'Arma dei Carabinieri, \u00e8 rimasto ferito il 5 giugno 1975 in uno scontro a fuoco con alcuni brigatisti che tenevano prigioniero l'industriale Vittorio Vallarino Gancia, il giorno successivo al suo rapimento. Muore in ospedale pochi giorni dopo, lasciando la moglie e tre figli. \u00c8 stato insignito della medaglia d\u2019argento al Valor Militare \"alla memoria\" in data 28 aprile 1976. Medaglia d'oro di vittima del terrorismo. Gli \u00e8 stata intitolata la caserma della Stazione dei Carabinieri di San Valentino in Abruzzo Citeriore."}
{"id": "461943", "revid": "56620", "url": "https://it.wikipedia.org/wiki?curid=461943", "title": "Pietro Barberis", "text": ""}
{"id": "461945", "revid": "729019", "url": "https://it.wikipedia.org/wiki?curid=461945", "title": "Umberto Rocca", "text": "Prestando servizio come comandante della tenenza ad Acqui Terme, il 5 giugno 1975 guid\u00f2 la pattuglia di carabinieri che individu\u00f2 la prigione nella cosiddetta cascina Spiotta d'Arzello dove era detenuto dalle Brigate Rosse l'industriale Vittorio Vallarino Gancia, sequestrato il giorno precedente da un nucleo armato dell'organizzazione. Nel drammatico conflitto a fuoco con i due brigatisti che detenevano l'ostaggio, l'allora tenente Rocca venne colpito dall'esplosione di una bomba a mano perdendo il braccio e l'occhio sinistro, ma rispose ugualmente al fuoco e continu\u00f2 a dirigere l'azione dei suoi tre colleghi, prima di essere soccorso e trasportato in ospedale.\nDopo il drammatico evento, Umberto Rocca ha continuato a servire nell'Arma con incarichi non operativi, andando in congedo nel 2007 con il grado di generale di divisione. Per il suo comportamento in azione \u00e8 stato il primo militare dell'Arma ad esser stato decorato, in vita ed in tempo di pace, della Medaglia d'oro al valor militare dopo la seconda guerra mondiale.\nBiografia.\nInizio della carriera.\nDopo essersi laureato in Economia e Commercio all'Universit\u00e0 di Genova, Umberto Rocca nel gennaio 1967 entr\u00f2 a far parte del 46\u00ba corso per Allievi Ufficiali di Complemento nella Scuola Truppe Motorizzate e Corazzate di Caserta da dove nel settembre 1967 venne trasferito nell'Arma dei Carabinieri, per frequentare il 40\u00ba corso tecnico professionale per sottotenenti di complemento presso la Scuola di Applicazione dell'Arma. Al termine del corso venne nominato sottotenente di complemento dei carabinieri e assegnato al 2\u00ba battaglione del 1\u00ba reggimento carabinieri con sede a Genova. Rocca venne ammesso nel gennaio 1968 alla rafferma quinquennale e venne quindi trasferito alla Legione carabinieri del capoluogo ligure da dove nel 1969 venne trasferito a Savona dove assunse il comando del Nucleo Investigativo.\nDopo aver superato con successo il concorso per il passaggio in servizio permanente effettivo nell'ottobre 1972, venne assegnato alla Legione di Messina, dove assunse il comando della tenenza di Sant'Agata di Militello, e poi nell'agosto 1973 alla Legione di Alessandria dove pass\u00f2 al comando della tenenza di Acqui Terme con il grado di tenente.\n5 giugno 1975: lo scontro a fuoco ad Arzello.\nAl momento del sequestro dell'industriale Vittorio Vallarino Gancia il 4 giugno 1975 da parte delle Brigate Rosse, il tenente Rocca venne incaricato di organizzare una serie di sopralluoghi e pattugliamenti nelle campagne intorno a Canelli e Acqui Terme alla ricerca del sequestrato.\nIl 5 giugno stava perlustrando una serie di cascine insieme al maresciallo Rosario Cattafi ed agli appuntati Giovanni D'Alfonso e Pietro Barberis. Dopo aver controllato un castello in rovina, chiamato la Tinazza, ed altre due cascine nelle vicinanze, alle ore 11.30 il tenente Rocca raggiunse con i suoi uomini la cascina Spiotta ad Arzello, una frazione di Melazzo, dove notarono la presenza di due auto ed ascoltarono il rumore di una radio proveniente dall'interno della costruzione.\nI quattro carabinieri erano giunti casualmente alla prigione dove era detenuto Gancia; due brigatisti si trovavano alla cascina Spiotta a guardia del sequestrato; sorpresi, essi si avvidero solo all'ultimo momento dell'arrivo delle forze dell'ordine. I due brigatisti cercarono di fuggire e ne nacque un violento conflitto a fuoco. I terroristi, dopo aver finto di collaborare, lanciarono una bomba a mano contro i carabinieri e quindi uscirono di corsa dall'edificio cercando di raggiungere le loro auto. Il tenente Rocca venne investito in pieno dalla deflagrazione e ebbe istantaneamente il braccio sinistro amputato e una grave ferita all'occhio sinistro, alcune schegge ferirono anche il maresciallo Cattafi.\nNonostante le gravissime ferite, Umberto Rocca non cadde subito a terra, apr\u00ec il fuoco con la sua carabina M1 e ordin\u00f2 di proseguire l'azione. Nel successivo conflitto a fuoco per\u00ec l'appuntato D'Alfonso che, raggiunto da diversi colpi di arma da fuoco al torace e alla testa, morir\u00e0 dopo alcuni giorni di agonia, mentre l'appuntato Barberis colp\u00ec a morte Margherita Cagol \"Mara\", uno dei carcerieri e nota anche per essere la moglie di Renato Curcio, uno dei fondatori delle Brigate Rosse. Durante la sparatoria, il maresciallo Cattafi, a sua volta ferito da schegge, soccorse il superiore ormai caduto a terra; lo trascin\u00f2 gi\u00f9 lungo il pendio fino alla strada sterrata dove i due carabinieri fermarono l'auto del postino che stava transitando. Il tenente Rocca, gravemente ferito, venne caricato sulla macchina e trasportato direttamente all'ospedale di Acqui Terme. Il tenente Rocca non perse conoscenza durante il trasporto, usc\u00ec da solo dall'auto del postino e dimostr\u00f2 anche in ospedale con il personale e con i famigliari, lucidit\u00e0 e fermezza d'animo nonostante il braccio e l'occhio sinistro devastati. L'altro brigatista riusc\u00ec a fuggire e non fu mai rintracciato.\nAlla fine del cruento scontro a fuoco, giunse un'altra auto dei carabinieri che entr\u00f2 nella cascina e liber\u00f2 l'industriale Gancia. A Rosario Cattafi ed alla memoria di Giovanni D'Alfonso fu conferita la Medaglia d'argento al valor militare. A Pietro Barberis, l'unico illeso, la Croce di guerra al valor militare, mentre Umberto Rocca ricevette la Medaglia d'oro al valor militare.\nDopo il ferimento.\nUmberto Rocca, dopo essere stato sottoposto a vari interventi chirurgici e lunghe cure, riprese servizio nell'Arma, nonostante la mutilazione del braccio sinistro e la perdita dell'occhio sinistro, venendo promosso capitano. Nel 1976 venne trasferito nel \"Ruolo d'Onore\" e assegnato al Museo storico dell'Arma dei Carabinieri.\nIn un'intervista al giornalista Enzo Biagi l'allora tenente colonnello Rocca ha raccontato la drammatica operazione.\nUmberto Rocca \u00e8 stato promosso al grado di generale di brigata nel 1990 e dal 10 marzo 1998 \u00e8 divenuto Direttore del Museo storico dell'Arma dei Carabinieri dopo esserne stato segretario per 14 anni. Si \u00e8 congedato dal servizio nel 2007 con il grado di generale di divisione.\n\u00c8 Presidente del Gruppo Medaglie d'Oro al Valor Militare d'Italia."}
{"id": "461947", "revid": "124788989", "url": "https://it.wikipedia.org/wiki?curid=461947", "title": "Felice Maritano", "text": "Biografia.\nL'impegno nella seconda guerra mondiale.\nEroe di guerra nei Balcani, prima dell'8 settembre 1943, dove gli furono conferite diverse onorificenze, tra cui la promozione sul campo ad Appuntato ed una croce di guerra al valor militare. Successivamente all'armistizio dell'8 settembre venne imprigionato in Germania fino al termine del secondo conflitto mondiale..\nLa lotta al terrorismo.\nNel 1974, a 55 anni d'eta e 35 di servizio, dopo aver comandato per oltre 10 anni la stazione carabinieri di Rivarolo, quartiere di Genova, ormai prossimo ad una meritata pensione, venuto a conoscenza che il generale Carlo Alberto Dalla Chiesa stava cercando carabinieri per la costituzione del Nucleo speciale antiterrorismo, chiese nell'immediato di poter entrare a farne parte. In considerazione della sua grande e comprovata esperienza, la richiesta venne esaudita gi\u00e0 il 27 maggio, cinque giorni dopo la costituzione del nuovo reparto, diventandone subito una delle figure chiave contribuendo in modo determinante prima alle indagini che condussero all'arresto dei brigatisti Carnelutti e Sabatino, quindi allo smantellamento della colonna lodigiana delle Brigate Rosse, poi a quelle che portarono alla individuazione del covo e alla cattura di Renato Curcio e Alberto Franceschini, leader delle Brigate Rosse.\nLa morte.\nL'esame del materiale rinvenuto nel covo dei leader storici permise di individuarne un altro in un appartamento a Robbiano di Mediglia. Dal momento che, inizialmente, il covo di Robbiano venne trovato vuoto ma non abbandonato, i carabinieri si predisposero per attendere ad oltranza l'arrivo dei brigatisti. Dopo giorni di appostamenti, il 14 ottobre 1974 i brigatisti, finalmente, si presentarono, uno alla volta: alle 13:00 Pietro Bassi, alle 21:30 Pietro Bertolazzi. Entrambi furono bloccati e arrestati prima che potessero impugnare le pistole, con il colpo gi\u00e0 in canna, di cui erano muniti. Il maresciallo Maritano partecip\u00f2 alla cattura del secondo brigatista, ottenendo con insistenza poi di poter partecipare ai turni di piantonamento successivi con i colleghi pi\u00f9 giovani, che non voleva lasciar soli in quei momenti di maggior rischio. Un terzo brigatista, poi identificato in Roberto Ognibene, giunse alle 03:20 del mattino dopo. All'intimazione del maresciallo Maritano di fermarsi, il brigatista, dandosi alla fuga, rispose con alcuni colpi di arma da fuoco, colpendo il militare dell'Arma che, non datosi per vinto, pur ferito, si lanci\u00f2 al suo inseguimento sparando a sua volta con l'arma in dotazione. Il brigatista venne raggiunto da quattro colpi e stramazz\u00f2 al suolo, mentre il maresciallo gli si accasci\u00f2 accanto esortando, con le ultime forze a disposizione, i due colleghi che sopraggiungevano a catturare Ognibene. Maritano mor\u00ec durante il trasporto in ospedale lasciando la moglie e i tre figli. Nel covo furono trovati, oltre ad armi e munizioni, documenti ed effetti personali legati ai fatti di terrorismo.\nIl funerale di Felice Maritano si svolse nella basilica di Carignano, a Genova, alla presenza delle massime autorit\u00e0 dello Stato, in prima fila il presidente della repubblica Giovanni Leone. \u00abAll'uscita del feretro dalla chiesa, tutte le sirene del porto di Genova suonarono\u00bb anche in risposta a quei segnali di intimidazione, rivolti a non allentare il clima di tensione in cui si viveva, riportati sui muri della chiesa e delle strade vicine con scritte ingiuriose e minacciose."}
{"id": "461951", "revid": "2070654", "url": "https://it.wikipedia.org/wiki?curid=461951", "title": "Carpena", "text": ""}
{"id": "461954", "revid": "767487", "url": "https://it.wikipedia.org/wiki?curid=461954", "title": "J-Tull Dot Com", "text": "J-Tull Dot Com (noto anche semplicemente come Dot Com) \u00e8 un album della band progressive rock inglese Jethro Tull, pubblicato nel 1999.\nIl disco.\nUn album non di forte ispirazione ma che denota l'abilit\u00e0 di Anderson e compagni a trattare i pi\u00f9 svariati argomenti. La \"title track\" infatti, dove compare la voce della cantante indiana Najma Akhtar, tratta di due innamorati lontani fra loro per lavoro che hanno, come unico mezzo d'incontro, internet.\nIn effetti \"J-Tull Dot Com\" (letteralmente \"J-Tull punto com\") \u00e8 anche il nome del sito internet della band nato proprio quell'anno grazie al lavoro di Andrew Giddings.\nIl disco contiene come traccia fantasma la \"title track\" estratta dall'album da solista di Ian Anderson, The Secret Language of Birds.\nCopertina.\nParticolare curiosit\u00e0 potrebbe destare la copertina dell'album. Essa raffigura il dio egizio Chnum, conosciuto successivamente come Amun. Disegnato dallo stesso Anderson che prese spunto da una statuetta di un suo amico ed ex vicino di casa ma che attualmente si trova nel giardino di casa Anderson."}
{"id": "461958", "revid": "1782831", "url": "https://it.wikipedia.org/wiki?curid=461958", "title": "Piattaforma televisiva", "text": "Una piattaforma televisiva \u00e8 un gruppo di emittenti televisive - gratuite o a pagamento - fornite agli utenti dal medesimo provider o accomunate dalla medesima tecnologia di trasmissione agli utenti; oltre alle televisioni, pu\u00f2 offrire anche radio e servizi interattivi quali la pay per view e il video on demand.\nL'editore delle televisioni, delle radio e dei servizi interattivi pu\u00f2 essere il provider stesso della piattaforma televisiva oppure questi pu\u00f2 essere un'azienda terza che si limita a vendere i servizi all'utente e, inoltre, il provider pu\u00f2 anche non essere il proprietario delle reti di telecomunicazioni con cui la piattaforma televisiva viene trasmessa agli utenti e in tal caso esso si serve di uno o pi\u00f9 carrier.\nNel caso di un gruppo di televisioni - gratuite o a pagamento - fornite agli utenti dal medesimo provider, si tratta di un'offerta commerciale e viene anche chiamata pi\u00f9 specificatamente piattaforma televisiva commerciale o bouquet televisivo e, se le televisioni sono tutte a pagamento, viene anche chiamata pay TV; esempi sono Sky Italia, Mediaset Premium, IPTV di Telecom Italia; nel caso invece di un gruppo di televisioni - gratuite o a pagamento - accomunate dalla medesima tecnologia di trasmissione agli utenti, si parla di piattaforma tecnologica e viene anche chiamata pi\u00f9 specificatamente piattaforma televisiva distributiva; esempi sono la televisione digitale terrestre, quella satellitare e l'IPTV.\nTipologie.\nLe tipologie di piattaforma sono in funzione del metodo di trasmissione della televisione e del tipo di rappresentazione dell'informazione visiva della televisione, cio\u00e8 delle immagini.\nLa televisione viene diffusa agli utenti attraverso una rete per le telecomunicazioni che pu\u00f2 utilizzare metodi di trasmissione diversi in diversi tratti della rete e, in base al metodo di trasmissione, la televisione si distingue in:\nIn base poi al tipo di rappresentazione - analogica o digitale - utilizzata per l'informazione elettronica rappresentante l'informazione visiva della televisione (le immagini), questa si distingue in:\nDalla combinazione di queste distinzioni si hanno:\nQuindi una piattaforma televisiva pu\u00f2 essere:\nServizi interattivi.\nPay per view e video on demand.\nLa pay per view permette di fruire di un programma televisivo a pagamento spesso a orari stabiliti dal provider mentre il video on demand permette di fruire di un programma televisivo - a pagamento o gratuitamente - in un momento scelto dall'utente. Per ragioni tecniche normalmente la pay per view offre un numero limitato di programmi televisivi tra cui scegliere, ognuno per un numero limitato di giorni mentre il video on demand ha in genere un ampio catalogo di programmi televisivi tra cui scegliere, ognuno per un lungo periodo di tempo.\nEntrambi i sistemi sono usati per vendere programmi televisivi non altrimenti disponibili come film resi disponibili prima della loro trasmissione sulle televisioni gratuite e a pagamento o eventi sportivi e musicali o di altro tipo in diretta e in seguito registrati. Il video on demand \u00e8 usato anche per rendere disponibile un ampio catalogo di programmi televisivi visibile a orari scelti dall'utente, permette quindi di costruirsi una televisione su misura, una televisione in cui \u00e8 l'utente a definire il palinsesto.\nPiattaforme televisive a pagamento.\nIn caso di piattaforma televisiva a pagamento spesso il provider articola l'offerta in vari gruppi di televisioni chiamati \"pacchetti\" che l'utente pu\u00f2 scegliere in base ai propri gusti e interessi in genere a costi diversi; possono inoltre essere disponibili opzionalmente singole televisioni. Alcune televisioni della piattaforma televisiva a pagamento possono anche essere visibili gratuitamente, solitamente sono televisioni di promozione della piattaforma televisiva stessa, ma possono anche essere normali televisioni. In genere per fruire delle piattaforme televisive a pagamento \u00e8 necessario sottoscrivere un abbonamento con pagamenti periodici; in caso di piattaforme televisive che offrono solo la pay per view invece i pagamenti sono contestuali alla fruizione del programma televisivo o, in caso di acquisto di un pacchetto di programmi televisivi, alla fruizione del primo programma televisivo del pacchetto.\nDotazioni necessarie all'utente per ricevere le piattaforme televisive.\nNormalmente il televisore (il dispositivo elettronico per la fruizione della televisione) non permette di ricevere le piattaforme televisive in quanto normalmente non \u00e8 compatibile con gli standard televisivi utilizzati dalle piattaforme televisive. Il televisore \u00e8 sempre compatibile con la televisione analogica terrestre (gratuita) in quanto \u00e8 stata la prima televisione a diffondersi ed \u00e8 ancora oggi la pi\u00f9 diffusa. Vari modelli, specie quelli pi\u00f9 recenti, per\u00f2 sono compatibili anche con altri tipologie di televisione.\nSe il televisore non \u00e8 compatibile con gli standard televisivi utilizzati dalla piattaforma televisiva che si vuole ricevere \u00e8 necessario un set-top box (denominazione per un generico dispositivo elettronico da collegare ad un televisore, un monitor, o un videoproiettore che svolge una funzione complementare di sintonizzatore non prevista inizialmente dal dispositivo di visualizzazione a cui viene collegato) all'interno del quale \u00e8 presente l'elettronica necessaria per la compatibilit\u00e0 con tali standard televisivi.\nIl set-top box si presenta come una scatola in plastica o metallo dalle dimensioni di un videoregistratore o minori. \u00c8 dotato di varie prese di collegamento e necessita di essere alimentato dalla rete elettrica.\nPer quanto riguarda il videoproiettore, il sintonizzatore tv non viene mai integrato in questo tipo di dispositivo di visualizzazione, quindi il set-top box \u00e8 una scelta obbligata. Anche per il monitor il set-top box \u00e8 una scelta obbligata in quanto il monitor per definizione \u00e8 un dispositivo di visualizzazione non dotato dell'elettronica per ricevere la televisione.\nLo svantaggio di utilizzare un set-top box risiede, oltre che nell'occupazione di spazio aggiuntivo e nell'utilizzo di cavi di connessione che potrebbero peggiorare la qualit\u00e0 del segnale, nella necessit\u00e0 di utilizzare due telecomandi diversi: quello del televisore per regolare i parametri dell'immagine, del suono e delle altre funzioni, e quello del set-top box per cambiare canale e utilizzare, eventualmente, i servizi interattivi della piattaforma televisiva.\nItalia.\nTelevisione digitale terrestre.\nUn televisore per poter ricevere le piattaforme televisive terrestri a pagamento italiane deve essere compatibile con gli standard DVB-T e DVB-MHP. I televisori in commercio compatibili con tali standard sono individuabili grazie al bollino blu DGTVi.\nPi\u00f9 numerosi invece sono i televisori in commercio compatibili con il solo standard DVB-T (individuabili dal bollino bianco DGTVi). Questi televisori consentono di ricevere solo le televisioni gratuite (anche appartenenti ad una piattaforma televisiva a pagamento) e le piattaforme televisive gratuite (free TV).\nOvviamente non sono compatibili con i servizi a pagamento e i servizi interattivi in generale, in quanto lo standard DVB-MHP \u00e8 lo standard prevalente per la diffusione di tali servizi.\nUno standard alternativo per decriptare le televisioni e che permette la pay TV e a pay per view (e utilizzato da emittenti come ContoTV) \u00e8 il DVB-CI: esso prevede l'utilizzo di moduli CAM dalle dimensioni di una carta di credito da inserire in appositi alloggiamenti facilmente accessibili dall'esterno.\nTelevisione digitale satellitare.\nNella televisione digitale satellitare lo standard televisivo pi\u00f9 diffuso per ricevere le televisioni gratuite (anche appartenenti ad una piattaforma televisiva a pagamento) e le piattaforme televisive gratuite \u00e8 il DVB-S, standard che presto sar\u00e0 sostituito dal pi\u00f9 efficiente DVB-S2. Gli standard utilizzati per decriptare le pay TV, siano esse singole televisioni o piattaforme televisive, sono sempre il DVB-CI o il DVB-MHP, e per i servizi interattivi quasi sempre il DVB-MHP.\nI decoder in commercio compatibili con lo standard DVB-S sono numerosi. Per i servizi interattivi invece la tendenza dei provider \u00e8 sempre stata quella di utilizzare standard proprietari, quindi un numero ridotto di televisori o set-top box per la televisione digitale satellitare sono compatibili con lo standard DVB-MHP. Anche in passato chi era interessato ai servizi interattivi ha sempre dovuto comprare (o noleggiare) il set-top box fornito dal provider. Come standard per decriptare le televisioni si \u00e8 invece affermato il DVB-CI, quindi la maggior parte dei televisori e dei set-top box compatibili con il DVB-S sono anche compatibili con il DVB-CI.\nPer quanto riguarda la piattaforma satellitare pi\u00f9 diffusa e ricca di contenuti in Italia, Sky, non solo non usa lo standard DVB-MHP per i servizi interattivi ma uno standard proprietario, cosa che fanno quasi tutte le piattaforme digitali satellitari anche negli altri Paesi. A differenza delle altre per\u00f2 non supporta lo standard DVB-CI, cosa che permetterebbe di vedere le pay TV e di usare la pay per view con i televisori e i set-top box compatibili con gli standard DVB-S e DVB-CI. Per ricevere Sky \u00e8 quindi necessario utilizzare il set-top box fornito da Sky Italia, chiamato Sky Box.\nTelevisione diffuse attraverso Internet.\nPer la televisione diffusa attraverso Internet non esiste ancora uno standard comune, quindi con ogni piattaforma televisiva diffusa attraverso Internet \u00e8 necessario utilizzare il set-top box della piattaforma.\nTelevisioni italiane in alta definizione.\nPer la televisione in alta definizione gli standard sono gli stessi utilizzati per la televisione a definizione normale (DVB-T, DVB-S, DVB-S2, DVB-MHP e DVB-CI) ma \u00e8 necessaria anche la compatibilit\u00e0 con un altro standard, compatibilit\u00e0 che pochi televisori o set-top box per la televisione a definizione normale possiedono. Quindi per ricevere le televisioni in alta definizione sono necessari nuovi televisori o nuoviset-top box.\nSe non si \u00e8 ancora passati alla televisione digitale terrestre o satellitare e si \u00e8 intenzionati a farlo, sarebbe opportuno considerare anche la compatibilit\u00e0 con la televisione ad alta definizione, sebbene tale standard non sia ancora stato confermato in via definitiva dalle emittenti. L'alta definizione \u00e8 stata finora impiegata solamente da Sky per il satellite, e dai gruppi Rai e Mediaset. Il primo, ha utilizzato un canale dedicato in occasione degli Europei di Calcio 2008, limitatamente al digitale terrestre, mentre il secondo ritrasmette nelle zone dello switch-off anticipato il canale Rete 4 in HD.\nPer la televisione ad alta definizione \u00e8 necessaria la compatibilit\u00e0 con il codec MPEG-4.\nIn sintesi per il mercato italiano.\nPer la televisione digitale terrestre esistono sia gli standard comuni, sia l'accordo tra i provider di piattaforme digitali terrestri per utilizzarli: ci\u00f2 permette gi\u00e0 ora di utilizzare un unico set-top box, o anche il solo televisore se ha integrati tali standard comuni, per ricevere le piattaforme digitali terrestri.\nSe il set-top box, o il televisore, \u00e8 compatibile con il solo standard DVB-T (bollino bianco DGTVi) si possono ricevere solo le televisioni digitali terrestri gratuite (anche appartenenti ad una piattaforma digitale terrestre a pagamento) e le piattaforme digitali terrestri gratuite. Se il set-top box, o il televisore, \u00e8 compatibile anche con lo standard DVB-MHP (bollino blu DGTVi) si possono ricevere anche le piattaforme digitali terrestri a pagamento (eventualmente anche singole televisioni digitali terrestri a pagamento) e i servizi interattivi offerti, tra cui la pay per view.\nPer la televisione digitale satellitare esistono gli standard comuni ma manca la disponibilit\u00e0 di Sky Italia, il maggior provider italiano per la televisione satellitare, ad adottarli. Quindi, anche se si ha un televisore o un set-top box compatibile con gli standard DVB-S, DVB-CI e DVB-MHP, \u00e8 necessario ugualmente il set-top box di Sky Italia.\nA tale proposito, grazie all'accordo tra Sky Italia e i principali operatori della IPTV (Fastweb, Alice) \u00e8 stato possibile rendere intercompatibili i servizi per i loro abbonati. Questi utenti, pertanto, possono, senza acquistare altro set top box, usufruire di tutti i canali della pay-tv. \nPer il videotelefono, come annunciato in sede del dibattito in sede del GranpremioTV di Desenzano, l'operatore La 3 ha sviluppato, indipendentemente dalle ricerche fatte congiuntamente dagli altri operatori, una propria tecnologia (DVB-H) basata sulla trasmissione su frequenze UHF ottenute in concessione grazie all'acquisizione di circa ottanta emittenti locali e di vari ripetitori sparsi sul territorio nazionale.\nPer la televisione diffusa attraverso Internet mancano ancora gli standard comuni quindi per ora \u00e8 necessario utilizzare un set-top box diverso per ogni piattaforma televisiva.\nPer la televisione in alta definizione esistono standard comuni ma pochi modelli di televisore o set-top box compatibile con la televisione a definizione normale sono compatibili con tali standard.\nPiattaforma televisiva intesa in senso tecnologico.\nOrientamenti futuri in Italia.\nIntegrazioni tra piattaforme.\nLa visione tradizionale dei tecnici della materia contempla rigide barriere tra le diverse piattaforme e i vari standard. L'evoluzione nei fatti \u00e8 per\u00f2 profondamente diversa. Si \u00e8 detto sopra dell'integrazione tra la televisione digitale satellitare e quella via cavo in conseguenza dell'accordo commerciale tra i due pi\u00f9 importanti operatori di queste piattaforme (Sky Italia e Fastweb).\nUn'altra forma di integrazione si \u00e8 vista da parte dell'operatore 3 che, anzich\u00e9 aderire all'accordo tra Mediaset, Vodafone, TIM e Wind, ha preferito rilevare da una ottantina di televisioni locali le frequenze per coprire l'80% dell'Italia in termini di numero di residenti.\nPay per view.\nGli operatori televisivi in questa epoca di grandi cambiamenti e di passaggio, per vincoli legislativi, al digitale sembravano indirizzati prevalentemente a cogliere l'occasione per il passaggio da un sistema basato per la Rai sul canone d'abbonamento e per le altre televisioni sulla raccolta pubblicitaria, ad un sistema imperniato sulla pay per view e il video on demand, non solo servizi interattivi tra i pi\u00f9 pregiati ma anche tra i pi\u00f9 redditizi. Non \u00e8 detto che il futuro sia invece in questa direzione. L'esperienza del passato \u00e8 di esempio.\nFino al 1971, nonostante una esperienza americana di televisioni private gratuite finanziate attraverso la pubblicit\u00e0, in Europa, e in particolare in Italia, si era affermato il concetto di televisione pubblica su abbonamento. In seguito, l'irrompere delle televisioni private locali finanziate dalla pubblicit\u00e0 anche in Europa, port\u00f2 alla formazione di grandi reti private nazionali basate sulla stessa formula.\nNon \u00e8 detto perci\u00f2 che l'utente, abituato a vedere gratuitamente le televisioni concorrenti alla RAI, si adatti al concetto della pay per view. Un chiaro sintomo dell'affermarsi di formule alternative alla pay per view si \u00e8 avuto con l'annuncio da parte di Mediaset dell'apertura di Iris, avvenuta in occasione della presentazione di Tiv\u00f9, la piattaforma unica per il digitale terrestre, costituita da Rai, Mediaset e Telecom Italia Media.\nEsempi.\nPiattaforme televisive per la televisione digitale terrestre:\nPiattaforme televisive per la televisione digitale satellitare:\nPiattaforme televisive per la televisione digitale via cavo:\nPiattaforme televisive per la televisione mobile:"}
{"id": "461962", "revid": "3331147", "url": "https://it.wikipedia.org/wiki?curid=461962", "title": "Bouquet televisivo", "text": ""}
{"id": "461964", "revid": "767487", "url": "https://it.wikipedia.org/wiki?curid=461964", "title": "Living with the Past", "text": "Living with the Past \u00e8 un album \"live\" della band progressive rock inglese Jethro Tull, pubblicato nel 2002.\nIl disco.\nL'album raccoglie pezzi presi da concerti dal vivo ma anche da registrazioni televisive e dalla \"reunion\" dei membri del 1968 per l'incisione di \"Some Day the Sun Won't Shine for You\".\nLe tracce 5 e 7 (\"The Habanero Reel\" e \"In the Grip of Stronger Stuff\") sono tratte dalla discografia solista di Ian Anderson.\nL'uscita del disco \u00e8 stata accompagnata anche dall'uscita dell'omonimo DVD contenente molti dei brani gi\u00e0 presenti nel CD con l'aggiunta di altri.\nTracce.\nHammersmith Apollo November 25th 2001\nParis, October 22nd 1999\nAcoustic Session in a Stately Home, January 2002\nThe Zurich Dressing Room Tapes, October 13th 1989\n2 Meter Tv Session, Holland, October 19th 1999\nClass of '68 Reunion, January, 2002\nApollo, 2001"}
{"id": "461967", "revid": "287204", "url": "https://it.wikipedia.org/wiki?curid=461967", "title": "El Pais", "text": ""}
{"id": "461975", "revid": "228587", "url": "https://it.wikipedia.org/wiki?curid=461975", "title": "Giovanni XXIII", "text": ""}
{"id": "461982", "revid": "36426", "url": "https://it.wikipedia.org/wiki?curid=461982", "title": "Gabinetto Viesseux", "text": ""}
{"id": "461986", "revid": "339392", "url": "https://it.wikipedia.org/wiki?curid=461986", "title": "Kirindy-Mitea", "text": ""}
{"id": "461987", "revid": "149485", "url": "https://it.wikipedia.org/wiki?curid=461987", "title": "Accademia di Belle Arti di Firenze", "text": ""}
{"id": "461997", "revid": "287204", "url": "https://it.wikipedia.org/wiki?curid=461997", "title": "Barda Foca il Giovane", "text": "Era nipote di Niceforo II Foca, l'imperatore ucciso dal successore Giovanni I Zimisce.\nLa carriera militare.\nFiglio del brillante generale Leone II Foca, Barda Foca il giovane fu nominato ufficiale gi\u00e0 in giovane et\u00e0 ed ebbe una carriera militare brillante; nel 977 Basilio II (976-1025) lo nomin\u00f2 generale supremo delle forze bizantine terrestri. Foca rimase sorpreso per questa nomina, ma non perse tempo ad organizzare l'esercito reclutando molti uomini da Cesarea in Cappadocia e dalla stessa Cappadocia. Suo scopo principali fu quello di sconfiggere il rivale e ribelle Bardas Sclero.\nLa guerra civile fra le fazioni a cui erano a capo si protrasse per due anni e mezzo fino al 979; nella primavera di quell'anno si combatt\u00e9 la battaglia finale. Barda Foca, vedendo che la battaglia era destinata ad avere un esito negativo, spron\u00f2 il suo cavallo fino a raggiungere Sclero per sfidarlo a duello. Sclero accett\u00f2 con grande coraggio perch\u00e9 Foca era molto prestante (gli storici lo descrivono di corporatura gigantesca). Sclero fu ferito in volto da Foca ma riusc\u00ec a fuggire e a rifugiarsi presso il califfo di Baghdad. Barda Foca divenne cos\u00ec generale supremo delle forze bizantine.\nLe rivolte di Bardas Sclero e di Barda Foca.\nQuando Bardas Sclero venne a conoscenza della sconfitta di Basilio II sui bulgari, venne armato dal califfo di Baghdad con uomini e mezzi e si autoproclam\u00f2 Basileus per la seconda volta. Giunto in Anatolia cap\u00ec che l'aristocrazia non l'avrebbero appoggiato in quanto fedele a Barda Foca.\nQuesti era talmente popolare da proclamarsi egli stesso Basileus: propose tuttavia a Sclero un patto in base al quale, se avessero vinto la guerra, si sarebbero divisi in due l'impero bizantino; una parte occidentale (in cui sarebbe stata compresa Costantinopoli) e una parte orientale (l'Asia minore).\nBardas Sclero accett\u00f2 la proposta. Pur tuttavia fu fatto imprigionare da Barda Foca che non mantenne le promesse fatte e si pose anzi al comando delle truppe arabe di Sclero. Foca pensava che questo fosse il modo migliore per indebolire in maniera definitiva Basilio II Bulgaroctono e ritenne quindi utile dividere in due il suo esercito: mentre una parte sarebbe andata ad ovest di Abido, sull'Ellesponto, con l'altra si sarebbe trincerato a Crisopoli. E cos\u00ec fece.\nBasilio II non si pose il problema di intervenire subito in quanto il suo potere giungeva fino a Costantinopoli. Foca, ugualmente, prefer\u00ec restare sulla difensiva. Basilio II trov\u00f2 un alleato in Vladimir I di Kiev, il quale invi\u00f2 in aiuto seimila variaghi. Nel gennaio dell'anno 989 i seimila variaghi si posero sotto il comando di Basilio II e qualche settimana dopo colpirono in un attacco notturno l'accampamento di Barda Foca. I nordici uccisero tutti e distrussero l'intero l'accampamento. Solo tre sottufficiali furono risparmiati e consegnati all'imperatore. Questi ordin\u00f2 che uno di essi fosse impiccato, un altro impalato ed il terzo crocifisso.\nBarda Foca scese a questo punto in campo con l'altra met\u00e0 dell'esercito assediando Abido, che tuttavia resistette; Basilio II mand\u00f2 in soccorso della citt\u00e0 un esercito comandato da suo fratello Costantino VIII. All'alba del 13 aprile Basilio II dette l'ordine di attaccare e distruggere l'esercito ribelle di Barda Foca.\nLa morte di questo prestigioso ufficiale bizantino rimane per certi versi ancora avvolta nel mistero e in un alone di leggenda. Le fonti storiche pi\u00f9 attendibili sostengono che il condottiero, vedendo Basilio II in continuo movimento tra le file dei suoi variaghi, con a fianco il fratello Costantino VIII, spron\u00f2 il cavallo, portandosi incontro all'imperatore con la sciabola sguainata. Basilio II rimase immobile stringendo con la mano destra la sciabola, mentre con la sinistra teneva alta un'icona della vergine Maria. Improvvisamente Barda Foca cadde da cavallo, forse in conseguenza di un attacco di vertigine o colto da un mortale malore. Sta di fatto che quando le compagnie imperiali arrivarono sul posto lo trovarono privo di vita. Il suo esercito fu completamente sterminato."}
{"id": "461998", "revid": "120190322", "url": "https://it.wikipedia.org/wiki?curid=461998", "title": "Placca batterica", "text": "La placca batterica \u00e8 un aggregato (biofilm) di germi tenacemente adesi tra loro e alle superfici dentali, che promuove e sostiene le comuni patologie orali: carie e parodontopatie. La deposizione di sali di calcio e di fosfati la trasforma in tartaro.\nCaratteristiche.\nFormazione.\nGi\u00e0 dopo pochi minuti dallo spazzolamento, i denti si ricoprono di una pellicola acquisita, formata da uno strato di mucoproteine salivari, che viene rapidamente colonizzata dai microorganismi presenti nel cavo orale: streptococchi (gruppi \"mutans, salivarius, mitis \"del quale fanno parte anche\" oralis, sanguinis e gordonii\"), Spirocheta, lactobacilli, actinomiceti ecc.\nMetabolismo dei microorganismi costituenti.\nIl metabolismo di questi batteri \u00e8 dipendente dalla presenza degli zuccheri, che vengono utilizzati per ricavare energia e per produrre sostanze adesive che permettano di aderire pi\u00f9 tenacemente alle superfici dentali. \nI batteri della placca si nutrono prevalentemente di:\nLa cellulosa \u00e8 comunque un polisaccaride vegetale (finocchi, sedano), ma non viene digerita dalla placca.\nDopo circa un quarto d'ora dall'ingestione di zuccheri, inizia la produzione di acido lattico, che favorisce lo scioglimento dei prismi dello smalto e rende pi\u00f9 facile l'adesione batterica. Inoltre la placca produce enzimi di quattro gruppi:\nAccumulo.\nLa placca pu\u00f2 essere rimossa esclusivamente mediante detersione meccanica. Per questo motivo le zone in cui essa si deposita pi\u00f9 facilmente sono quelle che sfuggono all'autodetersione e ad un'igiene orale accurata:\nEvoluzione.\nAdesa sulle superfici dentali, la placca disgrega lo smalto agendo con i suoi prodotti chimici: acido lattico e pirofosfatasi che aggrediscono l'idrossiapatite, aminopeptidasi che distruggono la componente proteica interprismatica dello smalto.\nInizia cos\u00ec la carie, che in un primo momento avr\u00e0 un andamento molto lento e un'espansione orizzontale maggiore di quella verticale, poich\u00e9 lo smalto \u00e8 particolarmente duro.\nUna volta perforato lo smalto i batteri raggiungono la dentina, che viene demineralizzata molto pi\u00f9 rapidamente, fino a quando i batteri raggiungono la polpa del dente e la infiammano causando forti dolori.\nInizialmente la placca \u00e8 biancastra, vischiosa e filamentosa. Con il tempo, per la deposizione di sali di calcio, diventa via via caseosa, cretosa, fino a diventare tartaro, un addensamento giallastro durissimo che non pu\u00f2 essere rimosso neanche con lo spazzolino ma solo con strumenti ad ultrasuoni o \"curettes\"."}
{"id": "462000", "revid": "767487", "url": "https://it.wikipedia.org/wiki?curid=462000", "title": "Canova", "text": ""}
{"id": "462001", "revid": "958185", "url": "https://it.wikipedia.org/wiki?curid=462001", "title": "Paradosso di Jevons", "text": "Il cosiddetto paradosso di Jevons \u00e8 una tesi che nasce da un'osservazione dell'economista William Stanley Jevons, secondo cui i miglioramenti tecnologici che aumentano l'efficienza di una risorsa possono fare aumentare il consumo di quella risorsa, anzich\u00e9 diminuirlo. La sua affermazione appare paradossale perch\u00e9 contraddice il senso comune, ma non esprime un'antinomia ed \u00e8, anzi, accolta nell'ambito della riflessione teorica. L'aumento di efficienza si traduce in una diminuzione di costi e, quindi, in un aumento dei consumi. Se l'aumento avvenga o meno dipende dall'elasticit\u00e0 della domanda. Se la domanda \u00e8 rigida, la variazione di prezzo non induce sensibili variazioni nel consumo dell'output e quindi induce una diminuzione del consumo dell'input della risorsa. Viceversa, se la domanda \u00e8 elastica (variazioni di prezzo producono aumenti nel consumo dell'output), ci sono incrementi anche nell'input. Si tratta del cosiddetto 'effetto rebound'.\nIl paradosso \u00e8 enunciato nel libro \"The Coal Question\" (1865), ove Jevons osservava che il consumo di carbone in Inghilterra era cresciuto dopo che James Watt aveva introdotto il motore a vapore, alimentato a carbone, che aveva un'efficienza maggiore dell'efficienza del motore di Thomas Newcomen (la macchina a vapore di Newcomen). Con le innovazioni di Watt il carbone divent\u00f2 una fonte di energia pi\u00f9 redditizia e si pervenne ad un suo maggiore consumo. Quindi, il consumo di carbone aument\u00f2, pur essendo diminuita la quantit\u00e0 di carbone richiesta per produrre il medesimo lavoro.\nLe implicazioni.\nTalvolta il paradosso di Jevons \u00e8 stato utilizzato per ostacolare l'aumento dell'efficienza d'utilizzo delle risorse, il che per\u00f2 significa eliminare alcuni benefici che la risorsa genererebbe. Ad esempio un motore a vapore pi\u00f9 efficiente ha permesso di far viaggiare molte pi\u00f9 persone. Ci si riferisce spesso a questo principio in associazione al Picco del petrolio, per mostrare che il risparmio di petrolio non ritarder\u00e0 l'arrivo o gli effetti del picco. L'ipotesi del paradosso di Jevons \u00e8 la costanza del rifornimento di una risorsa, con la conseguenza che una diminuzione di prezzo provoca un aumento della domanda dell'output. Se questa ipotesi \u00e8 sostituita da quella contraria, cio\u00e8 che il rifornimento diminuisca col tempo, il paradosso di Jevons pu\u00f2 condurre ad una costanza o ad un aumento del prezzo, con i relativi effetti sulla domanda.\nIl paradosso di Jevons viene spesso citato nei dibattiti in tema di ambiente per argomentare che:\nDiverse considerazioni si possono fare per confutare queste interpretazioni relativamente al petrolio. La domanda di petrolio \u00e8 rigida, quindi un aumento dell'efficienza nel suo uso ha un piccolo effetto rebound, conseguentemente tale aumento provoca una diminuzione del suo consumo. Purtuttavia l'aumento di efficienza pu\u00f2 contribuire lo stesso ad un aumento del consumo di petrolio perch\u00e9 contribuisce all'accelerazione della crescita economica, con conseguente aumento di domanda energetica.\nLe critiche.\nIl paradosso di Jevons presuppone un 'mercato ideale', a 'concorrenza ideale'. Le condizioni reali o altre circostanze, volute o involontarie, possono drenare gli effetti dell'aumento di efficienza, mantenendo costante il prezzo e il consumo, oppure possono 'irrigidire' la domanda fino a farne diminuire il consumo assoluto o almeno il consumo pro capite. Ad esempio, a differenza degli USA, in molti Paesi tra cui l'Italia il mercato dei carburanti \u00e8 soggetto a consistenti accise, che condizionano il prezzo dell'output e sterilizzano in parte il paradosso di Jevons.\nPur considerando un mercato di 'concorrenza perfetta' Jevons non prese in considerazione che la ragionevole ipotesi di introduzione di una nuova risorsa (tipicamente il petrolio, pi\u00f9 efficiente rispetto al carbone) dal punto di vista teorico rende privo di senso ricorrere alla pianificazione familiare per contenere la domanda della risorsa meno efficiente."}
{"id": "462002", "revid": "15756", "url": "https://it.wikipedia.org/wiki?curid=462002", "title": "Margherita di Navarra e di Sicilia", "text": "Biografia.\nOrigine.\nFiglia del re di Navarra, Garc\u00eda IV Ram\u00edrez e di Margherita de l'Aigle, figlia di Gibert de l'Aigle.\nNegli \"Annali\" di Romualdo Guarna, Margherita viene citata come \"Margaritam filiam Garsie regis Navarre\", moglie di Guglielmo il Malo (\"rex Guillelmus\"). Sempre Romualdo Guarna, nella sua \"Cronaca\", riferisce che, nel 1150, ci fu il matrimonio di Margherita (\"Margaritam filiam Garzi\u00e6 regis Navarr\u00e6\") col principe di Capua, principe di Taranto, duca di Apulia ed erede al trono di Sicilia, Guglielmo il Malo (1121-1166), figlio del re di Sicilia, Ruggero II e di Elvira Alfonso di Castiglia, figlia del re di Castiglia Alfonso VI il Valoroso e della sua quinta moglie, Isabella di Siviglia.\nRegina di Sicilia.\nNel 1154, alla morte del suocero Ruggero II, Margherita divenne regina consorte del regno di Sicilia, in un periodo piuttosto travagliato della vita del regno, tra minacce esterne (dell'impero germanico, portata da Federico I Barbarossa, di quella dell'impero di Bisanzio portata da Manuele I Comneno e da quella del papato retto da Adriano IV) e per le insidie dei baroni avversi all'assolutismo stabilito da Ruggero II.\nNel 1156, e poi, nel 1160, si ebbero delle rivolte; particolarmente grave fu la seconda, guidata da Matteo Bonello che port\u00f2 all'uccisione del ministro Maione di Bari, di cui pare fosse innamorata (e contraccambiata) la regina.\nReggente del regno.\nNel 1166, alla morte del marito, Margherita ebbe la tutela dell'erede al trono, Guglielmo il buono, ed esercit\u00f2 la reggenza.\nInizialmente, anzich\u00e9 appoggiarsi ai funzionari che reggevano le sorti del regno con suo marito fece venire dalla Navarra il fratellastro, Rodrigo Garc\u00e9s, che nomin\u00f2 conte di Montescaglioso, il cugino, Stefano du Perch\u00e9, nominato cancelliere e vescovo di Palermo, ed altri parenti cui affid\u00f2 il governo del regno. Questo comportamento scontent\u00f2 sia i baroni che i funzionari, italici e saraceni, e port\u00f2 ad una rivolta capeggiata da Matteo d'Aiello, che in un primo tempo fu imprigionato, ma in seguito riusc\u00ec ad avere la meglio e a fare allontanare i navarresi ed i francesi.\nNel 1168, fu formato quindi un nuovo gabinetto di dieci \"familiares regis\", ovvero di consiglieri, tra cui figuravano Enrico, conte di Montescaglioso (il fratellastro della regina, Rodrigo, cui era stato cambiato il nome), Matteo d'Aiello, Riccardo di Mandra, Riccardo Palmer, Romualdo Guarna e Gualtiero Offamilio (precettore del giovane re). Gualtiero Offamilio, inoltre, fu eletto vescovo di Palermo mentre, nel 1169, Matteo d'Aiello divenne vicecancelliere, infatti compare con tale incarico nei documenti del dicembre dello stesso anno.\nIl potere della regina madre fu notevolmente ridotto (praticamente fu solo reggente de jure) e Margherita, per la destituzione del cancelliere e vescovo di Palermo, il cugino Stefano du Perch\u00e9; si appell\u00f2 al papa Alessandro III, cui aveva versato dei denari per contrastare il Barbarossa, ma senza ottenere risultati. Si rivolse anche all'Arcivescovo di Canterbury, Thomas Becket, con cui tenne una corrispondenza, che gli diede solo appoggio morale, mentre lei lo appoggiava nella controversia che lo opponeva al re d'Inghilterra, Enrico II ma Becket fu ucciso nel 1170. Divenuto maggiorenne, Guglielmo II venne incoronato re nel dicembre 1171.\nGli ultimi anni.\nCredente ed osservante, Margherita fu la principale sostenitrice della fondazione dell'Abbazia di Santa Maria di Maniace (chiamata successivamente Ducea Maniace o Castello Maniaci di Bronte, abbazia benedettina da lei fondata nel 1172 in onore del generale bizantino Giorgio Maniace, principe e Vicario dell'Imperatore di Costantinopoli, i cui discendenti si erano imparentati con la casa reale d'Altavilla, secondo gli \"Annales Siculi\"), dove, si narra, trascorse in clausura gli ultimi anni della sua esistenza, spostandosi a volte nella chiesa di San Marco d'Alunzio, che fu il primo castello di Roberto il Guiscardo, in Sicilia. Tra il 1173 ed il 1178 finanzi\u00f2 il vescovo Gualtiero nella costruzione della Chiesa del Santo Spirito di Palermo.\nMargherita, secondo lo storico, La Lumia, in et\u00e0 avanzata era ancora bella, superba e leggiadra, mor\u00ec il 12 agosto 1183, e fu sepolta, nel Duomo di Monreale, fatto costruire dal figlio, Guglielmo II, nel 1174.\nFigli.\nMargherita a Guglielmo diede quattro figli:"}
{"id": "462003", "revid": "36426", "url": "https://it.wikipedia.org/wiki?curid=462003", "title": "Museo dell'Accademia di Firenze", "text": ""}
{"id": "462004", "revid": "2166030", "url": "https://it.wikipedia.org/wiki?curid=462004", "title": "Federico IV di Sicilia", "text": "Origini familiari.\nEra il figlio maschio secondogenito del re di Trinacria, Pietro II, quarto re della dinastia aragonese e di Elisabetta di Carinzia, figlia di Ottone III del Tirolo e di Eufemia di Slesia-Liegnitz.\nBiografia.\nNel 1342, rimasto orfano del padre, suo fratello maggiore, Ludovico, all'et\u00e0 di circa cinque anni, divenne re di Sicilia, sotto tutela dello zio, Giovanni. , divenne marchese di Randazzo.\nNel 1355, alla morte di suo cugino, Federico, che non aveva discendenza, eredit\u00f2 i titoli di Duca di Atene e Neopatria.\nNello stesso anno, appena tredicenne, successe al fratello Ludovico, sotto la tutela della sorella, Eufemia, che fu nominata reggente. L'ascesa al trono di un re cos\u00ec giovane, aliment\u00f2 la brama di potere di molti potenti siciliani, fra cui il rampollo di casa Alagona, Artale I Alagona (figlio di Blasco II, \"balio\" del predecessore Ludovico), che riusc\u00ec a farsi nominare \"Gran Giustiziere del Regno\" e \"governatore\" di Catania dal Parlamento Siciliano, ed il Conte Enrico III il Rosso. Per contrastare suddetti potenti cerc\u00f2 di potenziare il potere regio, accentrando nelle sue mani il potere su alcune citt\u00e0 feudali della Sicilia. A tal proposito si ricordi la sua vana iniziativa di sottomettere al suo potere la citt\u00e0 di Savoca e il suo castello, sottraendolo alla signoria feudale dell'Archimandrita di Messina.\nNel 1356 il governatore di Messina, Niccol\u00f2 Cesareo, in seguito a dissidi con Artale Alagona, richiese rinforzi a Ludovico d'Angi\u00f2, che invi\u00f2 il maresciallo Niccol\u00f2 Acciaiuoli. Le truppe, assistite dal mare da ben tre galere angioine saccheggiarono il territorio di Aci e assediarono il castello, feudi degli Alagona. Proseguirono in direzione di Catania cingendola d'assedio. Artale usc\u00ec con la flotta ed affront\u00f2 le galere angioine, affondandone due, requisendone una terza, e mettendo in fuga le truppe nemiche. La battaglia navale, che si svolse fra la borgata marinara di \"Ognina\" ed il Castello di Aci, fu detta \"Lo Scacco di Ognina\".\nNel 1357, divenuto maggiorenne, usc\u00ec di tutela della sorella, ma le famiglie pi\u00f9 potenti del regno crearono tensioni e Federico, di fronte alla crescente opposizione, propose, inutilmente, al re d'Aragona, Pietro IV, di cedere alla sorella, Eleonora, moglie di Pietro IV, i ducati di Atene e Neopatria, in cambio di un aiuto militare contro gli oppositori.\nNel 1361, l'11 aprile a Catania, spos\u00f2 Costanza, figlia di Pietro IV d'Aragona e della sua prima moglie, Maria di Navarra ed elesse il Castello di Patern\u00f2 come residenza.\nIl regno di Federico fu contraddistinto dal proseguimento della guerra del Vespro, ma anche da una certa instabilit\u00e0 politica e diverse tensioni con le famiglie baronali. Tutto il periodo di regno di Federico, in particolare, fu segnato dalle guerre tra il partito \"latino\" capeggiato dai Chiaramonte e quello \"catalano\" degli Alagona.\nIl 17 gennaio 1372, Federico, vedovo di Costanza, spos\u00f2, in seconde nozze, una parente della regina di Napoli, Giovanna d'Angi\u00f2, la figlia del \"duca d'Andria\", Francesco del Balzo e della moglie, Margherita di Taranto, Antonia del Balzo, che, dopo circa due anni, mor\u00ec durante un attacco navale del potente Enrico III il Rosso, Conte di Aidone.\nNel 1372, il 27 agosto, Federico firm\u00f2 la pace di Avignone con Giovanna d'Angi\u00f2, poi ratificato, il 31 marzo 1373, ad Aversa che concluse definitivamente la guerra iniziata novanta anni prima con le rivolta del Vespro. Con la mediazione di Papa Gregorio XI, Federico fu riconosciuto \"Re di Trinacria\", vassallo di Giovanna \"Regina di Sicilia\": il regno siciliano di Trinacria dovette giurare fedelt\u00e0 a Giovanna, riconoscendo a questa e ai suoi successori un tributo di 15.000 fiorini annui.\nDurante gli ultimi anni di regno, dovette resistere alle pressioni di Pietro IV, suo cognato ed anche suocero, che richiedeva di poter assumere il potere in Sicilia e dato che Federico aveva una sola figlia legittima femmina, chiedeva di essere nominato suo erede.Alla sua morte, non avendo discendenti maschi, si apr\u00ec il problema della scelta di uno sposo per la figlia Maria, ancora quattordicenne, che venne affidata alla tutela del Gran Giustiziere Artale Alagona.\nFederico fu chiamato il \"Semplice\" per una certa mancanza di abilit\u00e0, che alcune volte arriv\u00f2 ad essere inettitudine, come riportano alcuni cronisti dell'epoca.\nDiscendenza.\nFederico ebbe da Costanza una sola figlia, nessun figlio da Antonia ed un figlio da un'amante di cui non si conosce il nome:"}
{"id": "462006", "revid": "804", "url": "https://it.wikipedia.org/wiki?curid=462006", "title": "WAR (formato di file)", "text": "Descrizione.\nIn informatica il file con estensione .war, acronimo di Web application ARchive, \u00e8 un archivio usato in Java per raggruppare diversi tipi di files: JavaServer Pages, servlet, Java classes, XML ecc. che insieme danno vita ad un'applicazione web o progetto web in Java. Viene usato dai programmatori Java proprio per distribuire tutto l'applicativo software sviluppato.\nVantaggi.\nIn quanto file archivio, si tratta di un insieme di file raggruppati in una o pi\u00f9 cartelle all'interno di una cartella superiore e compressa in formato zip, necessitando dunque della sua decompressione per l'apertura.\nNello specifico i files contenuti all'interno dell'archivio possono essere: *.java, *.class, *.ejb, *.jsp, *.js, *.html, *.css, *.xml, *.xsl, *.sql, *.gif, *.png, *.xtp."}
{"id": "462008", "revid": "348618", "url": "https://it.wikipedia.org/wiki?curid=462008", "title": "Poe (disambigua)", "text": ""}
{"id": "462011", "revid": "54253", "url": "https://it.wikipedia.org/wiki?curid=462011", "title": "Volo American Airlines 77", "text": ""}
{"id": "462016", "revid": "1318658", "url": "https://it.wikipedia.org/wiki?curid=462016", "title": "Accademia di Firenze", "text": "Altre accademie fiorentine sono:"}
{"id": "462017", "revid": "300067", "url": "https://it.wikipedia.org/wiki?curid=462017", "title": "Anfernee Hardaway", "text": "Alto 2,01\u00a0cm per circa 88\u00a0kg di peso, ha vestito le canotte degli Orlando Magic, Phoenix Suns, New York Knicks e, in ultimo, Miami Heat.\nCarriera.\nL'infanzia e l\"'high school\".\nCresciuto in una famiglia piuttosto povera e con la madre di appena sedici anni pi\u00f9 grande, Anfernee viene accudito principalmente da nonna Louise, che cerca di farlo crescere quanto pi\u00f9 possibile lontano dalla strada. Il primo amore di Hardaway \u00e8 il football, che per\u00f2 \u00e8 presto costretto ad abbandonare perch\u00e9 reputato dalla nonna troppo pericoloso per un ragazzo dal fisico gracile come il suo. Cos\u00ec \u201cripiega\u201d sul basket, dove l'abbondante talento lo aiuta ad acquistare una certa popolarit\u00e0 nella zona.\nFrequenta la Treadwell High School di Memphis, dove continua la sua ascesa a livello cestistico. Nel suo anno da senior, infatti, Penny conquista il titolo di liceale dell'anno secondo il magazine \"Parade\": le sue statistiche parlano di 36,6 punti, 10,1 rimbalzi, 6,2 assist, 3,9 recuperi e 2,8 stoppate di media a partita.\nIl college e lo scambio la notte dei draft.\nTerminata l\"'high school\", Hardaway decide di frequentare la Memphis State University (ora University of Memphis), dichiarandosi per i draft dopo tre stagioni al college (la prima, per\u00f2, saltata per motivi accademici). Viene scelto nel draft del 1993 dai Golden State Warriors come terza scelta assoluta. Golden State \u00e8 per\u00f2 interessata maggiormente alla prima scelta assoluta fatta dagli Orlando Magic, Chris Webber, e cos\u00ec viene organizzato uno scambio che porta Penny in Florida (insieme ai diritti sulle scelte degli anni futuri) e Webber in California. Inizialmente vi sar\u00e0 un po' di malumore tra i tifosi che gi\u00e0 pregustavano la coppia O'Neal-Webber e per lo scambio della prima scelta assoluta con un giocatore di cui non conoscono appieno le potenzialit\u00e0. La dirigenza dei Magic, tempo addietro, affermer\u00e0 che le superiori doti dinamiche di Penny e una certa fragilit\u00e0 fisica di Webber gli fecero prediligere il primo, ci\u00f2 che accomuner\u00e0 la carriera dei due giocatori saranno proprio i numerosi e seri infortuni. Inoltre Hardaway pu\u00f2 garantire ai Magic una pericolosit\u00e0 perimetrale e in penetrazione che altrimenti gli mancherebbe.\nLa coppia O'Neal-Hardaway.\nAd Orlando Hardaway trova una squadra che vede nel \"Rookie of the Year\" della stagione 1992-93, Shaquille O'Neal, il perno della squadra. Hardaway la completa garantendo anche un'importante dimensione perimetrale. Coach dei Magic \u00e8 Brian Hill. Penny gioca un'ottima prima stagione, partendo sempre in quintetto nonostante i Magic abbiano un certo Scott Skiles come play titolare (in realt\u00e0 si sceglie, almeno agli inizi, di schierare Hardaway guardia tiratrice per dargli modo gradualmente di \u201cimparare il mestiere\u201d dal collega pi\u00f9 esperto). Anfernee termina con 16 punti e circa 6 assist e 5 rimbalzi di media, aiutando i Magic a raggiungere per la prima volta nella loro giovane carriera i play-off, dove vengono per\u00f2 eliminati al primo turno dagli Indiana Pacers. Ciononostante, i commenti sulla squadra sono entusiastici, dato che giocano un bel basket e sono giovani.\nLa finale NBA.\nL'anno dopo, grazie anche all'acquisto dell'ala grande Horace Grant, proveniente dai Chicago Bulls, Orlando \u00e8 gi\u00e0 ritenuta una delle potenze della Eastern Conference. I complimenti per la coppia Hardaway-O'Neal si sprecano ed in particolare Penny \u00e8 definito da molti il nuovo Magic Johnson, per il fatto di essere alto pi\u00f9 di due metri e giocare \"point-guard\". I Magic compilano un record di 57 vittorie e 25 sconfitte e nei play-off eliminano prima i Boston Celtics in 4 partite, poi i Bulls del rientrante Michael Jordan. Nella finale della Conference incontrano una squadra ostica come gli Indiana Pacers che costringono la squadra della Florida alla settima partita, dove comunque Orlando porta a casa la vittoria per 105-81.\nIn finale i Magic incontrano i campioni in carica degli Houston Rockets, che gli possono contrapporre la coppia Olajuwon-Drexler. La maggiore esperienza dei texani fa s\u00ec che chiudano con un \u201ccappotto\u201d (4-0 Houston), risultato forse troppo severo per i Magic. Oltretutto la serie avrebbe probabilmente preso una piega diversa se nel finale di gara-1, con Orlando in vantaggio di tre punti, la guardia dei Magic Nick Anderson non avesse sbagliato 4 tiri liberi consecutivi, permettendo cos\u00ec che il tiro da tre della disperazione dei Rockets mandasse la gara al supplementare. A detta degli esperti per\u00f2 i Magic sarebbero stati la squadra del futuro, ma gli scambi di mercato distruggeranno tutto ci\u00f2 di buono che era stato fatto fino a quel momento.\nLa rottura del giocattolo.\nNella stagione seguente la superpotenza della Conference tornano ad essere i Bulls che in regular season vincono addirittura 72 partite (a fronte di sole 10 sconfitte, record NBA prima che i Golden State Warriors di Curry lo battessero nel campionato 2015-16) e tutti pronosticano Orlando-Chicago come finale di Conference.\nNei play-off i Magic battono facilmente i Detroit Pistons 4-0 e gli Atlanta Hawks 4-1. Arriva cos\u00ec la finale prevista. Michael Jordan prova a fare pretattica, cercando di creare malumori nello spogliatoio avversario con l'affermazione che Hardaway senza O'Neal sarebbe molto pi\u00f9 forte. Penny sa che questo forse \u00e8 vero ma sa anche che senza Shaquille le possibilit\u00e0 di vincere un titolo sono pari a zero. Fatto sta che i Bulls della stagione 1995-96 sono troppo forti per chiunque ed eliminano i Magic con un clamoroso 4-0 (a parziale giustificazione di Orlando l'assenza nella serie di Horace Grant, infortunatosi in gara-1).\nIn estate, per\u00f2, il perfetto \u201cgiocattolo\u201d dei Magic si rompe: O'Neal accetta le offerte che provengono dai Los Angeles Lakers, scindendo la coppia che era ritenuta la nuova Magic-Kareem.\nLe stagioni da solista ad Orlando e l'infortunio.\nHardaway resta ad Orlando e, come aveva predetto Jordan, gioca delle grandi stagioni. Gi\u00e0 nella prima del post-Shaq, iniziano, per\u00f2, i problemi quando Penny guida una \u201cfronda\u201d all'interno dello spogliatoio dei Magic per la cacciata di coach Brian Hill, attirandosi non poche critiche. La dirigenza, comunque, accontenta la sua stella e al posto di Hill viene assunto Richie Adubato. Nei play-off per\u00f2 i Magic non fanno molta strada e vengono eliminati 4 a 2 al primo turno dai Miami Heat, nonostante un Hardaway da 31 punti di media. Quest'esplosione realizzativa fu anche dovuta all'innesto di Darrell Armstrong, che consent\u00ec a Penny di spostarsi dal ruolo di playmaker a quello di guardia tiratrice pura.\nDalla stagione 1997-98 Penny comincia a denunciare gravi problemi al menisco che ne limitano le capacit\u00e0 fisiche e lo costringono a giocare soltanto 19 partite. Nonostante sia infortunato viene votato per l'All Star Game e decide di prendervi parte, la sua apparizione \u00e8 breve e poco incisiva e gli attira le critiche di quanti sostengono che in questo modo abbia compromesso le sue possibilit\u00e0 di recupero. La squadra va alla deriva non raggiungendo neanche i play-off. Hardaway torna la stagione successiva, ma \u00e8 solo l'ombra di s\u00e9 stesso: un giocatore dall'immensa classe il cui fisico non lo supporta a dovere. I Magic con il loro leader centrano comunque la qualificazione ai play-off, venendo eliminati per\u00f2 dai Philadelphia 76ers al primo turno.\nIl passaggio ai Phoenix Suns.\nNell'estate 1999 Penny viene scambiato ai Phoenix Suns in cambio di Danny Manning, Pat Garrity e scelte, dato che la dirigenza di Orlando ha capito che \u00e8 difficile ricostruire con lui in squadra. La prima stagione a Phoenix \u00e8 promettente, nonostante salti 22 partite sempre per il ginocchio, e le sue cifre si attestano su medie di circa 17 punti, 6 rimbalzi e 5 assist. I Suns della nuova coppia Hardaway-Kidd centrano i play-off, eliminando i San Antonio Spurs (privi di Tim Duncan) al primo turno e venendo sconfitti al secondo turno dai Lakers di O'Neal per 4-1.\nL'anno dopo, per\u00f2, Penny \u00e8 di nuovo tormentato dal suo ginocchio e gioca solo 4 partite, dando un contributo praticamente nullo alla squadra. Hardaway continua a giocare a Phoenix esprimendo come gioco e come cifre i suoi minimi in carriera; \u00e8 solo un giocatore dal contratto troppo alto per il suo valore in campo.\nLe ultime tappe: New York e Miami.\nNel febbraio del 2004 viene cos\u00ec scambiato, insieme a Stephon Marbury e Cezary Tryba\u0144ski, ai New York Knicks in cambio di Antonio McDyess, Howard Eisley, Charlie Ward, Maciej Lampe e scelte. Nella Grande Mela gioca poco e male, ed anche nella stagione 2004-05 \u00e8 costretto a vedere poche volte il parquet (37 gare, nessuna da titolare).\nDopo aver giocato appena 4 partite nel 2005-06, viene girato ai Magic insieme a Trevor Ariza in cambio di Steve Francis. Ironia della sorte vuole che nel frattempo sulla panchina dei Magic fosse tornato quel Brian Hill che era stato tanto ostracizzato da Penny. Hardaway non dimostra mai la voglia di scendere in campo, viene tagliato dalla dirigenza della Florida e resta inattivo per il resto della stagione.\nDopo due anni di inattivit\u00e0, torna, nella stagione 2007-08, con la maglia dei Miami Heat, dove ritrova il vecchio compagno ai tempi di Orlando, Shaquille O'Neal. L'esperienza in Florida, per\u00f2, dura poco perch\u00e9 a dicembre gli viene rescisso il contratto.\nTecnica e riconoscimenti.\nIn carriera \u00e8 stato inserito nel miglior quintetto di esordienti (\"rookies\") nella stagione 1993-94, poi per due volte nel primo quintetto NBA (1994-95 e 1995-96) e una volta nel terzo (1996-97).\nHa partecipato, nel 1993-94, al primo All Star Game per rookie della storia NBA (di cui \u00e8 stato nominato MVP) ed \u00e8 stato convocato per quattro All Star Game (1995, 1996, 1997 e 1998).\nHa inoltre vinto la medaglia d'oro ai Giochi olimpici del 1996 svoltisi ad Atlanta."}
{"id": "462018", "revid": "125470165", "url": "https://it.wikipedia.org/wiki?curid=462018", "title": "Volo United Airlines 175", "text": "Il volo United Airlines 175 \u00e8 stato il secondo dei quattro aerei di linea dirottati durante gli attentati dell'11 settembre 2001.\nLa sua rotta regolare connetteva il Logan International Airport di East Boston all'International Airport di Los Angeles. L'11 settembre 2001, l'aereo venne dirottato da un gruppo di 5 terroristi legati ad al-Qaida e fatto schiantare contro la Torre Sud del World Trade Center di New York. A bordo vi erano 65 persone (compresi i 5 dirottatori e i 9 membri dell'equipaggio). Dopo la tragedia, il numero di contrassegno del volo fu modificato da \"175\" in \"1525\" e poi in \"163\" dalla United Airlines.\nIl volo.\nLa partenza.\nLa partenza del volo era fissata per le 08:00. Le operazioni di \"pushback\" furono completate alle 07:58 e la partenza avvenne alle 08:14 dall'uscita 19. Mentre il volo UA175 decollava, veniva dirottato il volo American Airlines 11.\nAlle 08:33, l'aereo raggiunse l'altitudine assegnata di 31.000 piedi (circa 9.449 metri) di altezza. Alle 08:37, il Centro FAA di Boston chiese ai piloti dell'UA175 di verificare se il volo AA11 era nelle loro vicinanze. Una volta confermata la presenza, il centro ordin\u00f2 di \"\"tenersi lontano dal velivolo\". Alle 08:41, i piloti dell'UA175 affermarono di aver sentito \"qualcuno prendere il microfono e dire \u00abognuno stia al suo posto\u00bb\"\". Alle 08:42, part\u00ec l'ultima comunicazione dall'aereo.\nIl dirottamento.\nIl dirottamento dell'aereo avvenne presumibilmente fra le 08:42 e le 08:46. Secondo il documentario \"\", il pilota dirottatore al-Shehhi ha preso possesso dell'aereo dopo che due suoi terroristi (Mohand al-Shihri e Fayez Banihammad) erano riusciti ad entrare nella cabina ed avevano ucciso il pilota Victor J. Saracini e il primo ufficiale Michael Robert Horrocks. Mentre al-Shehhi prese possesso dei comandi, gli altri due terroristi (probabilmente i fratelli Ahmed e Hamza al-Ghamdi) costrinsero i passeggeri a spostarsi verso la coda dell'aereo, usando spray irritanti e minacciando di fare esplodere una bomba.\nAlle 08:47, il codice del transponder venne cambiato due volte nel giro di un minuto. Le modifiche vennero tuttavia notate solo alle 08:51. Contemporaneamente, l'aereo inizi\u00f2 a scendere di quota e a dirigersi verso sud-est, in direzione di New York.\nAlle 08:52, Peter Hanson contatt\u00f2 suo padre Lee con il cellulare di bordo, avvertendolo dell'avvenuto dirottamento:\nContemporaneamente, un assistente di volo (probabilmente Robert Fangman) contatt\u00f2 Marc Policastro della United Airlines, affermando che il volo era stato dirottato e avvertendo che entrambi i piloti erano stati uccisi, un assistente di volo accoltellato e che probabilmente i dirottatori avevano preso il comando dell'aereo. La chiamata dur\u00f2 due minuti. Policastro ed un suo collega tentarono senza successo di ripristinare i contatti con Fangman.\nAlle 08:53, dopo due tentativi falliti di contatto, viene dato il primo allarme di potenziale dirottamento del volo UA175, mentre questo si stabilizza ad un'altezza di circa 33.500 piedi (circa 10.200 metri).\nAlle 08:55, il volo UA175 sfiora la collisione con il volo Delta 2315, un Boeing 737-247Adv che collegava Hartford (Connecticut) a Tampa (Florida). Poco dopo, ci fu una seconda mancata collisione con il volo US Airways 542 (un altro Boeing 737), che volava pi\u00f9 in basso e si trovava a circa 6,5 chilometri di distanza dal volo Delta 2315.\nAlle 08:57 circa, l'aereo si stabilizz\u00f2 momentaneamente ad un'altitudine di circa 28.500 piedi (circa 8.600 metri) e comp\u00ec un'ultima virata verso nord-est. Fra le 08:58 e le 09:02, il velivolo discese in maniera repentina, arrivando nel giro di quasi 5 minuti ad un'altezza di circa 3.000 piedi (circa 914 metri).\nAlle 08:59, Brian David Sweeney tent\u00f2 di chiamare sua moglie Julie, senza riuscirvi. Subito dopo chiam\u00f2 sua madre Louise, avvertendola del dirottamento ed affermando che alcuni passeggeri stavano pensando di assaltare la cabina di pilotaggio e riprendere il controllo dell'aereo. Alle 09:00, Peter Hanson fece la sua seconda ed ultima chiamata al padre Lee:\nLa chiamata si interruppe improvvisamente, ma Lee Hanson fece appena in tempo a sentire il grido di una donna prima dell'interruzione. L'aereo venne avvistato dalla torre di controllo dell'Aeroporto JFK di New York ad un'altezza di circa 1.000 piedi (circa 305 metri), in prossimit\u00e0 del World Trade Center.\nLa reazione della FAA e del NORAD.\nCome precedentemente affermato, alle 08:47 il codice del transponder venne cambiato due volte nel giro di un minuto, ma non venne spento. Le modifiche non vennero tuttavia notate subito, perch\u00e9 le ricerche erano ancora concentrate sul volo AA11, gi\u00e0 schiantatosi contro la Torre Nord del World Trade Center. Il cambio di codice fu scoperto solo alle 08:51.\nFra le 08:51 e le 08:53, il Centro di Boston tent\u00f2 due volte di entrare in contatto con il velivolo, senza riuscirci. Dopo il secondo tentativo fallito, viene lanciato un primo allarme di un possibile dirottamento del volo UA175. Alle 08:55, un controllore del Centro di New York tent\u00f2 di mettersi in contatto con il Centro di controllo regionale per avvertire del potenziale dirottamento, ma i manager rifiutarono di rispondere perch\u00e9 ancora intenti a tracciare le sorti del volo AA11. Alle 08:58, il sospetto venne confermato da un altro controllore.\nFra le 09:01 e le 09:02, il Centro FAA di Herndon viene definitivamente avvertito del dirottamento del volo UA175. Nelle parole della Commissione sull'11 settembre, questa \"fu l'unica comunicazione ricevuta sia dal Quartier Generale FAA che dal Comando Centrale di Herndon, riguardo ad un secondo dirottamento, prima del secondo schianto\".\nIl NORAD venne informato dell'avvenuto secondo dirottamento alle 09:03 (ovvero nello stesso momento in cui il volo UA175 si schiant\u00f2 contro la Torre Sud del World Trade Center) e di una seconda esplosione al WTC (ovvero dell'avvenuto schianto) alle 09:08. Alle 09:09, venne ordinato ai due F-15 gi\u00e0 inviati nell'area di Manhattan di porsi in posizione di battaglia. I due velivoli da combattimento abbandonarono la posizione di attesa alle 09:13 ed iniziarono il pattugliamento in posizione di battaglia nello spazio aereo di New York alle 09:25.\nLo schianto.\nAlle 09:03:11 (le 15:03 in Italia), il volo United Airlines 175 si schiant\u00f2 contro la facciata meridionale della Torre sud del World Trade Center. L'impatto avvenne fra il 77\u00ba e l'85\u00ba piano ad una velocit\u00e0 di circa 586 miglia orarie (circa 943 km/h) e produsse un cratere alto circa 4 piani (dal 79\u00b0 all'82\u00b0). L'impatto produsse varie esplosioni: una apparve sulla facciata orientale all'altezza dell'81\u00ba e dell'82\u00ba piano; altre due apparvero sulla facciata settentrionale, una fra l'80\u00ba e l'82\u00ba piano ed una (pi\u00f9 piccola) al 79\u00ba piano. Tutte le persone a bordo morirono sul colpo.\nLe immagini dello schianto vennero trasmesse in diretta dalle televisioni di tutto il mondo e osservate da milioni di telespettatori. Il National Institute of Standards and Technology ha dichiarato di aver utilizzato per le proprie indagini oltre 25 registrazioni video dello schianto del volo UA175 contro la Torre Sud ripreso da tutte le angolazioni possibili.\nL'impatto del volo UA175 caus\u00f2 danni molto estesi alla struttura della Torre Sud. Nei successivi 55 minuti, vennero osservati enormi incendi, causati dallo scontro ed alimentati anche dal carburante ancora presente nei serbatoi dell'aereo. Si stima infatti che oltre la met\u00e0 dei circa 9.100 galloni (circa 34.447 litri) di carburante ancora presente sia bruciato all'interno della struttura dopo l'impatto iniziale (che consum\u00f2 circa il 35-40% del carburante).\nI danni e gli incendi sono due delle cause del crollo, avvenuto alle 09:58, della Torre Sud, che caus\u00f2 la morte di oltre 600 persone ancora all'interno dell'edificio. Tuttavia, il numero delle vittime dello schianto fu enormemente ridimensionato dall'evacuazione di circa due terzi degli occupanti della Torre Sud, avvenuta nei 17 minuti successivi allo schianto del volo AA11 contro la Torre Nord.\nI dirottatori.\nLe indagini hanno portato all'individuazione di cinque responsabili, tutti legati ad al-Qaida:\nNessuno dei cinque terroristi venne selezionato dal CAPPS (il sistema di controllo dei bagagli) per un controllo extra.\nLe vittime.\nDi seguito, la lista delle 51 vittime, esclusi i 5 terroristi."}
{"id": "462019", "revid": "767487", "url": "https://it.wikipedia.org/wiki?curid=462019", "title": "Gianluigi Cavallo", "text": "Il gruppo, durante questo periodo, ha venduto pi\u00f9 di 200.000 album e ottenuto quattro dischi d'oro.\nIl soprannome \"Cabo\" deriva dalla contrazione di \"caballo\", traduzione in spagnolo del cognome.\nBiografia.\nNato a Parma, frequenta il liceo artistico Gentileschi di Carrara e comincia a lavorare come programmatore, mentre la passione per la musica lo porta a esibirsi come disc jockey presso alcune radio della provincia. L'esordio discografico \u00e8 del 1994 con il mix 12\" \"Brooklyn\" contenente, in tre versioni differenti, il brano \"Cavalcamix\", un medley in stile elettrodance di classici rock anni 1950. Pochi mesi dopo esce un altro mix 12\" con la sigla \"Indyana\" con il pezzo \"A Say Baby\", pezzo dance contenente la rivisitazione di un riff dei Ram Jam nel brano \"Black Betty\".\nLitfiba.\nNel 1997 entra in contatto con il management dei Litfiba che decide di produrgli il disco d'esordio solista. Questo disco non vedr\u00e0 per\u00f2 la luce perch\u00e9 nel 1999, a seguito dell'abbandono di Piero Pel\u00f9, Cavallo diventa il cantante e frontman dei Litfiba. Anzich\u00e9 scegliere un cantante gi\u00e0 noto, Ghigo Renzulli decide di optare su un cantante che era fino a quel momento sconosciuto al grande pubblico. Durante la militanza nei Litfiba, Cavallo scrive i testi e una parte delle musiche degli album \"Elettromacumba\" (2000), \"Insidia\" (2001) ed \"Essere o sembrare\" (2005).\nNegli anni della sua permanenza nel gruppo, partecipa a vari tour e a due album dal vivo. Il primo, dal nome \"Live on Line\" (LoL), \u00e8 distribuito gratuitamente e pionieristicamente su internet tramite il portale Lycos gi\u00e0 nel 2001. Di LoL esiste anche un'edizione a tiratura limitata promozionale a cofanetto contenente sette cd singoli.\nAnnuncia pubblicamente la sua uscita dai Litfiba nel novembre 2006, inviando un'email ai fan.\nRadio.\nTra il 1998 e il 2002 \u00e8 autore e conduttore radiofonico di tre programmi trasmessi da alcune radio della Toscana e dell'Emilia Romagna e poi da radio di altre regioni: \"Time to Rock\", nel quale sono proposti classici rock, \"L'avvocato del diavolo\", raccontando storie e vicende legate al mondo del rock'n'roll e \"L'Eretico\", definito come un \"viaggio attraverso la storia, tra i segreti, i miti e le leggende\". Dal 2014 parte di queste registrazioni radiofoniche \u00e8 disponibile in streaming tramite la piattaforma Mixcloud.\nDopo i Litfiba.\nDurante la sua militanza nei Litfiba, Cavallo produce con Carlo Barducci l'album d'esordio della band folk Scaramouche (della quale era batterista Pino Fidanza, poi batterista dei Litfiba dal 2007 al 2012) e dei Morpin band fondata da Stefano Mordenti. Dopo l'uscita dai Litfiba torna al lavoro di informatico con una propria impresa.\nL'8 gennaio 2014, dopo sette anni di assenza, torna sulle scene musicali pubblicando un videoclip in cui interpreta il brano \"Heroes\" di David Bowie.\nIl 7 dicembre 2014 si esibisce a sorpresa e sotto falso nome in un concerto dove esegue solo brani inediti.\nIlNero.\nL'8 gennaio 2015, ad un anno esatto dalla pubblicazione di Heroes, viene annunciata la nuova band di Cabo dal nome IlNero in cui, oltre a Cavallo, suona suo figlio, soprannominato Zeb, e altri quattro musicisti provenienti dalla scena emergente.\nL'uscita dell'album di esordio, prevista inizialmente per settembre 2015, poi fissata al 16 ottobre 2015.. Il titolo dell'album, \"E=MC\u00b2 - Essenza di macchina cuore cervello\" \u00e8 anche quello di un libro con una raccolta di esperienze e aneddoti dello stesso Cabo, pubblicato in concomitanza con il disco.\nIl primo singolo estratto da \"E=MC2\" \u00e8 \"Cuore\", il cui video \u00e8 stato pubblicato il 5 ottobre 2015. \"Cuore\" \u00e8 stato poi reso disponibile in download gratuito sul sito de IlNero in un EP digitale contenente anche l'inedito \"Soli ed unici\" (brano gi\u00e0 eseguito live dalla band e contenuto nel demotape da solista del 1995) e la cover di \"Heroes\" di David Bowie. Il 19 aprile 2016 viene pubblicato il video del secondo singolo, \"L'Ultimo Stupido\"."}
{"id": "462020", "revid": "36426", "url": "https://it.wikipedia.org/wiki?curid=462020", "title": "Accademia Fiorentina", "text": ""}
{"id": "462021", "revid": "63945", "url": "https://it.wikipedia.org/wiki?curid=462021", "title": "Penny Hardaway", "text": ""}
{"id": "462023", "revid": "133248", "url": "https://it.wikipedia.org/wiki?curid=462023", "title": "Accademia delle Belle Arti di Firenze", "text": ""}
{"id": "462027", "revid": "486946", "url": "https://it.wikipedia.org/wiki?curid=462027", "title": "Accademia del disegno", "text": ""}
{"id": "462032", "revid": "36426", "url": "https://it.wikipedia.org/wiki?curid=462032", "title": "Accademia del Disegno", "text": ""}
{"id": "462034", "revid": "36426", "url": "https://it.wikipedia.org/wiki?curid=462034", "title": "Bernardo Poccetti", "text": ""}
{"id": "462039", "revid": "36426", "url": "https://it.wikipedia.org/wiki?curid=462039", "title": "Accademia fiorentina", "text": ""}
{"id": "462040", "revid": "92723", "url": "https://it.wikipedia.org/wiki?curid=462040", "title": "Otto Wagner", "text": "Ebbe come allievo Viktor Kova\u010di\u0107.\nBiografia.\nOtto Koloman Wagner nasce a Penzing, un piccolo sobborgo di Vienna, il 13 luglio 1841. Proveniente da una famiglia della ricca borghesia asburgica, figlio di Rudolf Wagner, notaio presso la corte reale ungherese, e di Susanne von Helffenstorffer-Hueber, rimane orfano di padre a soli cinque anni e viene educato da precettori privati. A partire dal 1850 frequenta l'\"Akademisches Gymnasium\" di Vienna, mostrando gi\u00e0 notevoli capacit\u00e0 nell'arte del disegno e dell'architettura; successivamente continua gli studi presso l'abbazia di Kremsm\u00fcnster. Nel 1857 si iscrive al \"Polytechnisches Institut\" viennese e dopo tre anni si trasferisce a Berlino per frequentare la \"K\u00f6nigliche Bauakademie\". I suoi studi tuttavia terminano di nuovo a Vienna presso l'Accademia di belle arti, dove \u00e8 allievo dei due progettisti dell'Opera: Eduard van der N\u00fcll e August Sicard von Sicardsburg.\nGli esordi.\nNel 1862 entra nell'atelier dell'architetto viennese Ludwig von F\u04e7rster, ma in breve tempo riesce ad ottenere numerosi incarichi che gli consentono di professare il mestiere autonomamente.\nDue anni pi\u00f9 tardi sposa Josefine Domhart da cui avr\u00e0 tre figli: Otto, Robert e Susanna. Negli anni immediatamente successivi realizza a Vienna diversi edifici molti dei quali per uso residenziale e in particolare case d'affitto.\nRaggiunge la vera e propria notoriet\u00e0 in patria con la partecipazione all'allestimento di due cortei: il primo del 1879 in onore delle nozze d'argento del l'imperatore Francesco Giuseppe e dell'imperatrice Elisabetta (Sissi), e il secondo, due anni pi\u00f9 tardi, per le nozze della principessa belga Stephanie con il principe ereditario Rudolf.\nGli anni ottanta.\nLa volont\u00e0 di Wagner era quella di combinare in un insieme coerente la maestosit\u00e0 degli stili storici e le necessit\u00e0 funzionali moderne. Questo intento \u00e8 chiaramente visibile in opere come la sede dell'\u04e6sterreichische L\u04d3nderbank a Vienna, dove monumentalit\u00e0 e funzionalit\u00e0, storicismo e modernit\u00e0 si combinano armonicamente.\nIn questi anni inizia inoltre la stesura di tre volumi intitolati \"Einige Skizzen, Projekte und ausgef\u00fchrte Bauwerke\", editi rispettivamente nel 1889, 1897 e 1906 -un volume sar\u00e0 pubblicato postumo nel 1922- in cui sono contenuti tutti i suoi progetti e le sue opere. Fine ultimo di questa grande impresa \u00e8 tramandare le sue aspirazioni artistiche: adattare il patrimonio formale del passato al moderno principio di funzionalit\u00e0, in uno stile che egli stesso definiva come \u00abun certo libero Rinascimento che il nostro Genius Loci ha accolto in s\u00e9\u00bb.\nNel 1881, dopo aver divorziato dalla prima moglie, sposa in seconde nozze Louise Stiffel, dalla quale avr\u00e0 altri tre figli: Stefan, Louise e Christine.\nGli anni novanta e la secessione.\nNel 1894 Wagner viene nominato professore ordinario e direttore di un corso di specializzazione in architettura presso l'Accademia delle Belle Arti di Vienna dove rester\u00e0 fino al 1912. Nella sua lunga attivit\u00e0 di docente avr\u00e0 allievi architetti come Josef Hoffmann, Karl Ehn, Rudolf Michael Schindler.\n\u00c8 con la carriera didattica che Wagner sente l'esigenza di sistematizzare le sue idee sull'architettura e si fa autore del suo scritto pi\u00f9 noto intitolato \"Moderne Architektur\" che, edito nel 1896, riscuote subito un grande successo sia in patria che all'estero.\nL'opera, divisa in cinque capitoli - l'architetto, lo stile, la composizione, la costruzione e la prassi artistica\u00a0\u2013 si presenta come una guida verso i suoi allievi nel settore artistico dell'architettura ed \u00e8 basata essenzialmente sul principio secondo il quale non pu\u00f2 essere bello qualcosa che non sia funzionale.\nIn questi anni Wagner ha la possibilit\u00e0 di confrontarsi con le tematiche presentate nella sua opera grazie alla realizzazione della metropolitana di Vienna e degli impianti lungo il Donaukanal, il braccio cittadino del Danubio. Di entrambi gli incarichi era diventato responsabile dopo aver vinto nel 1893 il concorso per il nuovo piano regolatore di Vienna.\nNel 1899 Wagner aderisce alla Secessione viennese, ovvero al movimento antiaccademico sorto in contrapposizione ai tradizionalisti del K\u00fcnstlerhaus, esperienza che modifica molto la sua visione artistica e contamina le sue architetture negli anni a cavallo tra i due secoli. Ne \u00e8 un chiaro esempio il complesso di tre case tra Linke Wienzeile e K\u04e7stlerga\u00dfe, realizzato con la collaborazione degli artisti secessionisti Moser e Schimkovitz, il quale suscita aspre e feroci critiche.\nCinque anni pi\u00f9 tardi Wagner esce dalla Secessione, seguito dall'amico Gustav Klimt e dall'allievo Josef Hoffmann.\nIl Novecento.\nLe opere che Wagner realizza a partire dai primi anni del Novecento fino all'inizio della Grande guerra abbandonano progressivamente lo stile ispirato alla Secessione e sembrano sempre pi\u00f9 incarnare i principi di semplicit\u00e0 e funzionalit\u00e0 descritti, anni prima, nelle conclusioni della \"Moderne Architektur\".\nLe realizzazioni della chiesa di \"St. Leopold am Steinhof\" (1903-1907) e della sede della Kaiserlinch-K\u00f6nigliche Postsparkasse (1904-1912) stabiliscono un cambio di direzione nella ricerca dello \"stile utile\", che guarda sempre meno alla tradizione e sempre pi\u00f9 all'innovazione e al futuro che si esprime attraverso un uso raffinato e originale di nuovi materiali e tecnologie.\nIn questi anni si dedica anche al progetto per il Palazzo della Pace a L'Aia e per la \"House of Glory\" a Washington che avrebbero potuto proiettare l'architetto sul proscenio internazionale ma che non saranno mai realizzate.\nWagner torna poi alla tipologia abitativa che gli aveva procurato grande soddisfazione ai suoi esordi e riprende a dedicarsi all'edificazione di case d'affitto. Il confronto tra queste e le case realizzate in passato rivela la grande evoluzione architettonica di questo artista che da un iniziale storicismo eclettico giunge infine a una sorprendente semplicit\u00e0 stereometrica.\nNel 1910 Wagner \u00e8 invitato dalla Columbia University a tenere una relazione al congresso internazionale di arte urbana a New York, dove decide di presentare lo studio \"Die Gro\u00dfstadt\" (La Metropoli).\nWagner immagina una Vienna ampliata la cui crescita illimitata \u00e8 dettata dall'arte che sola pu\u00f2 contribuire a creare un lieto soggiorno per gli abitanti.\nA partire dal 1915 Wagner, rimasto da poco vedovo, si dedica alla realizzazione del progetto per la \"Chiesa della Pace\" sulla Schmelz a Vienna, che sar\u00e0 una delle sue ultime opere e che egli giudic\u00f2 come uno dei suoi migliori lavori.\nMuore l'11 aprile del 1918 di erisipela (una malattia della pelle) e viene sepolto nella tomba di famiglia da lui stesso realizzata nel cimitero di Hietzing (Austria).\nOpere maggiori.\nTra le opere per cui Wagner \u00e8 maggiormente conosciuto si ricordano: la sede dell'\u04e6sterreichische L\u04d3nderbank, la prima villa Wagner, le stazioni della metropolitana, la chiesa di St. Leopold am Steinhof e infine la sede della Kaiserlich-K\u04e7nigliche Postsparkasse.\nBanca postale.\nL'edificio progettato da Otto Wagner per ospitare la sede viennese dell'\"\u00d6sterreichische L\u00e4nderbank\" fu costruito tra il 1904 e il 1906.\nPresenta una forma irregolare ottenuta attraverso l'intersezione di due rettangoli di cui quello all'interno, pi\u00f9 grande, \u00e8 ruotato di 45 gradi rispetto all'altro con cui \u00e8 connesso tramite un vestibolo circolare, che crea una cerniera spaziale, risolvendo in positivo i difficili e stringenti vincoli generati dalla disposizione e forma irregolare del lotto.\nLa facciata principale \u00e8 divisa in due blocchi, uno superiore, in stile corinzio, e uno basamentale, in stile neorinascimentale. Al contrario la facciata interna si differenzia da quella principale per la sua completa mancanza di decorazioni e ordini architettonici; i pilastri infatti sono trasformati in setti murari che proseguono oltre la linea di coronamento e racchiudono ampie superfici vetrate.\nLa sala centrale, dove si trovano gli sportelli aperti al pubblico, riprende un linguaggio classico combinato per\u00f2 con l'uso di un moderno telaio strutturale metallico.\nCaratteristico \u00e8 inoltre l'ampio lucernario in vetro che illumina anche il pavimento in vetro cemento e che garantisce la penetrazione della luce anche al livello inferiore.\nVilla Wagner.\nNel 1886 Wagner decide di costruire a H\u00fctteldorf, poco fuori Vienna, una maestosa residenza estiva per s\u00e9 e per la sua famiglia.\nL'edificio, costruito in stile neopalladiano, ha una pianta simmetrica a forma di parallelepipedo affiancato da due logge laterali ed \u00e8 circondato da un vasto giardino, anche quest'ultimo disegnato da Wagner.\nUna grande scalinata funge da accesso al portico che \u00e8 sostenuto da quattro maestose colonne.\nLa particolarit\u00e0 di questo ingresso \u00e8 che sulle pareti laterali l'architetto ha fatto incidere due motti che rimandano ai due principi che stanno alla base del suo pensiero architettonico:\nStazioni della Stadtbahn.\nNel 1894 viene conferito a Wagner il titolo di \"Oberbaurat\" ovvero, consigliere superiore per l'edilizia del Comune. Wagner \u00e8 nominato anche consigliere artistico della Commissione per il traffico di Vienna, ruolo che ricopre anche la realizzazione della ferrovia urbana cittadina.\nWagner si trova dunque a progettare tutta la rete ferroviaria nei tratti di superficie, sopraelevati e sotterranei. Pertanto tra il 1895 e il 1900 vengono costruite quattro linee ferroviarie per un totale di 45\u00a0km e con pi\u00f9 di 30 stazioni: linea suburbana; linea del G\u03cbrtel; linea del Donaukanal-Wiental e linea del II distretto.\nTra le stazioni costruite meritano particolare attenzione le stazioni gemelle di Karlsplatz, nelle quali l'architetto sceglie di non utilizzare il blocco murario ma di lasciare a vista lo scheletro costruttivo in ferro, abbinato a marmo bianco con decorazioni floreali e coperto da una volta a botte in lamiera ondulata. Questa novit\u00e0 architettonica non \u00e8 tuttavia apprezzata dai viennesi che conferiscono ironicamente a queste due stazioni il nome di \"le Gabbiette\".\nChiesa di San Leopoldo (Kirche am Steinhof).\nNel 1902 l'amministrazione municipale decide di realizzare appena fuori Vienna un complesso per la cura delle malattie mentali, la \"Casa di cura della Bassa Austria\".\nIl progetto di questo complesso di edifici comprendeva anche una chiesa intitolata a San Leopoldo per la cui realizzazione viene indetto un concorso a inviti che viene vinto da Wagner. La costruzione inizia nel 1904 e termina, dopo tre anni, nell'ottobre 1907.\nLa chiesa, ubicata appena sopra a una collina, \u00e8 a pianta centrale cruciforme, coperta da una cupola emisferica rivestita in rame. Rispetto all'esterno, che presenta un aspetto maestoso con grandi colonne sovrastate da angeli, l'interno \u00e8 invece improntato alla funzionalit\u00e0 e alla semplicit\u00e0: Wagner dedica grande attenzione agli arredi, alla visibilit\u00e0 dell'altare, alla corretta acustica, alla buona illuminazione.\nL'interno della cupola \u00e8 nascosto da una soffitto a calotta ribassata percorso da una rete metallica dorata, il cui disegno allude fortemente a una sorta di firmamento celeste.\nSede della \"Kaiserlich-K\u00f6nigliche Postsparkasse\".\nNel 1903 Wagner vince il concorso per la \"Kaiserlich-K\u00f6nigliche Postsparkasse\" (Banca postale imperial-regia) in Georg-Coch-Platz a Vienna.\nLa costruzione inizia nel 1904 ma i lavori sono sospesi nel 1906, riprendono nel 1910 e terminano finalmente nel 1912.\nLa pianta \u00e8 a forma trapezoidale e la particolarit\u00e0 \u00e8 che i servizi si distribuiscono nelle zone perimetrali, mentre l'interno \u00e8 occupato, al centro da un blocco con gli ambienti aperti al pubblico, e tutto intorno \u00e8 circondato da quattro cortili interni.\nQuesto edificio \u00e8 stato realizzato attraverso l'uso di materiali moderni come il marmo, il granito e rivestimenti in vetro nero o bianco le cui lastre sono fissate alle pareti con una fitta trama di chiodi con le teste in alluminio. Allo stesso modo anche il soffitto \u00e8 completamente vetrato ed \u00e8 sospeso tramite cavi di acciaio a una struttura metallica esterna.\nSopra il tetto sono situate due statue che stanno a simboleggiare il consumo e il risparmio.\nLa realizzazione di questa sede bancaria risponde cos\u00ec ai canoni moderni di funzionalit\u00e0, economicit\u00e0, flessibilit\u00e0 e luminosit\u00e0.\nProgetti non realizzati.\nNonostante le grandi opere portate a termine da Wagner, ne esistono anche molte che sono rimaste progetti su carta e non sono mai state realizzate come ad esempio: Artibus, il piano regolatore di Vienna e l'Accademia delle Belle Arti.\nArtibus.\nNel 1880 Otto Wagner disegna quattro tavole che rappresentano un'ideale citt\u00e0 delle arti che lui chiama \"\u201cArtibus\u201d\".\nIl progetto ha quindi un'ubicazione fantastica, idealmente collocata dall'architetto davanti a un grande specchio d'acqua e interamente costeggiata da un fiume che, dalla collina, raggiunge il mare.\nIl centro della citt\u00e0 \u00e8 occupato dal cosiddetto \u201cPantheon delle arti\u201d, un organismo centrico cupolato, alle sue spalle il foro, e ancora dietro due grandi scalinate si arrampicano lungo il pendio della collina, dove si trova una \"Gloriette\", cio\u00e8 un ampio colonnato che sovrasta la citt\u00e0.\nNel progetto Artibus coesistono una molteplicit\u00e0 di forme derivate da diversi stili storici: antico, rinascimento, barocco italiano e austriaco; inoltre all'interno di Artibus \u00e8 inserita anche una struttura in metallo e vetro che funge da elemento di collegamento alle tecnologie del presente all'interno di questo progetto che guarda al passato.\nPiano regolatore.\nNel 1892 viene bandito dall'amministrazione comunale un concorso per l'elaborazione del nuovo piano regolatore di Vienna che viene vinto da Otto Wagner grazie a un progetto contrassegnato dal motto \"Artis sola domina necessitas\".\nIl progetto si basa sull'espansione della citt\u00e0 a partire dal centro, prolungando le direttrici radiali e costruendo venti di quelli che lui chiama \"Stellen\" o Centri di Distretto, dotati di tutte le infrastrutture e dei servizi necessari in una moderna metropoli.\nFondamentale per una citt\u00e0 cos\u00ec grande \u00e8 quindi la pianificazione e la creazione di una fitta rete di trasporti pubblici attraverso ampie e rettilinee strade: questa sar\u00e0 l'unica parte del progetto portata a termine attraverso la costruzione della rete ferroviaria.\nAccademia di Belle Arti.\nNel 1894 Wagner diviene professore e direttore dell'Accademia di belle arti di Vienna.\nWagner ha modo di rendersi conto dell'inadeguatezza della struttura dell'istituto e propone un progetto per una nuova sede dell'Accademia a Donbach, nella periferia di Vienna.\nIl progetto divide l'istituto in due blocchi adiacenti: la sede principale con le aule e alle sue spalle un'area verde suddivisa a scacchiera e puntellata dai padiglioni degli atelier.\nNonostante il successo riscosso il progetto non viene realizzato e cos\u00ec Wagner presenta nel 1910 una revisione del progetto, ma anche quest'ultima sar\u00e0 destinata a rimanere sulla carta.\nCollegamenti esterni.\nOpere digitalizzate dalla collezione di Architettura di AMS Historica, biblioteca digitale dell'Universit\u00e0 di Bologna. "}
{"id": "462041", "revid": "1437722", "url": "https://it.wikipedia.org/wiki?curid=462041", "title": "Canzoni per me", "text": "Canzoni per me, uscito il 24 aprile , \u00e8 il dodicesimo album in studio del cantautore italiano Vasco Rossi. \u00c8 stato il quinto album pi\u00f9 venduto in Italia del 1998. Vendette 800.000 copie (ottenendo 8 dischi di platino) solo nel 1998 e successivamente arriv\u00f2 a tagliare il traguardo del milione di copie e dei 10 dischi di platino.\nDescrizione.\nIl disco riprende alcune canzoni del repertorio di Vasco, che il cantautore scrisse agli albori della sua carriera.\nL'album \u00e8 stato pubblicato nell'estate del 1998, a distanza di due anni dall'ultimo album \"Nessun pericolo... per te\" del 1996. Il disco, di breve durata, comprende otto brani da cui sono estratti quattro singoli: \"Io no\", \"L'una per te\", \"Quanti anni hai\" e \"E il mattino\", ultimo singolo pubblicato in ordine di tempo.\nCon il singolo \"Io no\", Rossi vincer\u00e0 per la seconda volta il Festivalbar diventando il vincitore assoluto di quell'edizione. Seguir\u00e0 un fortunato tour negli stadi nel 1999 denominato \"Rewind tour\", in occasione della pubblicazione del singolo \"Rewind\"; alcune tappe del tour saranno immortalate nel doppio album live \"Rewind\", pubblicato nel 1999.\nNella rosa delle canzoni proposte per questo disco erano inseriti anche altri pezzi che vennero poi scartati in seguito, come \"Anymore\" (incluso in \"Buoni o cattivi\", 2004), \"Mary Louise\" (incluso in \"Vivere o niente\", 2011) e\" Marta piange ancora\" (incluso in \"Sono innocente\", 2014).\nNella presentazione del disco Vasco cita Zucchero Fornaciari definendo \"La favola antica\" un omaggio al bluesman emiliano, essendo quella canzone un pezzo blues.\nSi trova in rete una prima versione de \"La favola antica\" dal titolo \"C'era una volta una favola antica\", risalente al 1983.\nRiconoscimenti.\nNel 1998 il disco ha vinto anche la Targa Tenco come migliore album dell'anno. Nel 1999, per il valore letterario dei suoi testi, \"Canzoni per me\" ha vinto il Premio Lunezia come miglior album dell'anno."}
{"id": "462044", "revid": "6066", "url": "https://it.wikipedia.org/wiki?curid=462044", "title": "San Ferdinando III", "text": ""}
{"id": "462045", "revid": "6923", "url": "https://it.wikipedia.org/wiki?curid=462045", "title": "Francesco Scali", "text": "Biografia.\nDi origini calabresi e pugliesi, Francesco Scali inizia come comico per i piccoli teatri alternativi del circuito romano finch\u00e9 non viene notato da Federico Fellini, che gli affida una piccola parte in \"E la nave va\" (1984). Da allora Scali inizia a lavorare in pellicole come \"Dagobert\" di Dino Risi (1984), \"Il nome della rosa\" di Jean-Jacques Annaud (1986) e \"Momo\" di Johannes Schaaf (1986).\nSempre in quel periodo fa il suo debutto televisivo: nel 1985, infatti, lo vuole Renzo Arbore nella trasmissione \"Quelli della notte\", nel ruolo di un facchino.\nIn televisione, fa parte del cast (dal 1988 al 1990) della trasmissione \"Europa Europa\" condotta da Elisabetta Gardini. Dal 2000 \u00e8 interprete fisso di tutte le stagioni della serie di Rai 1 \"Don Matteo\", nel ruolo del sacrestano Pippo.\nSuccessivamente, insieme a Nino Frassica (dei cui lazzi e nonsense \u00e8 vittima, in qualit\u00e0 di spalla), appare nel film \"Il Bi e il Ba\" del 1985 e in numerosi variet\u00e0 televisivi, come \"Colorado Caf\u00e8\" (2003), su Italia 1, \"Markette\" (2004), su LA7, e \"I migliori anni\" (2011), su Rai 1, condotto da Carlo Conti.\n\u00c8 uno dei protagonisti del video della canzone \"Due destini\", dei Tiromancino.\nDal 2011 partecipa al programma radiofonico \"Meno male che c'\u00e8 Radiodue\", condotto da Nino Frassica e Simone Cristicchi. Insieme al comico siciliano sar\u00e0 ospite fisso, a Radio 2, del \"Programmone\" (2015), e di \"Stracult\" (2014), su Rai 2.\nNel 2016 interpreta, come nella serie originale, il sacrestano Pippo a fianco di Simone Montedoro e Nino Frassica nello spin-off educativo di \"Don Matteo 10\", \"Complimenti per la connessione\". Nel 2019 \u00e8 la spalla comica di Nino Frassica nello show \"Aspettando Adrian\" su Canale 5 con Adriano Celentano."}
{"id": "462046", "revid": "36426", "url": "https://it.wikipedia.org/wiki?curid=462046", "title": "Compagnia di San Luca", "text": ""}
{"id": "462047", "revid": "1305772", "url": "https://it.wikipedia.org/wiki?curid=462047", "title": "Transport Tycoon", "text": "Transport Tycoon (TT) e Transport Tycoon Deluxe (TTD) sono videogiochi che simulano la gestione dei trasporti in un territorio. Il giocatore si trova nei panni di un imprenditore nel campo dei trasporti, che con una piccola somma iniziale deve riuscire ad affermare la sua azienda nel campo ferroviario, navale, aeroportuale e stradale.\nIl gioco, distribuito nel 1994 da Microprose, \u00e8 uno dei pi\u00f9 longevi della storia e vive tuttora di una affollata community.\nIl 15 luglio 2013 \u00e8 stata annunciata l'uscita del gioco per piattaforme iOS e Android.\nIl gioco.\nSviluppato da Chris Sawyer (celebre per altri giochi gestionali tycoon) nel 1994, il gioco \u00e8 in prospettiva isometrica.\nIl giocatore ha a disposizione un importo iniziale e la possibilit\u00e0 di ottenere finanziamenti aggiuntivi con cui costruire una serie di linee di trasporto. Il giocatore guadagna denaro trasportando materie prime verso le fabbriche, e prodotti finiti da queste alle citt\u00e0, oppure passeggeri tra le citt\u00e0. Per fare questo avr\u00e0 a disposizione tutto quello che la tecnologia dei trasporti pu\u00f2 mettergli a disposizione nelle diverse epoche. Inizialmente avr\u00e0 solo qualche treno a vapore, un aereo non troppo affidabile o qualche autobus. Ma piano piano compariranno mezzi sempre pi\u00f9 veloci, navi pi\u00f9 capienti e treni pi\u00f9 affidabili.\nInoltre si potranno costruire stazioni, porti o aeroporti dove accogliere merci e passeggeri.\nDurante la costruzione dell'impero del giocatore, altri imprenditori guidati dal computer faranno lo stesso, poich\u00e9 il gioco prevede fino a 7 avversari contemporaneamente in gioco. Il gioco forse soffre di una intelligenza artificiale (sviluppata nel 1994) non troppo brillante per cui con un minimo di pratica si riesce bene a tenergli testa.\nCaratteristiche di Transport Tycoon.\nL'obiettivo di TT \u00e8 quello di arrivare nel 2050, e magari farlo rimanendo primi in classifica per denaro accumulato. Ma la vera sfida \u00e8 nel trasportare le merci in posti che sembrano impossibili oppure scalzare un avversario da una citt\u00e0.\nCi sono 4 tipi diversi di terreno su cui costruire il proprio impero: temperato, deserto, neve e Toyland. \nInoltre \u00e8 possibile giocare in vari scenari proposti gi\u00e0 pronti: alcuni storici, altri inventati.\n\u00c8 presente un editor di mappe mediante il quale \u00e8 possibile costruire gli scenari e modificare citt\u00e0 e territorio a piacimento. Una serie di opzioni (come la guida a destra o sinistra) rende i particolari del gioco pi\u00f9 interessanti.\nNon \u00e8 possibile accelerare il gioco, per cui una partita singola dura parecchio tempo dato che un anno trascorre in qualche minuto ed il gioco va dal 1940 al 2050. \nVi sono una serie di statistiche verificabili sull'andamento dell'azienda, degli avversari, il valore delle merci e su tante altre variabili dello scenario.\n\u00c8 disponibile una patch, non ufficiale, sviluppata da appassionati, chiamata TTDPatch, che oltre ad eliminare alcuni difetti di gioco aggiorna volendo anche la grafica del gioco, e ne permette l'uso anche su Windows XP.\nOpenTTD.\nUn gruppo di programmatori negli anni ha sviluppato un clone open source che riprende gran parte di TTD, ma hanno inserito altre modifiche per renderlo pi\u00f9 fruibile rispetto all'originale e aggiungendo alcuni extra. Nelle prime versioni il gioco necessitava di alcuni file del software originale, in quanto utilizza la stessa grafica del gioco di Sawyer.\nDalla versione 1.0.0 sono disponibili delle librerie freeware per cui non \u00e8 pi\u00f9 necessario il software originale.\nSe utilizzate la versione con installer, verranno automaticamente scaricate le librerie freeware.\nSono disponibili svariate lingue, incluso l'italiano. Tra le varie modifiche rispetto al gioco originale, il clone \u00e8 configurabile attraverso almeno 50 impostazioni in pi\u00f9, che intervengono su quasi ogni variabile di gioco. \u00c8 anche possibile sostituire i nomi di fantasia originali con i nomi dei veicoli reali a cui sono ispirati. \u00c8 stata aggiunta anche la gestione automatica del ricambio dei mezzi e la possibilit\u00e0 di clonare i mezzi (faranno lo stesso percorso del mezzo originale).\nAnche l'editor \u00e8 pi\u00f9 flessibile, ora \u00e8 possibile creare canali artificiali in modo da poter usare meglio le navi ed \u00e8 diventato pi\u00f9 semplice fare spazi di terreno pianeggianti.\nGrazie all'uso delle librerie SDL (cross platform), il gioco funziona virtualmente su qualsiasi sistema operativo di uso comune:\nOpenTTD \u00e8 provvisto di un manuale in diverse lingue (tra cui anche l'italiano) che spiega le dinamiche di gioco."}
{"id": "462049", "revid": "2187", "url": "https://it.wikipedia.org/wiki?curid=462049", "title": "San Raimondo di Pe\u00f1afort", "text": ""}
{"id": "462054", "revid": "1272592", "url": "https://it.wikipedia.org/wiki?curid=462054", "title": "Luciano Nanni", "text": "Biografia.\nHa insegnato estetica all'Universit\u00e0 di Bologna . Si occupa di epistemologia, semiotica ed estetica con libri e saggi, che negli anni ottanta \nLa concezione dell'arte di Nanni si pone in netto contrasto con le precedenti teorie che indicano nella struttura dell'opera lo specifico artistico ed in modo particolare contro quella dell'idioletto estetico di Umberto Eco.\nNanni elabora una teoria dell'arte per la quale lo specifico artistico non \u00e8 nell'opera, nella sua struttura, ma nella pratica, nell'uso operato dalla societ\u00e0 che interpreta l'opera stessa. Alla domanda \"che cos'\u00e8 un'opera d'arte?\", alla quale gli ortodossi avevano risposto cercando l'artisticit\u00e0 nella descrizione dell'oggetto artistico, Nanni risponde spiegandone il funzionamento in rapporto al fruitore: funzione contro struttura.\nNel 1965 ha fondato a Bologna la rivista di letteratura e arte \"Il Tarocco\", della quale sono usciti 8 numeri fino al 1968. Ha inoltre scritto per riviste quali \"Alfabeta\"; \"il Mulino\"; \"Il Verri\"; \"Rivista di Estetica\"; \"Lingua e stile\"; \"Rivista di studi italiani \" e \"Studi di estetica\". Nel 1985 ha fondato la rivista \"Par\u0254l - Quaderni d'Arte e di Epistemologia\".\nCon lo pseudonimo di Nanni Menetti \u00e8 attivo dal 1982 in campo artistico visivo. Ha scritto anche per il teatro di Arnaldo Picchi e ha pubblicato in rivista diverse poesie."}
{"id": "462055", "revid": "339392", "url": "https://it.wikipedia.org/wiki?curid=462055", "title": "Accademia delle Arti del Disegno di Firenze", "text": ""}
{"id": "462056", "revid": "125586986", "url": "https://it.wikipedia.org/wiki?curid=462056", "title": "Resilienza (psicologia)", "text": "La parola \"resilienza\" deriva dalla parola latina \"resilire\", che letteralmente significa \"saltare indietro\". \nIn psicologia, la resilienza \u00e8 un concetto che indica la capacit\u00e0 di fare fronte in maniera positiva ad eventi traumatici, di riorganizzare positivamente la propria vita dinanzi alle difficolt\u00e0, di ricostruirsi restando sensibili alle opportunit\u00e0 positive che la vita offre, senza alienare la propria identit\u00e0.\nSono persone resilienti quelle che, immerse in circostanze avverse, riescono, nonostante tutto e talvolta contro ogni previsione, a fronteggiare efficacemente le contrariet\u00e0, a dare nuovo slancio alla propria esistenza e persino a raggiungere mete importanti.\nStoria della resilienza.\nIl concetto di resilienza \u00e8 stato sviluppato negli anni '50 dallo psicologo americano Jack Block (1924-2010), tramite uno studio a lungo termine sui bambini. Ulteriori contributi sul concetto di resilienza sono stati dati sia dal medico Norman Garmezy (1918 - 2009), il quale ha effettuato studi sugli effetti dello stress nella fase dello sviluppo infantile, sia dal sociologo e psicologo Glen Elder (1934). Quest'ultimo ha introdotto il concetto di resilienza nel settore pedagogico. La sua opera pi\u00f9 famosa, \"Children Of The Great Depression\" (1974) , concepisce i bambini come attori capaci di modellare le proprie vite, e non pi\u00f9 come soggetti puramente passivi.\nCaratteristiche.\nNe \"Il dolore meraviglioso\", Boris Cyrulnik compie uno studio sistematico di una serie molto variegata di casi di bambini sottoposti a traumi violentissimi - dai piccoli rinchiusi negli orfanotrofi lager della Romania comunista, agli ex internati nei gulag sovietici, dai piccoli mutilati in guerra, alle vittime di abusi sessuali - dimostra come le sofferenze in tenera et\u00e0 non segnano per sempre il destino delle persone. Proprio nell'et\u00e0 che la psicologia considera critica per la costruzione della personalit\u00e0 - fino ai sei anni - i bambini hanno una capacit\u00e0 di resistenza ai traumi che l'autore definisce, con un neologismo mutuato dalla fisica, resilienza: questo permette anche ai pi\u00f9 maltrattati di trovare autonomamente le risorse psicologiche per reagire e quindi per strutturarsi una personalit\u00e0 sana.\nSi pu\u00f2 concepire la resilienza come una funzione psichica, che si modifica nel tempo in rapporto all'esperienza, al vissuto e, soprattutto, al modificarsi dei processi mentali che ad essa sottendono.\nProprio per questo troviamo capacit\u00e0 resilienti di tipo:\nUna resilienza adeguata \u00e8 il risultato dell'integrazione di tali elementi libidico-istintivi, affettivi, emotivi e cognitivi.\nLa persona \"resiliente\" pu\u00f2 essere considerata quella che ha avuto uno sviluppo psicoaffettivo e psicocognitivo sufficientemente integrati, sostenuti dall'esperienza, da capacit\u00e0 mentali sufficientemente valide, dalla possibilit\u00e0 di giudicare sempre non solo i benefici, ma anche le interferenze emotivo-affettive che si realizzano nel rapporto con gli altri.\nAndrea Canevaro definisce la resilienza come \u00abla capacit\u00e0 non tanto di resistere alle deformazioni, quanto di capire come possano essere ripristinate le proprie condizioni di conoscenza ampia, scoprendo uno spazio al di l\u00e0 di quello delle invasioni, scoprendo una dimensione che renda possibile la propria struttura\u00bb.\n\u00c8 una capacit\u00e0 che pu\u00f2 essere appresa e che riguarda prima di tutto la qualit\u00e0 degli ambienti di vita, in particolare i contesti educativi, qualora sappiano promuovere l'acquisizione di comportamenti resilienti:\nStefan Vanistendael ha elaborato il modello della Casita, che, raffigurando una casa, mette in scena e ordina i diversi fattori della resilienza.\nComunit\u00e0 resilienti.\nApplicato ad un'intera comunit\u00e0 ovvero alla societ\u00e0, anzich\u00e9 a un singolo individuo, il concetto di resilienza si sta affermando nell'analisi dei contesti sociali successivi a gravi catastrofi naturali o dovute all'azione dell'uomo quali, ad esempio, attentati terroristici, rivoluzioni o guerre. Vi sono processi economici e sociali che, in conseguenza del trauma costituito da una catastrofe, cessano di svilupparsi restando in una continua instabilit\u00e0 e, alle volte, addirittura collassano, estinguendosi; in altri casi, al contrario, sopravvivono e, anzi, proprio in conseguenza del trauma, trovano la forza e le risorse per una nuova fase di crescita e di affermazione. Pertanto, la resilienza \u00e8 anche un concetto sociologico oltre che psicologico.\nUn esempio del primo tipo \u00e8 quello della comunit\u00e0 del Polesine che, a seguito della grande alluvione del Po del 1951, non riusc\u00ec a risollevarsi e sub\u00ec una vera propria diaspora, disperdendosi nell'ambito di un grande processo migratorio che si spinse, tra l'altro, fino all'Australia. La citt\u00e0 di Firenze, al contrario, pur avendo subito oltre 60 alluvioni dell'Arno nell'ultimo millennio, molte delle quali di intensit\u00e0 assolutamente eccezionale, ha conservato una straordinaria continuit\u00e0 nel tessuto economico, artistico e architettonico. I fattori identitari, la coesione sociale, la comunit\u00e0 di intenti e di valori costituiscono il fondamento essenziale della \"comunit\u00e0 resiliente\".\nContesto economico.\nIl Resilience Engineering \u00e8 un campo di studio multidisciplinare che si occupa di sicurezza nei sistemi complessi e connette la resilienza nel suo significato originario psicologico al mondo economico. Un'organizzazione (impresa, azienda e contesti analoghi) \u00e8 resiliente quando \u00e8 in grado di affrontare i rischi, cogliendo opportunit\u00e0 anche nelle situazioni negative e rafforzandosi grazie alla risoluzione dei problemi. Sa quindi evolversi uscendo positivamente da situazioni di crisi in quanto \u00e8 capace di gestire il cambiamento."}
{"id": "462058", "revid": "339392", "url": "https://it.wikipedia.org/wiki?curid=462058", "title": "Accademia del Disegno di Firenze", "text": ""}
{"id": "462060", "revid": "1592097", "url": "https://it.wikipedia.org/wiki?curid=462060", "title": "Pierre Le Gros", "text": ""}
{"id": "462061", "revid": "287204", "url": "https://it.wikipedia.org/wiki?curid=462061", "title": "Maione da Bari", "text": "Biografia.\nFiglio di un giudice barese, inizi\u00f2 la carriera con la nomina ad \"emiro degli emiri\" da parte del Re del Regno di Sicilia Ruggero II d'Altavilla, quindi succedette a Filippo di Mahdia nella carica di grande ammiraglio. Con il Re Guglielmo il Malo Maione fu primo ministro (1150-1151) e la persona pi\u00f9 potente del Regno dopo il sovrano stesso. Tuttavia egli era inviso alla nobilt\u00e0 siciliana e al clero. Su Maione ricaddero le responsabilit\u00e0 delle rivolte del 1156 e del 1160 contro la corte normanna. Come vero e proprio \"capro espiatorio\" della crisi, fu assassinato a Palermo il 10 novembre 1160 da Matteo Bonello. Una tradizione popolare vuole che Maione fosse stato ucciso davanti al palazzo arcivescovile \u2013 dove si dice che si fosse recato per avvelenare lo stesso arcivescovo \u2013 dove ancora oggi sul portone d'ingresso si troverebbe infissa l'elsa della spada del Bonello. Si tratta tuttavia di un falso storico, in quanto l'elsa \u00e8 del tipo \"a vela\", modello del periodo non antecedente al XVI secolo. Lo stesso Re Guglielmo, fortemente legato a Maione, venne catturato ed imprigionato il 9 marzo 1161. Maione \u00e8 ricordato inoltre per essere stato un grande intenditore d'arte e mecenate. Grazie a lui ebbero inizio i lavori di edificazione della Chiesa di San Cataldo di Palermo."}
{"id": "462062", "revid": "3333210", "url": "https://it.wikipedia.org/wiki?curid=462062", "title": "Palazzo Lateranense", "text": ""}
{"id": "462063", "revid": "486946", "url": "https://it.wikipedia.org/wiki?curid=462063", "title": "Majone da Bari", "text": ""}
{"id": "462064", "revid": "17654", "url": "https://it.wikipedia.org/wiki?curid=462064", "title": "Accademia Luigi Cherubini", "text": ""}
{"id": "462065", "revid": "15756", "url": "https://it.wikipedia.org/wiki?curid=462065", "title": "Blocco Nazionalista Galiziano", "text": "Il Blocco Nazionalista Galiziano (in galiziano: \"Bloque Nacionalista Galego\" - BNG) \u00e8 una federazione di partiti politici spagnoli, operativi nella comunit\u00e0 autonoma della Galizia, segnatamente:\nFondato nel 1982, il BNG si caratterizza per posizioni di nazionalismo di sinistra, battendosi infatti per una decisa autonomia della Galizia.\nIl 70% dei militanti del BNG non \u00e8 iscritto ad alcuno dei movimenti politici che lo compongono, bens\u00ec direttamente al Blocco.\nStoria.\nGli inizi.\nNel 1975, venne fondata l'Assemblea nazional-popolare galiziana (\"Asemblea Nacional-Popular Galega\"), nata dall'incontro tra l'UPG e vari movimenti socialisti e nazionalisti. Del resto gi\u00e0 negli anni sessanta l'UPG ed il Partito Socialista Galiziano avevano collaborato per tutelare l'autonomia galiziana. Nelle elezioni democratiche del 1981 il PSG e l'UPG si presentarono uniti ed elessero 3 deputati nel parlamento della Galizia, ma il governo regionale and\u00f2 ad Alleanza Popolare (\"Alianza Popular\"), movimento conservatore formato da ex-franchisti, poi divenuto Partito Popolare. Nel 1982 l'UPG, il PSG e L'Assemblea diedero vita al BNG. Alle elezioni regionali del 1985 il Blocco ottenne solo 1 seggi, il PSG, presentatosi autonomamente ed alleatosi con la Sinistra Galiziana, 3. Undici seggi andarono alla Coalizione Galiziana, un partito nazionalista centrista oggi membro di Terra Galiziana (\"Terra Galega\"). Le elezioni furono nuovamente vinte dall'Alleanza Popolare.\nNel 1986 il BNG si impegna per il No al referendum sull'ingresso nella NATO, nel frattempo la componente pi\u00f9 a sinistra abbandon\u00f2 la federazione e diede vita ala \"Partido Comunista de Liberaci\u00f3n Nacional\". Il BNG, guidato da Xos\u00e9 Manuel Beiras Torrado di Sinistra Nazionalista, decide in questi anni di fare propria una politica pi\u00f9 moderata.\nLa scelta di maggiore moderazione e la crescita.\nNelle elezioni del 1989, il nuovo corso politico permise al BNG di ottenere l'8% dei voti e 5 deputati regionali. I comunisti non elessero alcun seggio, mentre il PSG ottenne 2 seggi. L'ingresso in BNG del PNG-PG e di Unit\u00e0 Galiziana (PSG e Sinistra Galiziana), permette al Blocco di conquistare nelle elezioni regionali del 1993 il 18.5% dei voti e 13 deputati. Nelle elezioni nazionali del 1992 il BNG riesce anche ad eleggere 2 deputati. Nel 1997 il BNG diviene la seconda forza politica dopo i socialisti del PSOE, con il 24,8% dei voti e 18 seggi al parlamento regionale. \u00c8 il periodo di massima floridezza del BNG, tanto che alle elezioni nazionali del 2000 elegge 3 deputati.\nLe elezioni regionali del 2001 vedono il BNG calare leggermente i propri consensi, 22,6% dei voti, ma conquistare lo stesso numero di seggi dei socialisti, 17. \u00c8 anche l'anno del ricambio generazionale con l'elezione quale portavoce di Anxo Manuel Quintana Gonz\u00e1lez.\nLe recenti difficolt\u00e0.\nAlle elezioni nazionali del 2004 il BNG elesse 2 deputati, ma nessun senatore. La scelta di presentarsi alle elezioni europee del 2004, con il Partito Nazionalista Basco e la catalana Convergenza e Unione, nella lista \"GalEusCa\", non fu premiata dagli elettori, tanto che il BNG non elesse alcun deputato europeo.\nNelle elezioni regionale del 2005, il BNG ritorna ai livelli del 1993, elegge 13 deputati, 4 in meno delle elezioni precedenti. Ciononostante la sconfitta del Partito Popolare, permette la nascita di un governo a guida socialista in cui il BNG ottiene la vicepresidenza. L'ex ministro franchista Manuel Fraga, storico leader del PP galiziano, viene sconfitto e costretto a lasciare la presidenza dall'alleanza tra socialisti e nazionalisti, in linea con la prospettiva di revisione dello Stato delle Autonomie del governo Zapatero.\nIl 16 gennaio 2012, seguito ad un accordo con ERC, Ana Miranda diventa deputata europea, Iscritta nel gruppo Verdi/Alleanza libera europea.\nA seguito della XIII Assemblea nazionale, il BNG ha subito l'abbandono di alcuni partiti e/o componenti interne:\nQuesti partiti e componenti hanno preso parte, insieme ad altri movimenti che avevano gi\u00e0 lasciato il Blocco anni prima, ad altre formazioni politiche di sinistra nazionalista: Compromesso per la Galizia (\"Compromiso por Galicia,\" CxG; socialdemocratici) e Rinnovare - Fratellanza nazionalista (\"Anova-Irmandade Nacionalista\"; socialisti).\nAlle elezioni regionali galiziane del 2016, il BNG ha ottenuto l'8,33%, perdendo il'1,8% ed 1 seggio, passando da 7 a 6.\nAlle elezioni nazionali dell'aprile 2019, il BNG ha ottenuto lo 0,36% (+0,17%) su base nazionale e il 5,74% (+2,9%) in Galizia. Alle europee, svoltesi lo stesso anno, BNG si \u00e8 presentata in Ahora Rep\u00fablicas, lista creata insieme ad altri partiti nazionalisti di sinistra: EH Bildu, Esquerra Republicana, Andecha Astur, Pyal\u00f3n y Ahora Canarias. AR ha ottenuto il 5,61% a livello nazionale e il 11,84% in Galizia (+4% rispetto al risultato ottenuto da BNG in Galizia alle europee del 2014)."}
{"id": "462068", "revid": "767487", "url": "https://it.wikipedia.org/wiki?curid=462068", "title": "Pierre Sonnerat", "text": "Nipote di Pierre Poivre, botanico. Fece numerosi viaggi nell'Asia sud-orientale, soprattutto con lo scopo di ottenere degli esemplari di piante produttrici di spezie, per contrastare il monopolio olandese del loro commercio.\nFa inoltre un viaggio in Nuova Guinea, nelle isole Molucche ma anche a Manila, dal 1769 al 1772, durante il quale descrive numerose specie vegetali e animali (il suo diario di viaggio viene pubblicato nel 1774).\nDal 1774 al 1781 fa un viaggio in Cina, la relazione del quale viene pubblicata nel 1782 con il titolo di \"Voyage aux Indes orientales et \u00e0 la Chine, fait depuis 1774 jusqu'\u00e0 1781\" (\"Viaggio nelle Indie orientali e in Cina, fatto dal 1774 al 1781\"). Si tratta di un'opera importante per i francesi, visto che a quel tempo sono i britannici ad essere i principali autori di quei viaggi. Le sue osservazioni sui popoli autoctoni sono di notevole interesse, mentre la qualit\u00e0 delle sue osservazioni naturalistiche non \u00e8 buonissima e numerose specie non sono riconoscibili dalla sua descrizione. Nonostante questo, \u00e8 lui ad aver descritto per primo il litchi."}
{"id": "462070", "revid": "834", "url": "https://it.wikipedia.org/wiki?curid=462070", "title": "Massimiliano Papis", "text": ""}
{"id": "462072", "revid": "36426", "url": "https://it.wikipedia.org/wiki?curid=462072", "title": "Lorenzo d\u00e8 Medici", "text": ""}
{"id": "462074", "revid": "135491", "url": "https://it.wikipedia.org/wiki?curid=462074", "title": "Battle without Honour and Humanity", "text": ""}
{"id": "462080", "revid": "240277", "url": "https://it.wikipedia.org/wiki?curid=462080", "title": "Giuseppe Bartolomeo Chiari", "text": "Biografia.\nAllievo prediletto di Carlo Maratta, fu uno dei pi\u00f9 caratteristici artisti della Roma di inizio XVIII secolo. Nel terzo decennio del secolo il suo prestigio lo port\u00f2 ad assumere la carica di principe dell'Accademia di San Luca. Lavor\u00f2 a Palazzo Barberini (fu Giovan Pietro Bellori a suggerirgli di ispirarsi alla celebre \"Aurora\" di Guido Reni nel casino Pallavicini), a Palazzo Colonna, a San Silvestro in Capite, a Palazzo Spada. Una delle sue opere migliori \u00e8 l\"'Adorazione dei Magi\" della Gem\u00e4ldegalerie di Berlino.\nChiari raggiunse l'apice della fama durante il pontificato di Clemente XI (1700 - 1721): in quegli anni fu affiancato al maestro Carlo Maratta nella preparazione dei cartoni per i mosaici delle navate laterali della Basilica di San Pietro, gli fu commissionato l'ovale con il \"profeta Abdia\" per S. Giovanni in Laterano e fu incaricato di dipingere la \"Gloria di San Clemente\" per la basilica omonima.\nStile.\nArtista accademico di buona qualit\u00e0, Chiari riprese spesso motivi tratti dai maggiori esoponenti del classicismo seicentesco, come Andrea Sacchi, Guido Reni, Carlo Maratta, non disdegnando per\u00f2 alcuni maestri del barocco, \"in primis\" Pietro da Cortona."}
{"id": "462082", "revid": "36426", "url": "https://it.wikipedia.org/wiki?curid=462082", "title": "Clemente IX", "text": ""}
{"id": "462085", "revid": "17351", "url": "https://it.wikipedia.org/wiki?curid=462085", "title": "Northrop Grumman", "text": ""}
{"id": "462087", "revid": "287204", "url": "https://it.wikipedia.org/wiki?curid=462087", "title": "Giuseppe Chiari", "text": ""}
{"id": "462091", "revid": "287204", "url": "https://it.wikipedia.org/wiki?curid=462091", "title": "Michel Leclere", "text": ""}
{"id": "462092", "revid": "30610", "url": "https://it.wikipedia.org/wiki?curid=462092", "title": "Luigi's Mansion", "text": " \u00e8 un videogioco per la console Nintendo GameCube ed \u00e8 lo spin-off della serie di \"Mario\". \u00c8 stato pubblicato il 14 settembre 2001 in Giappone, il 19 novembre 2001 negli USA e il 3 maggio 2002 in Europa. Durante il Nintendo Direct dell'8 marzo 2018 \u00e8 stato annunciato un remake del videogioco per Nintendo 3DS. \nPer la seconda volta Luigi \u00e8 il protagonista (la prima volta \u00e8 stata in \"Mario Is Missing!\", uscito 10 anni prima). La trama racconta di Mario che \u00e8 stato rapito dai Boo; essendo fantasmi, Luigi \u00e8 munito di un aspiratutto e di un \"Game Boy Horror\" donatogli dal Professor Strambic. La sua missione consiste nel disinfestare le 58 stanze del palazzo e liberare il fratello dopo aver sconfitto il boss Re Boo. Nella maggior parte delle stanze vi sono chiavi nascoste; ci sono varie stanze chiuse a chiave, ma ci sono anche stanze false che sono visibili solo col Game Boy Horror, le porte delle quali sono in realt\u00e0 delle trappole.\nTrama.\nLuigi scopre di aver vinto una villa in un concorso a cui non ha partecipato, e chiama suo fratello Mario per farglielo sapere, poi decidono di darsi appuntamento nel palazzo, situato nella Selva Boo.\nDopo aver raggiunto il palazzo, Luigi, non trovando il fratello, entra dentro con solo la sua torcia, e scopre che il posto \u00e8 infestato dai fantasmi, e quel che \u00e8 peggio, lui ha paura dei fantasmi, soffrendo infatti di phasmofobia. Viene cos\u00ec attaccato da un fantasma, ma incontra uno scienziato che studia i fantasmi, il Professor Strambic, che lo salva. I due si rifugiano poi in un bunker e l\u00ec Luigi scopre che Mario era venuto prima ad esplorare la villa, ma nonostante Strambic lo abbia in precedenza visto e avvertito di non entrare, non lo ha ascoltato ed \u00e8 entrato senza dire niente, e da allora non \u00e8 pi\u00f9 tornato. Il Professor Strambic gli insegna a usare come arma contro i fantasmi una sua invenzione: il Poltergust 3000, un aspirapolvere portatile capace di risucchiare i fantasmi, e gli d\u00e0 il Game Boy Horror, parodia del Game Boy Color, per la mappa della magione e per le comunicazioni. Deciso a trovare suo fratello nonostante la sua phasmofobia, Luigi non ha altra scelta che cacciare i vari spettri nel palazzo, incontrando anche quattro Toad inviati dalla Principessa Peach per cercare Mario, ma finisce accidentalmente per liberare 50 Boo che si sparpagliano nel palazzo, tra cui Boolosso, composto da quindici Boo. Nel corso dell'esplorazione, Luigi incontra una veggente fantasma, Madame Claravista, che gli spiega che Mario \u00e8 vivo e accetta di aiutarlo a trovarlo se trova oggetti da lui persi. Arrivato al fondo di un pozzo, Luigi trova Mario, ma scopre che \u00e8 intrappolato in un quadro e perci\u00f2 dovr\u00e0 disinfestare tutte le aule della villa per salvare il fratello, di cui trova cinque oggetti da lui persi: il cappello, una lettera che lo avverte di stare attento ai Boo, una Stella, una scarpa e un guanto, sconfiggendo molti fantasmi e intrappolandoli in dipinti per il Professor Strambic e trovando anche tutti i Boo, e parlando con Madame Claravista, scopre che dietro tutto questo c'\u00e8 Re Boo, e Bowser sembra avere a che fare con il tutto. Arrivato all'altare segreto, Luigi si imbatte in Re Boo, che lo fa finire dentro il quadro e lo affronta usando un'armatura simile a Bowser, ma l'uomo in verde lo sconfigge e salva Mario. Al bunker, il professor Strambic imprigiona Re Boo in un quadro, mentre Mario viene liberato dal dipinto, e dopo che lui torna normale, Luigi si mette a piangere dal ridere per le condizioni ridicole in cui lo trova: intontito e con la cornice ancora attorno al collo. Essendo un'illusione creata da Re Boo, il palazzo scompare, ma il Professor Strambic, per ringraziare Luigi, usa i soldi da lui ottenuti durante le sue peripezie per costruirgli un nuovo palazzo (secondo l'introduzione del sequel, il palazzo canonico \u00e8 la casa di rango D).\nGli elementi.\nGli elementi si presentano sotto forma di spiritelli pacifici di acqua, fuoco e ghiaccio. Luigi pu\u00f2 aspirarli per poi servirsene per attaccare i nemici o per scoprire tesori e attivare meccanismi nelle stanze. Perch\u00e9 compaiano gli elementi, \u00e8 necessario trovare i medaglioni elemento sparsi per il palazzo. Il medaglione elemento del fuoco si trova nella stanza adiacente alla Stanza della Veggente (Piano Terra), quello dell'acqua si trova nella Cucina (Piano Terra) e quello del ghiaccio si ottiene nella Sala del T\u00e8 (1P). Dalle candele e dalle torce Luigi pu\u00f2 aspirare il fuoco, da lavandini e fontane l'acqua, da frigoriferi e scantinati il ghiaccio. I fantasmi elemento non causano alcun danno ma bisogna fare attenzione se si \u00e8 nei paraggi del fuoco del Tetto, del frigorifero in Cucina (Piano Terra) o del secchio ghiacciato nella Sala da the (1P).\nGame Boy Horror.\nIl Game Boy Horror \u00e8 un prezioso congegno ideato dal Professore. Ha varie funzioni:\nAccoglienza.\n\"Luigi's Mansion\" ricevette recensioni generalmente positive dalla critica: vennero apprezzati la grafica e soprattutto il gameplay e i suoni, mentre venne principalmente criticata la mancanza di longevit\u00e0, poich\u00e9 il gioco era ritenuto troppo breve, anche se alcuni notarono che almeno non rendeva l'audio e il gameplay troppo stancanti, e il gameplay stesso \u00e8 definito ripetitivo da alcuni, come IGN.\nLuigi's Mansion \u00e8 stato il titolo di lancio pi\u00f9 di successo della Gamecube: nella prima settimana vendette pi\u00f9 di Super Mario 64 nello stesso periodo. Attualmente \u00e8 il quinto gioco pi\u00f9 venduto per Gamecube negli Stati Uniti e il quarto pi\u00f9 venduto in assoluto per la console, con circa 3,6 milioni di copie vendute, tra cui oltre 2 milioni negli Stati Uniti, anche se le vendite in Giappone sono state deludenti, con solo circa 350.000 copie vendute.\nSequel.\nLuigi's Mansion 2.\nAll'E3 2011, il 7 giugno, Nintendo ha annunciato l'uscita nel 2013 di \"Luigi's Mansion 2\", seguito di \"Luigi's Mansion\" per Nintendo 3DS. Luigi avr\u00e0 ancora a disposizione il Poltergust 5000, che gli permette di aspirare ectoplasmi, oggetti, monete, banconote, carte da parati, tovaglie e poster, in modo da rivelare aree precedentemente inaccessibili.\nInoltre, per poter proseguire nel gioco, si dovranno risolvere degli enigmi, recuperare forzieri e tesori nascosti e affrontare fantasmi diversi per ogni villa.\nLuigi's Mansion 3.\nNel \"Nintendo Direct\" del 14 settembre 2018, la Nintendo ha annunciato l'uscita di \"Luigi's Mansion 3\" per Nintendo Switch. Luigi se la vedr\u00e0 ancora contro Re Boo, che \u00e8 riuscito a catturare tutti i suoi amici nell'Hotel Miramostri."}
{"id": "462095", "revid": "767487", "url": "https://it.wikipedia.org/wiki?curid=462095", "title": "Mescci\u00fca", "text": "La mescci\u00fca, scritto anche mesc-ci\u00fca \u00e8 un piatto tradizionale della cucina spezzina.\nCaratteristiche.\nTipica pietanza della cosiddetta \"cucina povera\", la mescci\u00fca \u00e8 una zuppa di legumi e cereali, preventivamente lasciati macerare in acqua (per almeno 24 ore i fagioli secchi e il grano, per 48 ore i ceci) e successivamente fatti bollire con tempi di cottura differenti. I diversi ingredienti vengono poi uniti in un'unica pietanza, condita con olio extravergine d'oliva e pepe in grani.\nStoria.\nNel dialetto spezzino il termine \"mesc-ci\u00fca\" significa \"mescolanza\" e deriva dalla circostanza che la zuppa era tradizionalmente preparata nella zona del porto dai pescatori con ingredienti scelti in maniera del tutto casuale e mescolati tra loro.\nLa sua origine sembra risalire al XIV secolo nei borghi della costa occidentale del Golfo dei Poeti.\nAltri invece fanno risalire la ricetta a quando, gli scaricatori occasionali del porto della Spezia, venivano pagati in natura a fine giornata, spesso con ci\u00f2 che \"avanzava\" dalle operazioni di sbarco e imbarco delle navi. \nAccadeva spesso, infatti, che si aprissero o si rompessero i sacchi di granaglie o di legumi e cos\u00ec, a fine giornata, i lavoranti si portavano a casa un po' di tutto quello che si era recuperato per farne una zuppa."}
{"id": "462096", "revid": "112065990", "url": "https://it.wikipedia.org/wiki?curid=462096", "title": "Bisettrice di un angoloide", "text": "In geometria la bisettrice di un angoloide poliedrico \u00e8, quando esiste, una retta definita come luogo dei punti equidistanti dalle facce dell'angoloide.\nLa bisettrice di un angoloide giace sul piano bisettore degli angoli diedri determinato da ogni coppia di facce dell'angoloide; ogni punto su di essa \u00e8 centro di una sfera tangente alle facce dell'angoloide."}
{"id": "462100", "revid": "1855442", "url": "https://it.wikipedia.org/wiki?curid=462100", "title": "Giacomo Antonelli", "text": "Di sentimenti politici profondamente reazionari e assolutisti, impresse una svolta fortemente conservatrice e intransigente alla politica pontificia.\nBiografia.\nLe origini.\nGiacomo Antonelli nacque a Sonnino (piccolo centro, attualmente in provincia di Latina, al confine fra Stato della Chiesa e Regno delle Due Sicilie) da agiata famiglia borghese, poi grandemente arricchitasi. Il paese rischi\u00f2 di esser demolito in seguito a un editto emesso nel 1819 dal cardinal Consalvi, segretario di Stato di Pio VII, in quanto ritenuto uno dei principali covi di briganti delle province meridionali di Campagna e Marittima.\nTrasferitosi a Roma, l'Antonelli entr\u00f2 in seminario, dove si segnal\u00f2 subito per le spiccate capacit\u00e0 in campo economico. Egli raggiunse il rango di cardinale senza mai essere ordinato sacerdote: era infatti appena stato ordinato diacono che papa Gregorio XVI lo volle fra i suoi collaboratori: tale decisione avrebbe segnato la vita dell'Antonelli.\nA 22 anni egli divenne assessore presso una delle sezioni di giudizio penale della provincia di Roma e, con rapidissima carriera, fu nominato delegato a Orvieto, poi a Viterbo e, infine, a Macerata. Nel 1841 fu nominato sottosegretario agli interni, quale vice del cardinal Mattei; nel 1844 fu secondo tesoriere nelle Finanze, e l'anno successivo grande tesoriere, ossia ministro delle Finanze. In tale veste, con un'abile operazione finanziaria, riusc\u00ec a fare in modo che lo Stato Pontificio tornasse in possesso dei beni appartenenti all'\"appannaggio Leuchtemberg\" (fino al 1814 \"appannaggio Beauharnais\": ben 2300 tenute agricole e 137 palazzi urbani).\nAntonelli e i moti del 1848.\nQuando Pio IX sal\u00ec al soglio di Pietro, Antonelli partecip\u00f2 attivamente ai tentativi di riforma liberale del nuovo Papa, sui quali esercit\u00f2 peraltro un grande influsso. Papa Pio IX cre\u00f2 Antonelli cardinale nel concistoro del 12 giugno 1847; Antonelli entr\u00f2 contemporaneamente nel primo Consiglio dei ministri, la cui formazione stessa costituiva un'apertura di Pio IX alle riforme; quando poi, nel marzo 1848, si arriv\u00f2 addirittura alla formazione di un governo misto di esponenti del clero e laici, la presidenza fu affidata a Antonelli, nominato Cardinale segretario di Stato, in sostituzione di Giuseppe Bofondi, di mentalit\u00e0 liberale, ma considerato forse non abbastanza esperto.\nMentre il 14 marzo 1848 il Papa proclamava la costituzione, Antonelli assecondava le pressioni popolari, inviando 10.000 uomini al confine settentrionale dello Stato della Chiesa, affinch\u00e9 si unissero ai Sardi che stavano cercando di scacciare gli austriaci dal Regno Lombardo-Veneto. Dopo la capitolazione delle truppe romane il 16 giugno 1848 a Vicenza il Papa su pressione di Antonelli assicur\u00f2 tuttavia che le truppe non erano state inviate per combattere gli austriaci. Da quel momento Antonelli persegu\u00ec l'avvicinamento all'Austria e il ripristino della situazione antecedente i moti del 1848 e l'inizio della Prima guerra di indipendenza italiana.\nIl malumore della popolazione per questa abiura della causa nazionale fu per\u00f2 a Roma cos\u00ec minaccioso che Antonelli e i suoi colleghi dovettero lasciare spazio a un nuovo ministero. Pio IX chiam\u00f2 al posto di Antonelli il conte Pellegrino Rossi. Antonelli, da dietro le quinte, rimase comunque il conduttore della politica papale. Fu infatti l'Antonelli che, dopo l'assalto del popolo al palazzo del Quirinale il 25 novembre 1848, spinse il Papa a fuggire a Gaeta, dove venne premiato con la seconda nomina a Cardinale Segretario di Stato.\nLa linea politica dopo il 1848.\nDopo la restaurazione del potere papale, il 15 luglio 1849, grazie all'intervento francese, Antonelli torn\u00f2 a Roma e fu posto alla guida del neocostituito Consiglio di Stato. Egli riorganizz\u00f2 l'amministrazione, perseguit\u00f2 i suoi avversari politici e introdusse, in modo deciso e astuto, un regime assolutistico di polizia. Antonelli respinse gli avvertimenti delle Potenze europee e gli inviti alla moderazione e all'introduzione delle riforme rese necessarie dai tempi. Egli non fece dunque alcuna concessione ai desideri di unificazione nazionale degli italiani e contest\u00f2 energicamente le annessioni dei territori dello Stato della Chiesa al Regno d'Italia.\nCon una serie di note scritte, egli sostenne altres\u00ec la linea ecclesiastica di Pio IX che era divenuto tanto conservatore sul piano religioso e teologico quanto su quello politico. Alcuni storici di scuola liberale, a seguito di un rifiorire di studi sulla figura di Papa Mastai e specialmente sulla base di un approfondito riesame dei carteggi del periodo storico pontificio 1850-1870, giunsero alla conclusione che Antonelli avrebbe potuto venire realisticamente a patti con la situazione e con l'evoluzione dei tempi, ma che questi non avesse scientemente voluto, in coerenza con la frase, attribuita a tale prelato (e riferita al tramonto effettivo e inesorabile dell'autorit\u00e0 politica dello Stato della Chiesa), per cui l'Antonelli soleva spesso dire: \"Dacch\u00e9 dobbiamo finire, meglio \u00e8 scomparire quali siamo, con i grandi ideali e con tutte le forme della nostra passata grandezza\".\nQuando Antonelli mor\u00ec, il 6 novembre 1876, lasci\u00f2 un ingente patrimonio, per la cui successione si apr\u00ec un processo, che fece scalpore, fra una presunta figlia di Antonelli (la contessa Loreta Domenica Lambertini) e i parenti dell'Antonelli medesimo. Un nipote, il conte Pietro Antonelli, fu il protagonista della politica crispina di espansione coloniale in Africa attraverso l'alleanza con il n\"egus\" Menelik, politica che si concluse con la disfatta di Adua."}
{"id": "462104", "revid": "287204", "url": "https://it.wikipedia.org/wiki?curid=462104", "title": "Patrick Neve", "text": ""}
{"id": "462105", "revid": "1305772", "url": "https://it.wikipedia.org/wiki?curid=462105", "title": "Clerget 9B", "text": "Il Clerget Type 9 era un motore aeronautico rotativo a 9 cilindri disposti su una singola stella, raffreddato ad aria, prodotto in Francia dalla Clerget-Blin e in Gran Bretagna dalla Gwynne Ltd nei primi anni del Novecento.\n\u00c8 stato uno dei primi motori prodotti specificatamente per uso aeronautico.\nDescrizione tecnica.\nIl Clerget era un motore rotativo quattro tempi a 9 cilindri disposti su una singola stella. Il raffreddamento era ad aria. Nella sua versione pi\u00f9 potente, la Type 9B, alesaggio e corsa erano rispettivamente di 120 per 160 mm. La potenza era di 110 hp (82 kW) ma poteva raggiungere i 130\u00a0hp (97\u00a0kW) a 1\u00a0250 giri al minuto. Il motore, per garantirne resistenza e leggerezza, era realizzato in acciaio.\nIl Clerget era stato pensato per poter essere montato sia con elica spingente che, pi\u00f9 usualmente, con elica traente. Altre caratteristiche peculiari di questa unit\u00e0 erano date dai pistoni realizzati in lega di alluminio, bielle a sezione tubolare ed albero a camme separato per aspirazione e scarico. Il motore ruotava in senso antiorario. Nell'intervallo tra due accensioni l'unit\u00e0 ruotava di 80\u00b0.\nDifferenze con altri motori rotativi.\nLe differenze rispetto ai motori dell'epoca di pari caratteristiche, i Gnome e i Le Rh\u00f4ne, erano nel fatto che il Clerget aveva, a differenza del Gnome, delle normali valvole a fungo di aspirazione e scarico e le bielle erano di costruzione molto pi\u00f9 semplice di quelle dei Le Rh\u00f4ne. Uno dei problemi del Clerget stava nel particolare tipo di fascia elastica chiamata Obturator ring, situata al di sotto dello spinotto per impedire il trasferimento di calore dalla zona di combustione alla parte inferiore del cilindro. I cilindri erano spesso prodotti in ottone e a causa dell'attrito a cui erano sottoposti avevano una durata di solo poche ore. Nel sistema di alimentazione a differenza dei sistemi semplici on-off della concorrenza, nel Type 9 veniva utilizzata una valvola a farfalla.\nI motori Clerget erano considerati affidabili ma avevano un costo di produzione unitario pi\u00f9 elevato dei loro concorrenti.\nI motori rotativi Bentley BR1 e BR2 furono sviluppati dal progetto del Clerget del quale, pur nella diversit\u00e0 del progetto, conservarono alcune delle sue caratteristiche tecniche distintive."}
{"id": "462106", "revid": "339392", "url": "https://it.wikipedia.org/wiki?curid=462106", "title": "Golden Goal", "text": ""}
{"id": "462107", "revid": "21371", "url": "https://it.wikipedia.org/wiki?curid=462107", "title": "Nazionale francese di calcio", "text": ""}
{"id": "462108", "revid": "228587", "url": "https://it.wikipedia.org/wiki?curid=462108", "title": "Ford Model TT", "text": " \nIl Model TT era un autocarro dalla capacit\u00e0 di circa 900 kg realizzato dalla Ford a partire dalla Model T. Il telaio era stato rinforzato ed era stato montato un nuovo assale posteriore. Di solito veniva venduto come base sulla quale poi allestire il veicolo a seconda delle necessit\u00e0. La produzione inizi\u00f2 intorno agli anni venti ma la produzione in massa di questo mezzo fu effettuata tra il 1925 e il 1927.\nAll'inizio il costo di acquisto era di 600 dollari che scesero a 325 dollari nel 1926. a partire dal 1924 il Ford Model TT poteva essere acquistato gi\u00e0 allestito direttamente dalla fabbrica. Nel 1925 furono installati i tergicristalli ad azionamento manuale .\nProduzione.\nNegli Stati uniti sono stati prodotti un totale 1.485.164 esemplari, cos\u00ec suddivisi nei dieci anni nei quali \u00e8 stato costruito\nA questo totale vanno aggiunti i veicoli prodotti in Canada il cui numero non \u00e8 noto.\nTrasmissione.\nIl Ford Model TT, a differenza della Ford T da cui era stato sviluppato, era dotato di una trasmissione a vite senza fine e corona dentata. La vite senza fine era stata posizionata alla fine dell'albero di trasmissione e sopra la corona dentata. L'interasse del Model TT era di 3,175 metri (125 pollici) e risultava maggiore di quello della Model T che era di 2,540 metri (100 pollici). Il veicolo era spesso dotato di altri modelli di differenziali quali il Ruckstell o il Jumbo, che permettevano al veicolo di avere un rapporto intermedio tra le marce alte e basse, da utilizzare per le salite ripide.\nPer la sua epoca il Ford Model TT era un veicolo affidabile, anche se pi\u00f9 lento rispetto ad altri veicoli concorrenti. Con la trasmissione standard non era raccomandato di superare i 24 km/h (15 miglia/ora) e con la trasmissione speciale la velocit\u00e0 massima saliva a 35 km/h (22 miglia orarie) . Il rapporto di riduzione standard era di 7.25:1 e quello speciale di 5.17:1. A causa della sua velocit\u00e0 era stato realizzato un catalogo di parti speciali che permettevano di aumentare la potenza del mezzo.\nNel 1928 il veicolo venne sostituito dal Ford Model AA ."}
{"id": "462109", "revid": "21371", "url": "https://it.wikipedia.org/wiki?curid=462109", "title": "Nazionale brasiliana di calcio", "text": ""}
{"id": "462111", "revid": "767487", "url": "https://it.wikipedia.org/wiki?curid=462111", "title": "Iceta di Siracusa (tiranno)", "text": "Biografia.\nAlla morte di Agatocle, Menone e Arcagato furono esiliati. Rifugiatisi a Aitna, Menone uccise il compagno e organizz\u00f2 un esercito di mercenari per riconquistare la citt\u00e0. Iceta era il generale delle truppe a difesa di Siracusa. Pot\u00e9 contare su un contingente abbastanza numeroso, che vinse anche le prime battaglie. L'alleanza di Menone con i cartaginesi risult\u00f2 per\u00f2 decisiva ai fini del conflitto: Siracusa fu costretta a firmare un trattato di pace umiliante.\nNel giro di qualche mese, nel 288 a.C., i siracusani si ribellarono ai militari mercenari, chiamati mamertini, e li espulsero dalla citt\u00e0. Iceta si insedi\u00f2 al potere, restaurando la tirannide abolita dopo la morte di Agatocle.\nDurante il suo governo, Iceta dichiar\u00f2 guerra ad Akragas, contro il cui tiranno Finzia riport\u00f2 una vittoria presso Ibla; fu sconfitto dai cartaginesi sul fiume Teria. Nel 279 a.C. fu esiliato da Tinione, poco prima dell'arrivo di Pirro."}
{"id": "462113", "revid": "21371", "url": "https://it.wikipedia.org/wiki?curid=462113", "title": "Nazionale giapponese di calcio", "text": ""}
{"id": "462116", "revid": "21371", "url": "https://it.wikipedia.org/wiki?curid=462116", "title": "Nazionale camerunese di calcio", "text": ""}
{"id": "462118", "revid": "1186766", "url": "https://it.wikipedia.org/wiki?curid=462118", "title": "Ford Model R", "text": "La Ford Model R \u00e8 un'automobile prodotta dalla Ford. Era una versione aggiornata della Model N e venne prodotta tra l'aprile e l'ottobre del 1907. In questo lasso di tempo ne vennero realizzate 2.500 esemplari. Veniva venduta a 750 dollari. \nIl motore ed il telaio erano gli stessi della \"N\" mentre la carrozzeria era pi\u00f9 grande ed era dotata di predellini."}
{"id": "462123", "revid": "15756", "url": "https://it.wikipedia.org/wiki?curid=462123", "title": "Ford Model N", "text": "La Ford Model N \u00e8 una vettura prodotta dalla Ford.\nVenne introdotta nel 1906 per sostituire la Model A, la Model C e la Model F. Era dotata di un motore quattro cilindri in linea che forniva 15 hp (11 kW). Il motore era anteriore mentre la trazione era posteriore. L'interasse della vettura era di 213 cm (84\u00a0in).\nIl modello riscosse un buon successo e quando la produzione termin\u00f2, nel 1908, ne erano state prodotte 7.000. Il prezzo di vendita era di 500 dollari, una cifra per l'epoca non molto elevata. Come \"optional\" erano disponibili i fari a gas e una capote."}
{"id": "462126", "revid": "1513836", "url": "https://it.wikipedia.org/wiki?curid=462126", "title": "Grecia all'Eurovision Song Contest", "text": "La Grecia ha partecipato per la prima volta all'Eurovision Song Contest in occasione dell'edizione del 1974. A partire dagli anni 2000, il Paese ha collezionato tre terzi posti (2001, 2004 e 2008) e un primo posto, nel 2005. L'edizione del 2006 che si \u00e8 svolta ad Atene \u00e8 stata rappresentata dalla cantante greco-cipriota Anna Vissi, che ha difeso il paese ellenico arrivando in nona posizione nella serata finale.\nDal 2004 al 2011, la Grecia si \u00e8 sempre classificata fra i primi 10 in classifica. Ha mancato la finale due volte, nel 2016 e nel 2018.\nEssendo, oltre a Cipro, l'unico paese di lingua greca, in quasi tutte le edizioni la Grecia ha assegnato i 12 punti alla rappresentanza cipriota, che per altro ha quasi sempre fatto lo stesso nei confronti del paese ellenico, il quale ha spesso nominato cantanti ciprioti in propria rappresentanza, come Eleutheria Eleutheriou, Sarbel e la gi\u00e0 citata Anna Vissi.\nStatistiche di voto.\nFino al 2021, le statistiche di voto della Grecia sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "462131", "revid": "21371", "url": "https://it.wikipedia.org/wiki?curid=462131", "title": "DNA spazzatura", "text": ""}
{"id": "462133", "revid": "15756", "url": "https://it.wikipedia.org/wiki?curid=462133", "title": "Sosistrato di Siracusa", "text": "Biografia.\nSecondo il racconto di Diodoro Siculo, conquist\u00f2 con Eraclide il potere nella sua citt\u00e0 attraverso tradimenti e massacri. A capo dell'oligarchia, condusse l'esercito siracusano in una campagna al fianco di Kroton contro i bruzi e nell'assedio contro Rhegion. Come generale dell'esercito probabilmente si autoproclam\u00f2 anche tiranno della citt\u00e0.\nLe vittorie sul campo di battaglia portarono anche delle vittorie per il suo partito in patria. Presto, per\u00f2 Sosistrato e 600 dei suoi sostenitori furono esiliati dalla citt\u00e0. Inizi\u00f2 cos\u00ec una fase di guerre tra gli esiliati e i democratici che guidavano la citt\u00e0. Grazie all'aiuto dei cartaginesi, gli esiliati poterono rientrare in patria.\nNon \u00e8 sicuro se Sosistrato fosse riuscito a riottenere il potere, n\u00e9 se avesse preso parte alla rivoluzione che port\u00f2 al potere Agatocle. Si hanno per\u00f2 sue notizie nel 314 a.C., quando, a capo degli esiliati rifugiatisi ad Akragas dichiar\u00f2 guerra al tiranno siracusano; sarebbe stato poi assassinato dallo spartano Acrotato."}
{"id": "462135", "revid": "124581694", "url": "https://it.wikipedia.org/wiki?curid=462135", "title": "Difesa a zona", "text": "Negli sport di squadra la difesa a zona \u00e8 una tattica difensiva impiegata a livello calcistico e di pallacanestro concepita fin dai primordi, essendo gi\u00e0 caratteristica del sistema detto \"piramidale\" universalmente adottato sino al 1925. Consiste nell'attribuire a ogni giocatore non un giocatore da marcare, come invece avviene nel marcamento \"a uomo\", ma una zona di campo da presidiare.\nCalcio.\nNel calcio, essa \u00e8 adottata sfruttando la regola del fuorigioco, secondo la quale viene comminato un calcio di punizione indiretto alla squadra avversaria se un giocatore in posizione di fuorigioco prende parte attiva all'azione; un giocatore si trova in posizione di fuorigioco quando \u00e8 pi\u00f9 vicino alla linea di fondo campo avversaria \"sia\" rispetto al pallone \"sia\" al penultimo avversario.\nAdottando una difesa a zona, i difensori cercano di formare una linea, parallela al fondo campo, in modo da tenere gli attaccanti avversari in posizione di fuorigioco. Per questo motivo la difesa a zona \u00e8 detta anche difesa in linea, e solitamente viene costruita da quattro difensori, due centrali e due esterni. I difensori centrali debbono essere dotati di buone capacit\u00e0 aeree, di anticipo e di lettura del gioco; i difensori esterni devono anch'essi essere in grado di leggere velocemente il gioco, e un loro valore aggiunto pu\u00f2 essere la capacit\u00e0 di corsa da sfruttare in fase offensiva.\nOltre alle caratteristiche dei singoli, un reparto difensivo a zona richiede anche un'ottima coordinazione e collaborazione tra i suoi componenti: nel momento in cui si \u00e8 attaccati frontalmente, \u00e8 necessario che la linea dei quattro difensori subisca delle sfalsature. Se gli attacchi provengono dalle fasce, il movimento sar\u00e0 a compasso, (diagonale difensiva) in modo da frapporre pi\u00f9 uomini tra il portatore di palla avversario e la porta, di presidiare numericamente la zona forte del campo (cio\u00e8 quella dove si trova il pallone) e di rinunciare a degli uomini nella zona debole del campo. Nel caso in cui l'attacco provenga centralmente, la difesa si stringe, uno dei centrali affronta il portatore di palla e l'altro centrale scala verso la porta per dare copertura.\nIl punto debole di una difesa a zona, e perci\u00f2 quello da attaccare, \u00e8 situato tra i due difensori centrali, non supportati dall'azione di copertura del libero.\nGioco a zona nel calcio.\nLa definizione di gioco a zona \u00e8 semplice: parliamo di \"gioco\" e non di \"modulo\", perch\u00e9 in s\u00e9 si tratta di una tattica limitata a un reparto, cio\u00e8 la difesa.\nLa zona \u00e8 per l'appunto la tattica difensiva in base alla quale la propria met\u00e0 campo viene divisa in vari settori, a presidio di ognuno dei quale si colloca un giocatore, destinato a opporsi agli avversari che verranno a trovarvisi. Anzich\u00e9 seguire un attaccante, difende una sezione di terreno di gioco. Rispetto al calcio all'italiana e ai duelli individuali che ne costituiscono il nerbo, una vera rivoluzione copernicana.\nPer diventare \"modulo\" in senso compiuto, la difesa a zona deve essere corredata da alcune figure fondamentali, escogitate per trarne il massimo vantaggio: il pressing, cio\u00e8 l'attacco sistematico al portatore di palla avversario, per rendergli difficoltoso il ragionamento tattico e portargli via il pallone, cos\u00ec da trasformare l'azione difensiva in azione offensiva; e la tattica del fuorigioco, vale a dire l'avanzamento sincrono dell'intera linea difensiva, nel momento in cui l'attaccante avversario sta per lanciare l'azione in profondit\u00e0.\nNella sua applicazione pi\u00f9 \"pura\", cio\u00e8 pi\u00f9 rigorosa, i difetti del modulo sono un'accentuata vulnerabilit\u00e0, nel caso in cui non scattino tutti alla perfezione nello stesso momento; la mancanza di difese contro l'avversario che riesca a superare l'unica linea difensiva; la fragilit\u00e0 congenita nei confronti di un contropiede ben impostato.\nIl boom della zona (sistema difensivo da sempre applicato in gran parte del mondo, Brasile in testa) si verifica in Italia alla fine degli anni ottanta, sotto la spinta del Pescara di Galeone, fra i primi ad applicarla nel calcio nazionale, e soprattutto del allenato da Arrigo Sacchi, le cui caratteristiche fondamentali si possono cos\u00ec riassumere: 1) identica mentalit\u00e0 aggressiva e propositiva in casa e in trasferta, in contrasto con l'atteggiamento fino a quel momento imperante tra le squadre italiane, basato fuori casa sul gioco in contropiede, al culmine di un arroccamento difensivo particolarmente curato; 2) la presenza nelle sue file di un difensore centrale, Franco Baresi, di tale qualit\u00e0 assoluta da ammortizzare le lacune insite nello schieramento in linea, in un'epoca antecedente la rivoluzione regolamentare di Sepp Blatter, che avrebbe automaticamente punito con l'espulsione il fallo sul giocatore lanciato a rete.\nNella sua versione pi\u00f9 diffusa, che diventa moda in Italia dopo il boom del Milan di Arrigo Sacchi, il modulo impostato sulla difesa a zona prevede la squadra schierata con quattro difensori, quattro centrocampisti e due attaccanti. I quattro difensori sono in linea, ancorch\u00e9 non rigorosamente, essendo consigliato che i due esterni si posizionino leggermente pi\u00f9 avanzati rispetto ai centrali. E, al di l\u00e0 di rare espressioni \"pure\" (come quelle delle squadre di Zden\u011bk Zeman), in Italia in gran parte si avr\u00e0 la tendenza a tenere uno dei due centrali difensivi un po' indietro rispetto all'altro, in una sorta di versione aggiornata del ruolo di libero. A centrocampo, quattro uomini in linea, due centrali e due esterni. In avanti, due attaccanti.\nConnaturata a tale disposizione in campo molto geometrica, dettata dalla necessit\u00e0 di dividere la met\u00e0 campo in sezioni omogenee, \u00e8 l'applicazione di particolari accorgimenti tattici. La marcatura a zona porta con s\u00e9 un'idea \"collettiva\" del reparto di terza linea. Il che significa, tanto per fare un solo esempio, che quando un difensore va ad aggredire il portatore di palla, un compagno deve accorrere a \"raddoppiare\", cio\u00e8 a coprirlo per il caso in cui venga superato, e gli altri fanno la \"diagonale\", cio\u00e8 arretrano uniformemente su una linea diagonale, preparandosi cos\u00ec a scalare per affrontare l'avversario eventualmente avanzante. Anche quando si passa alla fase di rilancio, il difensore, attaccato dal pressing altrui, deve essere aiutato dai compagni di linea, chiamati a disporsi in modo da poter recuperare sull'avversario in caso di riuscita della sua azione di disturbo.\nTutti gli elementi di questo modulo vengono dosati da ogni tecnico secondo i propri gusti e soprattutto in base alle caratteristiche dei giocatori e all'opportunit\u00e0. Cos\u00ec, se il ricorso esasperato alla tattica del fuorigioco \u00e8 diventato negli ultimi anni sempre pi\u00f9 rischioso e resta comunque condizionato alle scelte della direzione arbitrale, il pressing comporta un alto dispendio di energie e dunque non pu\u00f2 essere condotto con la stessa intensit\u00e0 per tutta la partita. La migliore applicazione del modulo pretende che la squadra resti \"corta\", cio\u00e8 sviluppata in una porzione di campo il pi\u00f9 possibile ristretta. Tra i compiti principali dei centrocampisti rientra per l'appunto mantenere il pi\u00f9 possibile inalterate le distanze tra i reparti, cos\u00ec da far funzionare al meglio tattica del fuorigioco e pressing. Le varianti sono numerose, dal centrocampo a rombo, cio\u00e8 con un rifinitore dietro le punte, alla formula a tre centrocampisti (con un solo centrale o regista) e tre attaccanti, di cui due larghi sulle corsie esterne e un centravanti.\nPallacanestro.\nNella pallacanestro, la difesa a zona porta i giocatori a difendere strenuamente l'area dei tre secondi, raddoppiando spesso sul portatore di palla e rendendo pi\u00f9 difficoltosi i passaggi verso il centro.\nLo svantaggio della difesa a zona \u00e8 che si lascia spazio per il tiro da 3 punti (pur rimanendo avvantaggiati in caso di errore e rimbalzo). Si usa, di solito, per recuperare una situazione di svantaggio, costringendo l'attacco avversario a soluzioni pi\u00f9 rischiose.\nEsistono diversi tipi di difesa a zona:\nAl fine di incentivare la spettacolarit\u00e0 del gioco, la NBA viet\u00f2 per regolamento la difesa a zona dal gennaio 1947 fino alla stagione 2000-2001."}
{"id": "462136", "revid": "260676", "url": "https://it.wikipedia.org/wiki?curid=462136", "title": "Honiara", "text": "Honiara \u00e8 una citt\u00e0 di abitanti, secondo la stima del 2017, capitale dello stato delle Isole Salomone.\nLa citt\u00e0 \u00e8 situata sulla costa nord-occidentale dell'isola di Guadalcanal alla foce del fiume Mataniko. La citt\u00e0 \u00e8 stata costruita per sostituire come capitale Tulagi al termine della seconda guerra mondiale, ai margini dell'Aeroporto di Henderson Field che era destinata a diventare il maggior aeroporto del paese oceanico, poi Aeroporto Internazionale di Honiara.\nStoria.\nHoniara fu proclamata ufficialmente capitale delle Isole Salomone nel 1952.\nInfrastrutture e trasporti.\nPorti.\nLa citt\u00e0 ha un porto da cui partono i collegamenti marittimi per le altre isole dell'arcipelago.\nAeroporti.\nAd Honiara ha sede l'Aeroporto Internazionale di Honiara.\nSport.\nEventi.\nLa citt\u00e0 ha ospitato tutte le partite della Coppa delle nazioni oceaniane 2012.\nMonumenti e luoghi d'interesse.\nVari monumenti ricordano la cruenta battaglia che si combatt\u00e9 a Guadalcanal nel corso della seconda guerra mondiale, in particolare:\nEconomia.\nTurismo.\nPopolari come luogo di ritrovo tra la popolazione ed i turisti sono lo Yacht Club e il terrazzo del Solomon Kitano Mondana Hotel.\nCultura.\nIstruzione.\nUniversit\u00e0.\nHoniara ospita l'Universit\u00e0 del Pacifico delle Isole Salomone."}
{"id": "462140", "revid": "602145", "url": "https://it.wikipedia.org/wiki?curid=462140", "title": "Mattia Preti", "text": "Soprannominato anche il \"Cavaliere Calabrese\", in quanto nato in Calabria e fatto cavaliere da papa Urbano VIII durante la sua attivit\u00e0 nella citt\u00e0 papale, fu attivo nella penisola italiana, in particolare a Roma e Napoli, e a Malta, dove lavor\u00f2 per tutta la seconda parte della sua vita.\nPer la bellezza delle sue opere, Roberto Longhi lo ritenne: \"\u00ab[...] corposo e tonante, veristico e apocalittico [...]\u00bb\".\nBiografia.\nEsordi calabresi.\nMattia Preti nacque a Taverna, in provincia di Catanzaro, piccolo centro della Sila catanzarese, terzo di una numerosa stirpe appartenente al ceto intermedio delle famiglie locali. Fu battezzato il 26 febbraio 1613, un giorno dopo la nascita, nella chiesa parrocchiale di borgo San Martino, pi\u00f9 precisamente nella cappella gentilizia di propriet\u00e0 della madre del pittore, Innocenza Schipani, la quale apparteneva a una delle quattordici famiglie nobiliari di Taverna.\nL'ambiente artistico in cui crebbe il Preti era verosimilmente ai margini della scena culturalmente pi\u00f9 vivace del suo tempo; il clima che vi si respirava infatti non doveva discostarsi troppo dalla rielaborazione in chiave locale degli esempi del tardo manierismo napoletano, testimoniati dalla pittura di Giovanni Balducci, Giovanni Bernardino Azzolino e Fabrizio Santafede.\nGi\u00e0 in tenera et\u00e0 il pittore fu affidato dal padre al suo precettore, don Marcello Anania, parroco della chiesa di Santa Barbara di Taverna, che istru\u00ec il pittore \u00ab\"nella grammatica e nelle buone lettere, nel corso dei quali studi\u00f2 spinto da un genio naturale, solea copiare alcune stampe degli elementi del disegno lasciate in casa da Gregorio suo fratello, allorch'ei part\u00ec per Roma\"\u00bb e che di fatto fu quindi colui che facilit\u00f2 i primi contatti con i circoli culturali romani.\nA Roma (1630-1653).\nGli inizi con il fratello Gregorio (1630-1645).\nNel 1630 si trasfer\u00ec a Roma, dove abit\u00f2 nei primi anni insieme al fratello maggiore Gregorio, anche lui pittore e di una decina d'anni pi\u00f9 grande che giunse in citt\u00e0 gi\u00e0 due anni prima, nel 1628. Qui il Preti conobbe le tecniche del Caravaggio e dei suoi seguaci, come Bartolomeo Manfredi, Tournier e Valentin de Boulogne, da cui fu fortemente influenzato. Nelle prime opere romane, cos\u00ec come in quelle esordienti di Taverna, si riscontrano due diverse mani nell'esecuzione delle tele a lui assegnate, con differenze qualit\u00e0 tra l'una e l'altra, con netto vantaggio in favore di Mattia, lasciando cos\u00ec intendere che i due fratelli avessero inizialmente un vero e proprio rapporto collaborativo durante le fasi iniziali della loro carriera artistica.\nAl 1636 Mattia e Gregorio Preti risultano domiciliati nella chiesa di San Biagio a Montecitorio, mentre i loro nomi compaiono gi\u00e0 negli elenchi degli artisti conosciuti dell'Accademia di San Luca, ma senza entrare a far parte dell'istituzione. Agli inizi degli anni '40 i due fratelli riscuotono gi\u00e0 un discreto successo negli ambienti romani, con numerose opere di Mattia catalogate in importanti collezioni private della nobilt\u00e0 locale ma anche con pregevoli commesse pubbliche. Sono di questi anni la tela della \"Flagellazione\" di San Giovanni Calibita, eseguita con la collaborazione del fratello Gregorio, nonch\u00e9 opere da cavalletto per una committenza specifica, con scene di musici, giocatori, o con scene su episodi evangelici.\nNell'autunno del 1641 Mattia Preti presenta una petizione a Papa Urbano VIII affinch\u00e9 dia facolt\u00e0 al Gran Maestro dell'Ordine Gerosolomitano di essere ammesso nello stesso ordine con il grado di Cavaliere d'Obbedienza magistrale. Il 13 novembre dello stesso anno il papa Barberini dar\u00e0 il suo consenso alla richiesta, il 31 dicembre avvenne la prima registrazione della nomina, mentre il 31 ottobre 1642 il Preti fu ufficialmente ammesso all'Ordine di San Giovanni. A questi anni risale la tela oggi a Dayton dell\"'Imperatrice Faustina che visita in carcere santa Caterina d'Alessandria\", un tempo recante nella cornice originale lo stemma Barberini e che fu molto probabilmente eseguita come riconoscimento verso il cavalierato ricevuto, appartenuta prima a Taddeo Barberini (ante 1647), per poi passare a Matteo (nel 1655), fino al 1844 dov'\u00e8 registrato il passaggio dalla collezione Barberini a quella del museo americano.\nGli interessi verso i modi neoveneti che negli anni '30 si riscoprirono a Roma furono motivo di sperimentazione stilistica anche per il Preti, che non si mostr\u00f2 affatto distratto da questa corrente di pensiero. Riscontro in tal senso si ebbe con il gruppo di tele a soggetto mitologico per la galleria Pallavicini di Roma, in primis con il \"Ratto d'Europa\", che mostra quanto il pittore calabrese non fosse anche in sintonia con il fare pittorico del Guercino. Infatti, se \u00e8 vero che Mattia Preti rimase a Roma per quasi venticinque anni, \u00e8 pur vero che in questo lasso di tempo egli si rec\u00f2 comunque spesso in viaggio per l'Italia e l'estero (Spagna e Fiandre soprattutto), stabilendo contatti con i pittori emiliani della generazione precedente, quali Guercino e Giovanni Lanfranco, che influenzarono ulteriormente la sua pittura. Intorno al 1644 il pittore infatti non viene pi\u00f9 citato con una certa continuit\u00e0 nei documenti di archivio romani, pertanto si ipotizza che proprio in quest'anno questi si sia recato a Venezia, dove apprese la pittura di Veronese, e forse anche a Firenze e a Bologna.\nLe grandi commesse romane (1646-1651).\nDalla Pasqua del 1646 e fino al 1651 il pittore \u00e8 segnalato di nuovo con una certa stabilit\u00e0 a Roma, residente assieme a Bartolomeo Dardovini, che poi si riveler\u00e0 essere un suo collaboratore, in una casa sita presso piazza di Spagna.\nIl Preti riprese a lavorare sia per il collezionismo nobiliare romano, con opere segnalate nelle pi\u00f9 illustri collezioni d'arte della citt\u00e0, come la Sacchetti, la Pamphilij, fra cui il \"Concerto\", il \"Tributo della moneta\" e l\"'Agar nel deserto\", quella Barberini, Rondanini, Altieri, del marchese Raggi, sia per commesse pubbliche. In quest'ultimo senso si cui si segnalano gli affreschi dell'abside della basilica di Sant'Andrea della Valle, con scene del \"Martirio di Sant'Andrea\" poste sulla parete absidale, e le opere sullo stendardo processionale per l'abbazia di San Martino al Cimino, a Viterbo, dove esegui per la nobile Olimpia Maidalchini, legata alla famiglia Pamphilij, il \"Salvator Mundi\" nel lato frontale e l\"Elemosina di san Martino\" in quello posteriore.\nI lavori per Sant'Andrea della Valle si collocano tra le pi\u00f9 importanti commesse della Roma barocca di quegli anni, dove il pittore fu incaricato nel 1650 dal cardinale Francesco Peretti Montalto di affrescare nella volta della navata quattro scene, dietro compenso di 800 scudi, con le \"Storie di sant'Andrea\". Tuttavia, visti i tempi lunghi necessari per l'esecuzione, che non avrebbero consentito di rimuovere i ponteggi innalzati nella navata in tempo utile per l'arrivo del giubileo, hanno dirottato la commessa alle pareti dell'abside, dove le impalcature sarebbero state meno ingombranti; a questo punto le scene da ritrarre furono ridotte a tre (il \"Martirio\", la \"Crocifissione\" e la \"Sepoltura\" del santo) dietro un compenso di 700 scudi. Terminati i lavori, che pagavano il prezzo di doversi confrontare con gli affreschi della cupola di Giovanni Lanfranco e dei peducci della stessa con gli \"Evangelisti\" del Domenichino, promotori dei cicli interni delle cupole che si sarebbero diffuse a Roma prima e a Napoli poi, il Preti non riusc\u00ec a ottenne gli elogi sperati dai committenti, che invece rimasero di fatto delusi dai lavori svolti, giudicati non in grado di comunicare con quelli dei due predecessori emiliani, richiamando addirittura il pittore calabrese a ritoccare le scene fin anche al 1661 inoltrato.\nLa parentesi modenese (1651).\nIl 4 ottobre del 1651 Mattia Preti fu chiamato da Francesco I d'Este alla corte di Modena per compiere alcuni lavori commissionati. Gli incarichi erano essenzialmente lavori ad affresco, che furono richiesti per la cappella delle reliquie del duomo della citt\u00e0, dove esegu\u00ec la scena dell\"'Assunzione della Vergine\", interamente perduta nel corso dell'Ottocento, e quelli della chiesa del Carmine, oggi di San Biagio, per la quale esegu\u00ec cicli nella cupola, nei peducci, nella volta del coro e nel catino absidale.\nNell'abside il pittore raffigur\u00f2, con netta predominanza di collaboratori di bottega, un\"'Orchestra di angeli musicanti\", mentre la cupola, ascritta alla mano del Preti, vede la scena della \"Gloria del Paradiso\", tipica delle decorazioni lanfranchiane. A differenza dei cicli romani di Sant'Andrea della Valle, dove il pittore calabrese sembra avesse guardato pi\u00f9 a Pietro da Cortona che al Lanfranco, qui la lezione del maestro emiliano sembra invece esser stata appresa e rielaborata con maggiore consapevolezza, riuscendo infatti a rappresentare la scena con vortici di nubi e personaggi in perfetta stesura prospettica che regrediscono in una lettura concentrica della calotta.\nA gennaio del 1652 i lavori modenesi risultavano gi\u00e0 terminati ed il compenso pattuito di 2000 ducati per i lavori svolti furono terminati di esser corrisposti quando il Preti era gi\u00e0 a Roma.\nGli ultimi lavori a Roma (1652).\nRientrato a Roma Mattia Preti fu incaricato, insieme al fratello Gregorio, di eseguire due scene della \"Vita di san Carlo Borromeo\" ad affresco poste nella controfacciata della chiesa di San Carlo ai Catinari, che saranno di fatto le ultime commesse pubbliche romane. Ai lati della porta d'ingresso alla chiesa furono raffigurati a sinistra la scena dell\"'Elemosina\" del santo, assegnata a Mattia, mentre a destra quella del \"santo che riceve i missionari barnabiti\", attribuito interamente a Gregorio.\nAgli inizi del 1653 Mattia Preti \u00e8 registrato ancora a Roma, dove figurer\u00e0 tra i candidati alla carica di Principe dell'Accademia di San Luca, seppur la nomina non avvenne. Qualche mese dopo partir\u00e0 alla volta di Napoli.\nA Napoli (1653-1661).\nLa scuola pittorica locale.\nDa marzo del 1653 Mattia Preti risulta a Napoli, dove si inserir\u00e0 in un processo di rinnovamento delle tendenze artistiche, instaurando anche un rapporto di scambio reciproco di influenze con un altro grande pittore locale pi\u00f9 giovane, Luca Giordano. Nella citt\u00e0 partenopea, il pittore divenne ben presto il principale esponente, assieme proprio al Giordano, nello sviluppo della scuola pittorica locale della seconda met\u00e0 del secolo.\nIl fatto che il Giordano abbia compiuto da l\u00ec a breve il passo decisivo verso una svolta stilistica della pittura napoletana del Seicento, fu per \"meriti\" anche del Preti, il quale, infatti assunse per il giovane pittore napoletano un ruolo di mediazione tra quello che \u00e8 stato il primo naturalismo che ha caratterizzato la prima met\u00e0 del XVII secolo e il barocco pi\u00f9 assoluto che si sarebbe invece aperto per tutta la seconda met\u00e0 del periodo. \nLe influenze che il Preti sub\u00ec dagli artisti locali, e pi\u00f9 in particolare dal caravaggismo napoletano del primo trentennio del secolo, non si riscontrano solo a partire dalle opere successive al suo soggiorno nella capitale viceregnale, quindi dal 1653, ma bens\u00ec si evidenziano gi\u00e0 nei lavori svolti durante i suoi anni romani. Infatti gi\u00e0 prima, in occasione del suo trasferimento da Taverna a Roma, in alcune sue opere, come il \"Battesimo di Sant'Agostino\" di Tortoreto, nei dettagli degli angeli \"svolazzanti\", si rimanda in modo pressoch\u00e9 evidente alle figure ritratte da Caravaggio nel 1607 nella pala d'altare del Pio Monte della Misericordia, oppure nella tela dell\"'Imperatrice Faustina visita santa Caterina in carcere\", gi\u00e0 in collezione Barberini e oggi nel museo di Dayton, dove i carcerieri in primo piano richiamano quelli eseguiti da Battistello Caracciolo nella sua tela della \"Liberazione di san Pietro\" dello stesso Pio Monte. Tutto ci\u00f2 porta a considerare che se \u00e8 vero che il pittore abbia avuto soggiorno stabile a Napoli solo a partire dal 1653, \u00e8 comunque altrettanto vero che questi sia venuto a conoscenza delle pitture locali gi\u00e0 ben prima del suo arrivo documentato in citt\u00e0, quindi presumibilmente durante gli anni a Roma o in occasione proprio del suo trasferimento nella capitale pontificia.\nLe grandi commesse napoletane (1656-1659).\nIn ordine cronologico i primi lavori che furono commissionati a Mattia Preti una volta giunto a Napoli furono tutti entro una cerchia della comunit\u00e0 calabrese, come ad esempio gli affreschi per la chiesa di San Domenico Soriano, del 1653, luogo a cui fanno istanza i calabresi residenti in citt\u00e0, per la quale comp\u00ec nella volta e nella cupola le \"Storie del santo\", tutti distrutti nel corso dell'Ottocento a causa di un terremoto che ha provocato il cedimento del soffitto della navata. Per la stessa chiesa il pittore esegu\u00ec anche la tela del \"San Nicola di Bari\", commissionata da Isabella Gallo in memoria del defunto marito, di Catanzaro, anche quest'opera confluita a Capodimonte. Tra il 1653 e il 1656 risalgono inoltre le due tele della \"Giuditta e Oloferne\" e del \"San Giovanni Battista\", commissionate dal giurista calabrese Domenico di Somma, suo legale durante la controversia con i padri di Sant'Andrea della Valle a Roma, che alla sua morte avvenuta nel 1659 ha poi lasciato i dipinti al collaboratore Antonino Laratta, fin poi a giungere dapprima nella chiesa napoletana di San Domenico fino al 1806, e poi nelle raccolte di Capodimonte.\nSe nella prima parte della sua stagione artistica il pittore mostr\u00f2 di conoscere gi\u00e0 le opere napoletane del Caravaggio \"napoletano\" e di Caracciolo, verosimilmente quelle entro il 1615, in questa seconda maturit\u00e0 il Preti mostr\u00f2 di aver assimilato al meglio il fare pittorico di Jusepe de Ribera, che pi\u00f9 di ogni altro aveva dominato la pittura napoletana nella prima met\u00e0 del Seicento. Tra il 1656 e il 1659 il pittore calabrese si avvi\u00f2 ad una serie di lavori tutti in sintonia con il primo naturalismo riberesco, come le tre scene di martirio, gi\u00e0 in collezione Vandeneynde, del mercante fiammingo Ferdinand, quello di \"san Bartolomeo\" a Manchester (New Hampshire), di \"san Paolo\" a Houston e la \"Crocifissione di san Pietro\" di Birmingham, nonch\u00e9 il \"Martirio di san Bartolomeo\" e il \"Giobbe nel letamaio\", entrambe del museo de L'Aquila, che mostrano infatti proprio gli aspetti della pittura tenebrista dello spagnoletto dei suoi primi anni napoletani, mentre la tela del \"Giobbe visitato dagli amici\" di Bruxelles ricalca la seconda maniera del Ribera, quella successiva al 1637 con la ripresa del luminismo prodotto dalle correnti neovenete.\nIl pittore ebbe in questa fase un cospicuo numero di commesse, riuscendo a guadagnare nel suo periodo napoletano una somma complessiva di 7.930 ducati, lavorando sia per i privati che per opere pubbliche.\nPer i primi esegu\u00ec le due versioni del \"Ritorno del figliol prodigo\", oggi una a Capodimonte e una al Palazzo Reale di Napoli, le tele della \"Predica\" e del \"Banchetto di Erode\", gi\u00e0 in collezione Vandeneynde poi in quella Carafa di Belvedere e oggi negli Stati Uniti, i \"Conviti di Baldassarre\" e di \"Assalonne\", entrambi a Capodimonte, gi\u00e0 in collezione Sanseverino. Tra le commesse pubbliche vi furono le tele per la volta di San Pietro a Majella, dove dipinse la \"vita di San Pietro Celestino e Santa Caterina d'Alessandria\" (iniziate nel 1657, col compenso di 3.500 ducati per le tele e 1.100 per la decorazione del soffitto, e poi completate nel 1673 a Malta e spedite via mare), particolarmente apprezzate da Luca Giordano, chiamato per certificarne la bont\u00e0, il quale asser\u00ec che le opere \"\u00ab[...] sarebbero stati per l'avvenire la scuola della Radiosa Giovent\u00f9\u00bb\", il \"San Sebastiano\", gi\u00e0 nella chiesa di Santa Maria Ognibene, il \"Cristo che scaccia Satana\", entrambe a Capodimonte, il \"San Pietro e san Paolo si incontrano sulla via del martirio\" del Museo Filangieri di palazzo Cuomo, le due tele della chiesa di San Lorenzo (la \"Madonna con il Bambino e Sante Francescane\" e il \"Cristo Crocifisso adorato da san Francesco\"), consegnate solo nel 1660 dopo una controversia legale con i monaci, la \"Decollazione del Battista\" in collezione privata, di cui si conosce un'altra copia attribuita al Preti conservata a San Domenico Maggiore, ed infine gli affreschi per le porte della citt\u00e0.\nGli affreschi votivi per la peste del '56.\nLa peste del 1656 che colp\u00ec la citt\u00e0 di Napoli dilani\u00f2 la popolazione locale da 450.000 abitanti a poco meno della met\u00e0. Alla fine della pandemia furono avviate in citt\u00e0 numerose opere pubbliche votive, dedicate alla Vergine o ai santi protettori di Napoli per aver salvato la citt\u00e0 dall'evento drammatico. Tra le richieste pi\u00f9 rilevanti di quegli anni, figurano quelle avanzate a Mattia Preti.\nLa prima opera pubblica in tal senso risale alla fine del 1656 e fu richiesta ancora una volta da componenti della comunit\u00e0 calabrese (famiglia Schipani, cugini da parte di madre del Preti), che vollero per la chiesa di Sant'Agostino degli Scalzi di Napoli la cosiddetta \"Madonna di Costantinopoli\", uno dei rari dipinti firmati (sul cartiglio in basso a sinistra), dove la Vergine \u00e8 ritratta assieme a altri santi protettori (Rosalia, Gennaro, Rocco, Giuseppe e Nicasio).\nAl novembre dello stesso anno invece risalgono le commesse per gli affreschi delle porte di Napoli, che furono eseguiti a partire dal 1657 e completati nei primi mesi del 1659. Il Consiglio degli Eletti, un organo amministrativo partenopeo che deliberava che sulle porte cittadine, volle per le sette porte d'ingresso del nucleo urbano (Porta San Gennaro, Porta Capuana, Porta Spirito Santo, Porta di Costantinopoli, Porta Nolana, Porta di Chiaia e la Porta del Carmine) scene ad affresco sull'\"Immacolata Concezione e santi vari\", quali immagini votive finalizzate alla pubblica invocazione della grazia divina per la fine la peste del 1656.\nDi queste commesse rimane tuttavia superstite solo un affresco, quello di porta San Gennaro, e due bozzetti del 1656, entrambi conservati al Museo di Capodimonte.\nGli ultimi anni in Italia (1659-1661).\nMattia Preti instaura gi\u00e0 negli anni napoletani un forte legame con l'Ordine dei Cavalieri di Malta, particolarmente attivi a Napoli anche perch\u00e9 molti di loro erano spagnoli, dove gi\u00e0 intorno al 1658 risulta i pagamento di cinquanta ducati per una tela su \"San Francesco Saverio\" da collocare nella cappella d'Aragona della Concattedrale di San Giovanni Battista a La Valletta, cos\u00ec come allo stesso anno risale la sontuosa tela di \"San Giorgio che sconfigge il drago\" per la stessa chiesa. Nell'estate del 1659 Preti \u00e8 a Malta per avanzare un'elevazione del rango di cavaliere di obbedienza a quello di superiore di grazia. In cambio del consenso il pittore calabrese port\u00f2 con s\u00e9 la tela del \"Martirio di Santa Caterina\", da donare all'isola, che la colloc\u00f2 nell'omonima chiesa di La Valletta, particolarmente simile per composizione a quella del soffitto di San Pietro a Majella di Napoli, mentre una volta l\u00ec esegu\u00ec anche altri lavori richiesti per l'occasione, come la pala con le \"Anime del Purgatorio\" per l'omonima chiesa sempre a La Valletta.\nIntorno al 1660 Preti non risulta pi\u00f9 stabilmente a Napoli: dai documenti d'archivio e vari pagamenti si evince infatti che questi \u00e8 prima a Roma, dove subentra al Mola per completare a Valmontone il ciclo di affreschi con gli \"Elementi dell'Aria\" per la villa Pamphilij, mentre a Sant'Andrea della Valle ritoccher\u00e0 con migliorie le sue \"Storie del santo\" compiute negli anni romani.\nIntanto a Napoli il pittore aveva instaurato anche un forte legame lavorativo con don Antonio Ruffo, ricco mecenante siciliano, che chiam\u00f2 il Preti in patria per affrescare il duomo di Messina.\nLa richiesta di aderire al rango di Cavaliere di Grazia fu accettata dall'allora papa Alessandro VII, cos\u00ec che il 15 settembre del 1660 la cancelleria dell'Ordine di Malta ne registra l'ammissione. Contestualmente il Preti riceve l'incarico di decorare la volta della chiesa di San Giovanni a La Valletta, cos\u00ec da l\u00ec a breve il pittore lascia definitivamente l'Italia per concludere tutta la sua seconda stagione artistica nell'isola maltese, dove rimase per quasi quarant'anni divenendone il riferimento artistico.\nA Malta (1661-1699).\nIl cantiere della concattedrale di San Giovanni Battista.\nDal 1661 in poi l'artista risulta stabilmente a Malta, chiamato dal Gran maestro dell'ordine di Malta Raphael Cotoner. Sull'isola realizz\u00f2 buona parte della decorazione della Concattedrale di San Giovanni a La Valletta, dove oltre a diverse tele per le cappelle laterali, tra cui la notevole \"Conversione di san Paolo\" per la cappella di Francia, il pi\u00f9 cospicuo contributo, tra i massimi capolavori della pittura barocca europea, lo forn\u00ec nella decorazione della volta della navata, dove rappresent\u00f2 le \"Storie di san Giovanni Battista\".\nIl Preti scand\u00ec la volta a botte in sei arcate similari, suddivise ognuna di esse in tre scomparti entro le quali sono raffigurate scene del santo con finestroni ovali alle estremit\u00e0, intorno ai quali sono ritratti figure di santi ed eroi dell'Ordine gerosolomitano, con nella calotta absidale la \"Santissima Trinit\u00e0\", mentre nella controfacciata \u00e8 la sontuosa scena della \"Gloria dell'Ordine di San Giovanni\". La tecnica utilizzata non fu quella dell'affresco vero e proprio, bens\u00ec dell'applicazione della pittura ad olio sulla pietra maltese opportunamente preparata.\nIl ciclo fu ultimato nel 1666 e per lo stesso il pittore ricevette un compenso economico che non lo gratific\u00f2 particolarmente; dalle lettere inviate all'amico Antonio Ruffo, infatti, si evince l'insoddisfazione di quanto ricevuto, che non bastava per quanto speso nell'esecuzione dell'opera.\nLe grandi commesse maltesi.\nNumerose sono le opere compiute negli anni maltesi, tant'\u00e8 che secondo lo storico dell'arte Antonio Sergi, Mattia Preti avrebbe realizzato a Malta un totale di circa 400 opere tra tele e affreschi per luoghi pubblici o gallerie private; tuttavia a partire dal 1680 numerose opere eseguite vedono un prevalente uso della bottega, particolarmente attiva in quegli anni.\nTra le principali opere lasciate a Malta vi furono la \"Conversione di San Paolo\", nella vecchia Cattedrale di San Paolo a Medina per conto dei Cavalieri Ospitalieri, la \"Madonna col Bambino e i santi Giovanni Battista e Antonio Abate\", nella cappella del palazzo Verdala a Rabat, la \"Vergine con i santi Pietro, Nicola e Raffaele Arcangelo\" a Lija, l\"'Assunzione della Vergine\" (1668-1669) a Luqa.\nSeppur particolarmente attivo nell'isola, Il pittore continuava comunque a inviare tele anche fuori, alcune che proponeva in vendita allo stesso Ruffo, come il \"Pilato che si lava le mani\" del 1663, oggi al Metropolitan di New York, considerata dallo stesso pittore tra le \"\u00abmigliori cose che abbia fatto\u00bb\", le due tele di Sambugh\u00e8, vicino a Treviso, con \"Cristo davanti a Erode\" e l\"Innalzamento della Croce\" (entrambe del 1667) eseguite per un mercante in rapporti commerciali con Napoli, fino al compimento delle tele per la citt\u00e0 di Siena, con la \"Canonizzazione di santa Caterina\" (1671 circa), la \"Predica di San Bernardino\" (1673) e il \"Sant'Ignazio di Loyola in gloria\" (1684).\nDal 1672 riesce a realizzare numerose opere da far portare nelle chiese della sua citt\u00e0 natale, Taverna, tra cui uno dei suoi ultimi capolavori, la \"Predica del Battista\", dove in basso a destra compare l'autoritratto del pittore calabrese, con pennello e spada, e con indosso una tunica rossa riportante la stella bianca a otto punte identificativa dell'Ordine di Malta.\nGli ultimi anni.\nCon la peste del 1676 che interess\u00f2 Malta, il pittore si ritrov\u00f2 ancora in un contesto di ricostruzione morale degli ambienti, tra questi fu incaricato di ricostruire la chiesa di Sarria, a Floriana, dove svilupp\u00f2 anche il progetto architettonico, mentre per l'altare pens\u00f2 una pala dell\"Immacolata Concezione\" (1678) molto in linea con gli affreschi di napoli di venti anni prima.\nNel 1689 esegu\u00ec il \"Martirio di san Lorenzo\" per la chiesa omonima di Vittoriosa, a Napoli invi\u00f2 per mare due tele, una per la chiesa di Monteverginella, con l\"Adorazione dei pastori\" (1684) e una per la chiesa del Carmine Maggiore, dove esegu\u00ec la \"Vergine con san Simone Stock e il beato Franco\", mentre ancora un altro un cospicuo numero di tele, invece, fece arrivare ancora a Taverna, per le chiese di San Domenico e Santa Barbara.\nMattia Preti mor\u00ec nel 1699 a La Valletta.\nBottega.\nDietro la figura del prolifico artista, una nutrita schiera di collaboratori, seguaci, discepoli, allievi, aiutanti che ha dato origine alla \"Bottega di Mattia Preti\": i fratelli maltesi Antonio e Giovanni Battista Caloriti detto il \"Nero\"; Giuseppe Cianferli; Giovanni Paolo Chiesa; i fratelli Francesco, Raimondo e Maria De Dominici, terziaria carmelitana; Bernardo De Dominici, figlio di Raimondo pittore e biografo contemporaneo del Cavaliere; Dimetrio Farrugia; Gioacchino Loretta; Vincenzo di Riccardo; Pedro N\u00fa\u00f1ez de Villavicencio, Antonio Madiona.\nFra i pittori figurativi esponenti della corrente denominata \"\"decorativismo\": Giuseppe d'Arena, Carlo Gimach, Gian Nicola Buhagiar, Leonardo Romeo esecutore degli affreschi della chiesa di Santa Caterina d'Alessandria sotto la direzione del Preti.\nUna cos\u00ec folta scuola, accompagnata da una vastissima produzione pittorica, ha determinato problemi d'attribuzione d'opere spesso genericamente identificate come lavori della \"Bottega di Mattia Preti\"\"."}
{"id": "462142", "revid": "767487", "url": "https://it.wikipedia.org/wiki?curid=462142", "title": "Campo minato", "text": "Un campo minato \u00e8 una area di terreno in cui sono state deposte delle mine in modo fitto e continuo, o pi\u00f9 rado, tale da impedire o rallentare il passaggio delle forze nemiche. Un campo minato ha quindi un utilizzo fondamentalmente difensivo, sfruttato per ostacolare le manovre delle unit\u00e0 nemiche, e nel contempo causarne perdite. A seconda della disposizione dei campi minati, questi possono essere utilizzati per difendere zone di particolare interesse tattico o strategico, o in ambito difensivo/offensivo possono costringere il nemico a passaggi obbligati, creando i presupposti per una imboscata.\nI campi minati differiscono per tipologia di mine (antiuomo o anticarro) e possono essere stesi con varie tecniche; le tecniche pi\u00f9 rapide sono quelle tramite \"dispenser\" montati su elicotteri, che fanno cadere le mine sparpagliandole; la posa manuale, per quanto molto pi\u00f9 efficace, richiede tempi di posa pi\u00f9 lunghi.\nUn campo minato, secondo il diritto internazionale, va sempre segnalato (con uso quindi limitato a deterrente ed ostacolo per il passaggio), mentre non pu\u00f2 essere non segnalato, anche se in guerra il non segnalarlo \u00e8 purtroppo una pratica molto comune. Un campo minato \u00e8 un ostacolo difficile da oltrepassare in quanto la bonifica richiede tecnologie possibilmente avanzate e molto tempo, mentre esistono sistemi di bonifica rapida che per\u00f2 soddisfano solo esigenze temporanee. L'impiego di campi minati non segnalati porta al vantaggio di intrappolare il nemico all'interno del campo, causandogli un certo numero di perdite.\nUn altro impiego delle mine e dei campi minati \u00e8 quello di lanciare le mine dagli aerei tramite bombe a grappolo, preferibilmente sopra infrastrutture quali aeroporti, causando molte difficolt\u00e0 alle squadre di ripristino della superficie aeroportuale.\nL'uso dei campi minati \u00e8 infine impiegato in ritirata per rendere difficoltose le operazioni al nemico nei territori via via occupati.\nI campi minati possono essere \"forzati\" o \"sminati\", nel primo caso (forzamento) si apre un varco nel campo minato sufficiente al passaggio di uomini e veicoli che, successivamente operano oltre il bordo protetto del campo minato. Dato che il campo minato \u00e8 un ostacolo passivo le norme tattiche prevedono che debba essere difeso con armamento opportuno, in quanto la presenza del campo minato costringer\u00e0 uomini e mezzi a incanalarsi lungo direttrici ben precise, che dovranno essere coperte dalle armi antiuomo e anticarro del difensore. Lo sminamento avviene invece dopo l'occupazione del terreno da parte dell'attaccante, per rendere sicuri i movimenti anche in tempi successivi. Per lo sminamento venivano generalmente usati sminatori magnetici, attivati dall'involucro in acciaio delle mine, per questo motivo, appena sono stati disponibili, per l'involucro sono stati usati materiali non sensibili ai campi magnetici, come alluminio o materie plastiche, in Italia le mine di ultima generazione (VS-N anticarro e VS-50 antiuomo) sono contenute in involucri di materia plastica.\nAltri tipi di campi minati.\nTramite l'impiego di differenti tipi di mine (marine e antisommergibili) si possono creare campi minati in mare, che rappresentano un notevole ostacolo per le navi ed i sommergibili. La posa dei campi minati marini ha un suo impiego soprattutto per il presidio di alcune aree (ad esempio gli stretti), rendendo obbligato il passaggio delle navi attraverso varchi piccoli e presidiabili. Un ulteriore impiego \u00e8 quello difensivo nei pressi delle zone portuali, per rendere difficoltosa l'incursione di unit\u00e0 nemiche, soprattutto sommergibili. Infine le mine possono essere introdotte nei porti nemici per ostacolarne le operazioni.\nBonifica.\nIl problema della bonifica dei campi minati \u00e8 stato sentito fino dalla fine della prima guerra mondiale, e maggiormente (dato il maggiore uso di questo tipo di ostacoli) dopo la seconda guerra mondiale.\nIn Italia la bonifica dei campi minati successiva alla seconda guerra mondiale venne regolata con il dal D.L.Lgt. 320/46. I compiti operativi vennero assegnati ai militari dell'Arma del Genio, affiancati in alcuni casi da civili appositamente addestrati.\nCon la smobilitazione dei militari ed il passaggio al servizio di leva obbligatorio, si manifest\u00f2 la necessit\u00e0 (per motivi sociali, politici, di responsabilit\u00e0 civili e penali), di non impiegare giovani militari di leva e quindi si fece ricorso alla componente civile volontaria, che partecip\u00f2 ai Corsi di specializzazione B.C.M. (Bonifica Campi Minati) per acquisire il Brevetto di Rastrellatore o di Assistente Tecnico oppure di Dirigente Tecnico B.C.M. \nQuesti operatori, normalmente diretti da ufficiali in carriera o da dipendenti civili della Difesa, erano abilitati ad usare attrezzi ed apparecchiature elettroniche per la ricerca e la bonifica delle mine."}
{"id": "462145", "revid": "1546219", "url": "https://it.wikipedia.org/wiki?curid=462145", "title": "Fabio Gobbo", "text": "Biografia.\nTrasferitosi da ragazzino con la famiglia a Cento, studia al Collegio dei Filippini, quindi si laurea in scienze politiche a Bologna nel 1970 con Romano Prodi discutendo una tesi sull'industria della carta (in seguito pubblicata da Il Mulino), studi alla London School of Economics, \u00e8 stato professore ordinario di economia del mercato e politica industriale presso la Libera universit\u00e0 internazionale degli studi sociali Guido Carli di Roma, dove insegnava anche economia della concorrenza e della regolazione.\nDal 1990 al 1997 \u00e8 stato componente dell'Autorit\u00e0 garante della concorrenza e del mercato; tra il 1999 ed il 2000 \u00e8 stato Capo della Segreteria Tecnica del Ministro dell'Industria, Commercio ed Artigianato, Enrico Letta, e tra il 2001 ed il 2003 Vicepresidente esecutivo dell'Acquirente Unico impresa per il servizio pubblico degli acquisti energetici per conto dei clienti vincolati italiani (famiglie e piccole imprese), controllato dal Ministero dell'economia.\nDirettore delle riviste scientifiche \"L'Industria\" e di \"Economia dei servizi\", la prima rivista italiana che dal 2006 si occupa dell'economia del terziario, entrambe edite da Il Mulino, Gobbo ha fatto parte del secondo governo Prodi in qualit\u00e0 di sottosegretario alla Presidenza del Consiglio dei ministri con delega alla supervisione delle attivit\u00e0 in materia di affari economici e al coordinamento del CIPE. Ha svolto un'intensa attivit\u00e0 al servizio delle istituzioni italiane. Presidente del comitato scientifico di Nomisma, \u00e8 stato autore di oltre 170 pubblicazioni scientifiche e monografie e di oltre 300 articoli di opinione e divulgazione economica sui maggiori periodici e quotidiani italiani ed esteri. \nFabio Gobbo rimane nei libri di storia anche per la vicenda che lo vide partecipare, nel 1978, insieme a Romano Prodi, Mario Baldassarri e Alberto Cl\u00f2 alla famosa seduta spiritica \"dei professori\" durante il sequestro del leader della DC Aldo Moro, nella quale evocando lo spirito di La Pira fu pronunciata la parola \"Gradoli\". \nMuore il 6 aprile del 2008 a Roma, dopo lunga malattia. Lascia la moglie Giovanna Morelli. \nDa Anna Maranini ha avuto l'unica figlia Giulia."}
{"id": "462146", "revid": "465169", "url": "https://it.wikipedia.org/wiki?curid=462146", "title": "Malta all'Eurovision Song Contest", "text": "Malta ha partecipato all'Eurovision Song Contest per la prima volta nel 1971. Negli anni settanta ha gareggiato solo altre due volte, nel 1972 e nel 1975. A causa del numero chiuso di canzoni per edizione (22), a Malta \u00e8 stata preclusa la partecipazione per tutti gli anni ottanta. Ritorner\u00e0 solo nel 1991 grazie alla rinuncia dei Paesi Bassi. Da allora ha partecipato a tutte le edizioni; per due volte si \u00e8 classificata seconda e per altre due volte terza. Le canzoni di Malta sono state tutte cantate in inglese tranne le prime tre, che furono cantate in lingua maltese. Nel 1992 la cantante Mary Spiteri, con il suo brano \"Little Child\", si classific\u00f2 terza portando l'arcipelago maltese per la prima volta sul podio.\nPartecipazioni.\nNOTE:\nStatistiche di voto.\nFino al 2021, le statistiche di voto della Malta sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nOGAE Eurovision Song Contest Poll.\nL'OGAE Eurovision Song Contest Poll \u00e8 la classifica fatta dai gruppi dell'OGAE, organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "462148", "revid": "1305772", "url": "https://it.wikipedia.org/wiki?curid=462148", "title": "Rock Ridge", "text": "Il Rock Ridge Interchange Protocol (RRIP, IEEE P1282) \u00e8 un particolare Formato di file, pi\u00f9 precisamente un'estensione del formato ISO 9660 alla quale aggiunge la semantica del file system POSIX.\nCaratteristiche.\nL'estensione aggiunge il supporto alla memorizzazione di informazioni sui file, specifiche dei sistemi Unix, su CD in formato ISO 9660. La disponibilit\u00e0 di queste informazioni permette una migliore integrazione con un file system unix-like locale nell'operazione di mount.\nIn breve queste estensioni consistono in:\nCuriosit\u00e0.\nIl nome \"Rock Ridge\" deriva dalla citt\u00e0 di fantasia citata nel film \"Mezzogiorno e mezzo di fuoco\"."}
{"id": "462151", "revid": "1602064", "url": "https://it.wikipedia.org/wiki?curid=462151", "title": "Aigaion Pelagos", "text": "Il Thema del Mar Egeo (, \"thema tou Aigaiou Pelagous\") fu uno dei themata dell'Impero Bizantino. Comprendeva le isole del Mar Egeo settentrionale, e fu costituito a met\u00e0 del IX secolo. In quanto uno dei tre themata navali dell'Impero bizantino (in greco: ), serviva principalmente a fornire navi e truppe alla marina bizantina, ma costituiva anche una circoscrizione amministrativa civile. Durante il X secolo era diciannovesimo su trentuno in ordine di importanza nell'Impero Bizantino, e forniva all'Impero un buon numero di dromoni. Il suo strategos guadagnava dieci libbre d'oro all'anno. Il thema Aigaion Pelagos si dissolse nel 1204 a causa della caduta di Costantinopoli per mano dei crociati durante la Quarta Crociata.\nOrigini.\nLe origini del thema vanno individuate nella provincia romana civile tardo antica delle \"Isole\" (\"Insulae\"; ), che comprendeva le isole dell'Egeo sud-orientale e orientale fino a Tenedos. Il termine \"Aigaion Pelagos\" \u00e8 attestato per la prima volta come circoscrizione amministrativa agli inizi dell'VIII secolo, come attestato dai sigilli di alcuni dei suoi \"kommerkiarioi\". Un sigillo, datato al 721/722, attesta la presenza di un ufficiale con giurisdizione estesa a tutte le isole greche, implicando probabilmente un'estensione dell'antica provincia anche alle isole dell'Egeo settentrionale e occidentale. Militarmente, le isole egee caddero sotto il controllo dei corpi dei \"Karabisianoi\" e successivamente del Thema dei Cibirreoti nel corso del VII e VIII secolo.\nA partire dal tardo VIII secolo, tuttavia, due comandi separati compaiono nell'Egeo: il \"droungarios\" del Mar Egeo (\"Aigaion Pelagos\"), controllante apparentemente la met\u00e0 settentrionale, e il \"droungarios\" \"delle Dodici Isole\" (\"Dodekanesos\") o \"del Golfo\" (\"Kolpos\"), sotto la cui giurisdizione cadeva la met\u00e0 meridionale. Quest'ultimo comando si trasform\u00f2 gradualmente nel thema di Samos, mentre il primo si trasform\u00f2 nel thema del Mar Egeo, comprendendo sia le isole dell'Egeo settentrionale che i Dardanelli e le coste meridionali della Propontide.\nStoria.\nSi ritiene che il thema del Mar Egeo sia stato costituito nell'843: il suo \"strategos\" (governatore militare) non compare nel \"Taktikon Uspensky\" dell'842/843, che tuttavia elenca i \"droungarios\", ma \u00e8 attestato da altre fonti essere attivo a Lesbos nell'843.\nIl thema del Mar Egeo era un thema organizzato regolarmente, suddiviso in \"tourmai\" e \"banda\" e amministrato da una serie di ufficiali civili, militari e fiscali. Nelle aree dei Dardanelli e della Propontide, tuttavia, il \"droungarios\" e successivamente lo \"strategos\" dell'Egeo probabilmente condivideva l'autorit\u00e0 con il Conte del Thema Opsiciano, alla quale giurisdizione questi territori appartenevano. Il Conte degli Opsiciani probabilmente conservava l'autorit\u00e0 sull'amministrazione civile e sulla difesa locale, mentre il thema Egeo era responsabile esclusivamente dell'equipaggiamento delle navi e del reclutamento dei soldati da queste aree. Una procedura simile esisteva anche nel thema di Samos. Questa interpretazione \u00e8 corroborata dal fatto che gli Opsiciani, e in particolare gli Slavi (\"Sklabesianoi\") residenti nel thema Opsiciano, sono attestati servire come fanti di marina nel X secolo.\nSecondo l'imperatore Costantino VII Porfirogenito (r. 913\u2013959), all'inizio del X secolo il thema comprendeva Lesbos (la sede dello \"strategos\"), Lemnos, Imbros e Tenedos, Chio (in seguito trasferita a Samos), le Sporadi e le Cicladi. Secondo H\u00e9l\u00e8ne Ahrweiler, le Cicladi furono probabilmente trasferite al thema dell'Egeo in occasione della dissoluzione del comando navale del \"Dodekanesos\"/\"Kolpos\" e della conseguente costituzione del thema di Samos verso la fine del IX secolo. Nel 911, le forze del thema navale dell'Egeo sono attestate essere costituite da 2.610 rematori e 400 fanti di marina.\nLa provincia sopravvisse fino alla fine del X secolo o agli inizi dell'XI secolo, quando cominci\u00f2 ad essere progressivamente suddivisa in comandi pi\u00f9 piccoli. Poich\u00e9 le Cicladi e le Sporadi, Chios e la regione di Abydos acquisirono i loro propri \"strategoi\", il thema dell'Egeo divenne una provincia prettamente civile comprendente solo le coste della Propontide e la regione intorno a Costantinopoli. Entro il tardo XI secolo, quello che rimaneva della vecchia flotta tematica fu inglobata nella marina militare unificata a Costantinopoli, sotto il comando del \"megas doux\". Successivamente, intorno al XII secolo, il thema dell'Egeo sembrerebbe essersi fuso con il thema Opsiciano in una singola provincia, come attestato dalla \"Partitio terrarum imperii Romaniae\" del 1204. Il thema cess\u00f2 di esistere in seguito alla dissoluzione dell'Impero bizantino conseguente alla Quarta Crociata del 1204."}
{"id": "462152", "revid": "775372", "url": "https://it.wikipedia.org/wiki?curid=462152", "title": "Giampaolo D'Andrea", "text": "Biografia.\nLaureato in filosofia presso l'Universit\u00e0 di Pisa, assistente ordinario di storia del mezzogiorno e professore associato, ha insegnato storia del risorgimento, storia contemporanea e storia economica presso l'Universit\u00e0 degli studi di Salerno e l'Universit\u00e0 degli Studi della Basilicata. Esponente della Democrazia cristiana \u00e8 stato Segretario Regionale in Basilicata ed a lungo Dirigente nazionale. Consigliere della Regione Basilicata dal 1979 (Assessore al Bilancio, Finanze, Programmazione ed Enti Locali dal 1985 al 1990), nel 1992 venne eletto deputato. Membro della Commissione Giustizia e successivamente della Commissione Affari Costituzionali della Camera nell\u2019XI legislatura, collabor\u00f2 (da componente del comitato ristretto) alla definizione dei provvedimenti legislativi in materia di riforma elettorale curando in particolare, da relatore, l'iter della legge sulla propaganda elettorale. Fu tra i promotori e i dirigenti nazionali del PPI, nella cui lista del 1994 fu eletto al Parlamento Europeo per la circoscrizione Mezzogiorno ed assegnato alla Commissione Libert\u00e0 Pubbliche ed Affari interni, alla Commissione Istituzionale (di cui fu anche vice-presidente) ed alla Commissione Politica Regionale. Si dimise dalla carica il 26 ottobre 1998 per sopraggiunta incompatibilit\u00e0, sostituito da Giuseppe Mottola.\nDopo essere stato sottosegretario ai beni ed alle attivit\u00e0 culturali nel primo governo D'Alema, nel secondo governo D'Alema e nel secondo governo Amato. Nel 2001 Ader\u00ec alla Margherita, di cui fu anche vice presidente, ed alle elezioni politiche dello stesso anno fu eletto al Senatoper il collegio di Matera. Nella XIV legislatura fu membro della VII commissione (beni culturali) e componente della commissione di vigilanza sui servizi radiotelevisivi ( vicepresidente dal 2003 al 2006.&lt;br&gt;\nHa fatto parte del secondo governo Prodi in qualit\u00e0 di sottosegretario alle Riforme Istituzionali e ai Rapporti con il Parlamento.\nPartecip\u00f2 alla fondazione del Partito Democratico, del quale \u00e8 stato responsabile nazionale del settore Ricerca, nell'ambito del Dipartimento Educazione.\nIl 28 novembre 2011 \u00e8 stato indicato dal consiglio dei ministri come sottosegretario ai rapporti con il Parlamento nel primo governo Monti. Sei parlamentari del Popolo delle Libert\u00e0 hanno minacciato di non sostenere pi\u00f9 il governo Monti nel caso in cui fosse stata confermata questa scelta. Ha giurato il 29 novembre 2011.\n\u00c8 stato, dal 2014 al 2018, Capo di Gabinetto del Ministro Dario Franceschini presso il Ministero dei beni e delle attivit\u00e0 culturali e del turismo. In seguito, nel 2018, \u00e8 stato nominato assessore alla cultura, alla ricerca ed alla innovazione del Comune di Matera.\nPremi e riconoscimenti.\nIl 27 agosto 2016, l'Amministrazione Comunale di Pomarico gli conferisce il premio LucaniaOro per la Cultura."}
{"id": "462155", "revid": "436907", "url": "https://it.wikipedia.org/wiki?curid=462155", "title": "Fort Minor", "text": "I Fort Minor sono stati un progetto parallelo alternative hip hop fondato verso la fine del 2004 da Mike Shinoda, rapper del gruppo musicale statunitense Linkin Park.\nStoria del gruppo.\n\"The Rising Tied\" (2004-2006).\nIl 4 marzo 2005 Mike Shinoda annunci\u00f2 in un'intervista concessa ad MTV che avrebbe lavorato a un album solista, descritto come \u00abnon prettamente hip hop ma neanche rock. Per i fan che apprezzano solamente il lato rock dei Linkin Park, spero vi piaccia, ma non si sa mai\u00bb. Successivamente rivel\u00f2 in una seconda intervista ad MTV che avrebbe impiegato il nome \"Fort Minor\" per il suo progetto hip hop.\nDopo aver annunciato la presenza nell'album di numerosi artisti appartenenti perlopi\u00f9 alla scena hip hop, quali Common, Black Thought dei The Roots, Eric Bobo dei Cypress Hill e gli Styles of Beyond il 4 ottobre 2005 il gruppo pubblic\u00f2 il doppio singolo \"Petrified/Remember the Name\", seguito il 30 dello stesso mese dal mixtape \"\". Entrambe le pubblicazioni anticiparono il primo album in studio \"The Rising Tied\", uscito 22 novembre 2005 dalla Machine Shop Recordings, etichetta fondata da Shinoda.\nDall'album vennero estratti altri due singoli: \"Believe Me\" e \"Where'd You Go\"; quest'ultimo raggiunse la quarta posizione della classifica statunitense dei singoli e fu certificato disco di platino dalla RIAA.\nLa pausa (2007-2014).\nDopo il 2007, Shinoda non parl\u00f2 pi\u00f9 del progetto Fort Minor sino al mese di maggio 2011, quando nel corso di una videochat riservata agli iscritti al fan club dei Linkin Park ha affermato che in quel momento non ci sono progetti per la realizzazione di un secondo album dei Fort Minor. Tuttavia, due anni pi\u00f9 tardi, con la pubblicazione dell'album di remix dei Linkin Park \"Recharged\", Ryu degli Styles of Beyond afferma nel remix del brano di \"Skin to Bone\" che \u00abpassiamo alla fase due. La missione non \u00e8 ancora finita, sono stato su Internet sentendo i fan discutere e forse dovremmo considerarlo [il progetto]\u00bb.\nIn un'intervista di settembre 2014, Shinoda ha rivelato che \u00abc'\u00e8 una chiara possibilit\u00e0 che ci sar\u00e0 nuovo materiale dei Fort Minor in futuro. E, qualsiasi cosa sia, quando accadr\u00e0, non voglio che suoni come l'ultimo album... Mi piace mantenere le cose in movimento\u00bb.\n\"Welcome\" (2015).\nNel marzo 2015 Shinoda ha creato account Twitter e Instagram per il progetto parallelo, nei quali ha caricato varie immagini oscurate. Due mesi pi\u00f9 tardi, il talk show \"Conan\" ha annunciato una loro esibizione per il 22 giugno 2015, mentre il 21 dello stesso mese \u00e8 stato annunciato ufficialmente il ritorno dei Fort Minor attraverso la pubblicazione di un singolo inedito, intitolato \"Welcome\" e reso disponibile inizialmente per il download gratuito.\nIn seguito a ci\u00f2, Shinoda ha intrapreso un breve tour atto alla promozione del singolo, tenendo una prima data al The Exchange di Los Angeles il 29 giugno 2015 per poi esibirsi in alcune localit\u00e0 dell'Europa tra agosto e settembre dello stesso anno."}
{"id": "462159", "revid": "287204", "url": "https://it.wikipedia.org/wiki?curid=462159", "title": "Ratko Mladic", "text": ""}
{"id": "462160", "revid": "125244422", "url": "https://it.wikipedia.org/wiki?curid=462160", "title": "Letteratura di viaggio", "text": "La letteratura di viaggio \u00e8 un genere letterario che si occupa del viaggio, delle motivazioni e dei processi del viaggiare. Generalmente si riferisce all'atto di spostarsi da un luogo all'altro compiendo un certo percorso.\n\u00c8 detta anche narrativa di viaggio o letteratura odeporica (dal greco , da viaggio). Illustra le persone, gli eventi, ci\u00f2 che vede l'autore che si trova in un paese straniero o un luogo inconsueto; pu\u00f2 anche avere la forma del cosiddetto diario di viaggio. Non \u00e8 necessariamente un resoconto di ci\u00f2 che prova l'autore-viaggiatore alla vista di nuovi territori o all'incontro con nuove culture; si tende infatti a rintracciare una certa oggettivit\u00e0 nei resoconti di viaggio settecenteschi, epoca razionale, cosmopolita e antropocentrica, e una maggiore emotivit\u00e0 e soggettivit\u00e0 del viaggiatore nel periodo del romanticismo, dei moti dell'animo.\nI prodotti estremamente eterogenei di tale genere letterario consistono sostanzialmente in testi o narrazioni dotati di aspirazioni, dignit\u00e0 e spessore artistico e narrativo, e che hanno per oggetto una o pi\u00f9 esperienze di viaggio realmente vissute dall'autore, e variamente motivate: dalla ricerca del puro piacere di viaggio, all'esperienza dello spirito di esplorazione, o ricerca scientifica, fino a scopi e utilit\u00e0 del tipo pi\u00f9 diverso, incluse le finalit\u00e0 pi\u00f9 pratiche.\nRaramente si riferisce a uno spostamento immaginario od onirico, o ad un itinerario fantastico come quello dell'allucinazione dovuta all'effetto degli stupefacenti.\nCaratteri generali.\nPur non potendo darsi dei criteri sicuri che permettano di delimitare il genere in confini rigorosamente fissati, la definizione di \"letteratura di viaggio\" \u00e8 di regola associata a opere il cui sviluppo corrisponde interamente a narrazioni di viaggio, tendendosi quindi ad escludere tale caratterizzazione in quelle creazioni la cui articolazione \u00e8 solo parzialmente interessata da quelle particolari esperienze.\nPer essere classificabile come letteratura deve ovviamente avere il gi\u00e0 citato spessore artistico e narrativa, morali e valori, al di l\u00e0 della semplice registrazione di date ed eventi, come possono essere altri generi diaristici, ad esempio il diario di bordo; pu\u00f2 parlare di avventura, esplorazione o scoperta, ma anche essere a tema bucolico o paesaggistico, e in questo genere possono talvolta ricadere reportage turistici e giornalistici.\nLa trattazione letteraria contiene descrizioni e notizie sugli aspetti sociali e storico-culturali dei luoghi visitati e delle genti incontrate, variamente selezionati, filtrati, con considerazioni e osservazioni che possono spaziare fino ad aspetti di natura antropologica. Dal filo narrativo di tale esperienza possono scaturire intrecci e sviluppi dal sapore pi\u00f9 marcatamente letterario e romanzesco.\nGuide turistiche.\nSulla base della definizione approssimativa, rimane ad esempio escluso dall'alveo della \"letteratura di viaggio\", per diversi ordini di motivi e salvo casi particolari, il diffuso genere delle \"guide turistiche\". In tali prodotti, infatti, \u00e8 in genere del tutto assente, o assume rilievo scarsissimo, lo sviluppo dell'esperienza soggettiva del viaggiatore. Manca poi l'altro elemento fondamentale, quello del valore artistico e letterario, che, per esplicita scelta di autori e editori di tali prodotti, \u00e8 normalmente al di fuori degli obiettivi e degli intenti della scrittura di guide di viaggio.\nStoria.\nRacconti di terre lontane erano gi\u00e0 comuni nella storiografia greca e latina, ma la loro origine erano i racconti di mercanti e marinai, che spesso \"condivano\" le loro storie con notizie bizzarre e poco realistiche; il primo vero e proprio reportage di viaggio \u00e8 sicuramente il \"Milione\", che Marco Polo dett\u00f2 a Rustichello da Pisa intorno al 1300, descrivendo il suo lungo viaggio e soggiorno nella Cina dei Mongoli, alla corte di Kublai Khan. [In verit\u00e0 il Milione \u00e8 stato preceduto almeno da altre due narrazioni (forse anche pi\u00f9 affidabili per quanto meno estese) di viaggi nell'Asia profonda: l\"\u201cHistoria Mongalorum\u201d\" di Giovanni da Pian del Carpine e l\"\u201cItinerarium\u201d\" di Guglielmo da Rubruck, entrambi francescani che compirono missioni informative e diplomatiche nel regno dei Mongoli, raggiungendo la capitale Karakorum, rispettivamente nel 1245-1247 e nel 1253-1255.]\nUno dei primi esempi di reportage di viaggio scritti per amore del viaggio stesso \u00e8 senza dubbio la lettera in cui Francesco Petrarca raccont\u00f2 all'amico Francesco Dionigi della sua scalata del Monte Ventoso nel 1336, oggi considerato il primo esempio di alpinismo, in quanto la scalata non aveva fine pratico; anzi, Petrarca dichiara di averlo voluto scalare solo per ammirare il panorama dalla sua cima e accusa i suoi compagni che lo aspettano pi\u00f9 in basso di \"frigida incuriositas\" (\"fredda carenza di curiosit\u00e0\"): descrivendo l'ascesa questa diventa un'allegoria della sua elevazione morale.\nMichault Taillevent, poeta presso il duca di Borgogna, viaggi\u00f2 attraverso il Giura nel 1430 e lasci\u00f2 scritti delle sue riflessioni personali, la sua reazione inorridita alla vista delle rocce aguzze e delle fragorose cascate dei ruscelli di montagna. Antoine de la Sale, autore di \"Petit Jehan de Saintre\", scal\u00f2 il cratere di Vulcano nelle Isole Eolie nel 1407, per \"una follia di giovent\u00f9\", e scrisse le sue impressioni. Nel 1589 Richard Hakluyt pubblic\u00f2 \"Voyages\", un testo che segna il vero e proprio inizio del genere.\nIn seguito il genere ebbe un successo sempre maggiore, anche grazie al Grand Tour, il viaggio in altri Paesi d'Europa (spesso in Italia) per vedere l'arte e l'architettura del passato, che tutti i nobili dovevano intraprendere per essere accolti nell'alta societ\u00e0. Tra i grandi modelli \u00e8 \"Il viaggio in Italia \" di Johann Wolfgang von Goethe, edito nel 1817.\nUn singolare autore di reportage di viaggi fu lo spagnolo Ali Bey al-Abbasi, che tra il 1803 e il 1807 esplor\u00f2 e descrisse il Marocco, Tripoli, Cipro, l'Egitto, l'Arabia, la Siria (che comprendeva Israele, Libano, Giordania e Palestina, allora considerati parte della Siria) e la Turchia tra il 1803 e il 1807. Ali Bey arriv\u00f2 fino alla Mecca fingendosi musulmano.\nNel diciannovesimo secolo, Robert Louis Stevenson si distinse per i suoi numerosi resoconti di viaggi, descritti con ottimo spirito d'osservazione e arguto umorismo; in uno stile ancora pi\u00f9 umoristico saranno alla fine del secolo i romanzi di Jerome Klapka Jerome (Tre uomini a zonzo, Tre uomini in barca (per tacere del cane)).\nAutori contemporanei.\nTra gli autori anglosassoni gli statunitensi Bill Bryson, Paul Theroux, William Least Heat-Moon, il gallese Jan Morris, gli inglesi Bruce Chatwin, Eric Newby, Wilfred Thesiger, Lawrence Osborne e Colin Thubron, anche se Morris \u00e8 noto come storico e Theroux come narratore; ma colui che pi\u00f9 di ogni altro ha posto il viaggio al centro della propria produzione artistica \u00e8 stato senza dubbio Jack Kerouac (\"Sulla strada\").\nTra gli italiani l'umoristico Beppe Severgnini (\"Italiani con valigia\", \"Un italiano in America\", \"Manuale dell'imperfetto viaggiatore\"), lo scalatore Walter Bonatti, il vespista Giorgio Bettinelli e i numerosi autori del genere che nascono dal giornalismo, come Tiziano Terzani (\"La porta proibita\", \"Un indovino mi disse\", \"In Asia\", \"Un altro giro di giostra\"), Guido Piovene (\"De America\", \"Viaggio in Italia\"), Sergio Ramazzotti (\"Vado verso il Capo\"), Matteo Pennacchi (\"Il Grande Sogno\") e Paolo Rumiz (\"L'Italia in seconda classe\", \"La leggenda dei monti naviganti\", \"\u00c8 Oriente\").\nRacconti di viaggi immaginari.\nA testimonianza che il racconto di un viaggio \u00e8 sempre stato un argomento affascinante per autori di epoche molto diverse, \u00e8 possibile citare come affini al genere anche resoconti di viaggi immaginari; l'Odissea di Omero, il viaggio allegorico di Dante Alighieri nella \"Divina Commedia\", il \"Viaggio in Occidente\" di W\u00fa Ch\u00e9ng'\u0113n, il \"Candido\" di \"Voltaire\", \"I viaggi di Gulliver\" di Jonathan Swift."}
{"id": "462162", "revid": "15200", "url": "https://it.wikipedia.org/wiki?curid=462162", "title": "Boukellarion", "text": "Il Thema dei Bucellari (, \"Boukellarion thema\"), \u00e8 stato un thema (provincia civile-militare) bizantino situato nell'Asia Minore settentrionale (moderna Turchia). Fu istituito intorno alla met\u00e0 dell'VIII secolo, comprendendo la maggior parte dell'antica regione della Paflagonia e parti della Galazia e della Frigia.\nStoria.\nIl thema fu istituito tra il 743 e il 767 dall'Imperatore Costantino V Copronimo (r. 741\u2013775), in seguito alla soppressione della rivolta di Artavasde, il Conte del thema \"Opsikion\". Il nuovo thema, insieme a quello degli \"Optimatoi\" fu separato dal thema \"Opsikion\" in quanto l'Imperatore intendeva ridurre il potere di quest'ultimo thema in modo da prevenire ogni ulteriore rivolta interna da parte dei generali di questo thema. Il nome del thema deriva dai \"Bucellarii\", truppe di \u00e9lite di cavalleria di origini romane o gotiche, che spesso costituivano la funzione di guardie del corpo private. Agli inizi del VII secolo, esse costituivano una divisione di \u00e9lite nell'esercito di campo del thema \"Opsikion\", sotto il comando di \"domestikos\", prima della loro promozione a thema. Lo \"strategos\" dei Bucellari \u00e8 attestato per la prima volta nel 767, fornendo un \"terminus ante quem\" per la sua istituzione. Egli aveva sede ad Ancira, la precedente capitale del thema \"Opsikion\", ed egli apparteneva alla seconda classe di \"strategoi\" con uno stipendio annuo di 30 libbre d'oro. Secondo i geografi arabi, aveva sotto il suo comando all'incirca soldati. I titoli di corte degli \"strategoi\" del Boukelarion variavano dal titolo di medio livello di \"spatharios\" a quello di alto livello di \"protospatharios\", con una singola occorrenza dell'illustre titolo di \"patrikios\" per uno \"strategos\" del X secolo. Claudiopoli \u00e8 l'unica base attestata di una delle \"tourmai\" del thema. Nonostante fosse in origine un thema di cavalleria (\"thema kaballarikon\"), i Bucellari, analogamente al pi\u00f9 tardo thema di Paflagonia, disponeva anche di una piccola flotta, operante nel Mar Nero. Il \"\"katepano\" dei Bucellari e dei Paflagoni\", il cui sigillo \u00e8 attestato nel X secolo, era il comandante di questo contingente navale. Tuttavia, vi sono evidenze del fatto che la flotta del X secolo fosse costituita da navi mercantili e da trasporto ma non da navi da guerra.\nInizialmente, il thema si estendeva dalla costa del Mar Nero all'altopiano anatolico centrale, confinando a ovest con gli \"Optimatoi\" e con il thema \"Opsikion\", con il thema Anatolikon a sud, e con il thema Armeniakon a est. Nel corso del IX secolo, tuttavia, probabilmente intorno al 820, la met\u00e0 nord-orientale del thema fu distaccata costituendo, probabilmente con l'aggiunta di alcuni territori precedente appartenenti al thema Armeniakon, il nuovo thema di Paflagonia. La sua estensione fu ulteriormente ridotta sotto l'Imperatore Leone VI il Saggio (r. 886\u2013912), quando otto \"banda\" meridionali e sudorientali furono rimossi per formare parte dei nuovi themata di Kappadokia (intorno al Lago Tuz) e Charsianon (a est del fiume Halys). Nel IX secolo, comprendeva due citt\u00e0 e tredici fortezze, mentre cinque citt\u00e0 sono attestate nel X secolo. Il thema sopravvisse fino alla caduta in mano selgiuchide in seguito alla Battaglia di Manzicerta nel 1071. Il nome \"Boukellari\u014dn\", tuttavia, sopravvisse come toponimo geografico nelle fonti bizantine fino al 1263."}
{"id": "462164", "revid": "1534511", "url": "https://it.wikipedia.org/wiki?curid=462164", "title": "Prodotto di Kronecker", "text": "In matematica, nel campo dell'algebra lineare, il prodotto di Kronecker, indicato con formula_1, \u00e8 un'operazione tra due matrici di dimensioni arbitrarie, sempre applicabile, al contrario dell'altra pi\u00f9 usuale moltiplicazione di matrici.\nDefinizione.\nSe A \u00e8 una matrice \"m\"\u00d7\"n\" e B \u00e8 una matrice \"p\"\u00d7\"q\", allora il loro prodotto di Kronecker formula_2 \u00e8 una matrice \"mp\"\u00d7\"nq\" definita a blocchi nel modo seguente:\nformula_3\nCio\u00e8, esplicitando ogni termine:\nformula_4\nNotare che questo prodotto non \u00e8 un'estensione della sopra citata moltiplicazione \"righe per colonne\", in quanto la moltiplicazione tra una matrice 3\u00d72 e una 2\u00d73 produce una matrice 6\u00d76, e non una 3\u00d73.\nEsempio.\nformula_5\nPropriet\u00e0.\nBilinearit\u00e0 e associativit\u00e0.\nIl prodotto di Kronecker \u00e8 un caso speciale di prodotto tensoriale, dunque \u00e8 bilineare e associativo:\nQuesto prodotto non \u00e8 commutativo, tuttavia formula_10 e formula_11 sono equivalenti per permutazione, cio\u00e8 esistono matrici di permutazione P e Q tali che formula_12. Se A e B sono quadrate, allora sono simili per permutazione, cio\u00e8 vale che P = QT\nProdotto misto.\nSe A, B, C e D sono matrici tali che esiste il prodotto righe per colonne tra A e C e tra B e D, allora esiste anche formula_13 e vale che\nNe segue che formula_2 \u00e8 invertibile se e solo se lo sono A e B e l'inversa \u00e8 data da formula_16\nSpettro.\nSiano A e B quadrate di ordine n e q rispettivamente e siano \u03bb1, ..., \u03bb\"n\" gli autovalori di A, \u03bc1, ..., \u03bc\"q\" quelli di B. Allora gli autovalori di formula_2 sono\nNe segue che la traccia \u00e8 formula_19 e che il determinante \u00e8 formula_20.\nValori singolari.\nSiano A e B matrici rettangolari con valori singolari non nulli, rispettivamente formula_21, i=1..,\"r\"A e formula_22, j=1..,\"r\"B.\nAllora il prodotto formula_2 ha \"r\"A\"r\"B valori singolari che sono esattamente formula_24, i=1..,\"r\"A, j=1..,\"r\"B.\nDal momento che il rango di una matrice \u00e8 uguale al numero di valori singolari non nulli, allora \u00e8 formula_25.\nRelazioni col prodotto tensoriale astratto.\nIl prodotto di Kronecker tra matrici corrisponde al prodotto tensoriale astratto di mappe lineari. Specificatamente, se le matrici A e B rappresentano le trasformazioni lineari V1 \u2192 W1 e V2 \u2192 W2, allora la matrice formula_2 rappresenta il prodotto tensoriale tra la due mappe V1 formula_1 V2 \u2192 W1 formula_1 W2.\nApplicazioni al graph matching.\nSe formula_29 e formula_30 sono le matrici di adiacenza di due grafi non pesati, allora formula_31 \u00e8 la matrice di adiacenza di un grafo, detto di associazione, i cui vertici corrispondono ad assegnamenti fra i vertici dei due grafi originali e le cui clique massime/massimali corrispondono a match massimi/massimali fra i due grafi originali.\nEquazioni matriciali.\nIl prodotto di Kronecker pu\u00f2 essere usato per la rappresentazione di alcune equazioni matriciali. Si consideri ad esempio l'equazione \"AXB=C\", dove A,B e C sono matrici date e X \u00e8 incognita. Possiamo riscrivere tale equazione come\ndove se X \u00e8 di ordine m\u00d7n, \"vec(X)\" denota il vettore di dimensione m\u00d7n formato dalle entrate di X scritte ordinatamente per colonna, cio\u00e8 \nDalle propriet\u00e0 enunciate finora, ne viene che l'equazione \"AXB=C\" ha un'unica soluzione se e solo se A e B sono non singolari.\nStoria.\nIl prodotto di Kronecker prende il nome da Leopold Kronecker, ma ci sono poche prove che Kronecker sia stato il primo a definirlo e usarlo. In effetti, in passato \u00e8 anche stato usato col nome di \"matrice di Zehfuss\", da Johann Georg Zehfuss."}
{"id": "462167", "revid": "767487", "url": "https://it.wikipedia.org/wiki?curid=462167", "title": "DNA non codificante", "text": "In biologia molecolare si definisce DNA non codificante (noncoding DNA) ogni sequenza di DNA in un genoma che non porta informazioni per proteine, quindi che non verr\u00e0 tradotto.\nTali sequenze possiedono varie funzioni (es. vengono trascritte in rRNA, tRNA, ecc.). In passato, ignorata la funzione, era identificato come \"DNA spazzatura\" (\"junk DNA\").\nPerch\u00e9 \"DNA spazzatura\"?\nCirca il 98,5% del genoma umano \u00e8 composto di sequenze non codificanti. Tale porzione comprende anzitutto le regioni introniche (circa il 26% dell'intero genoma) e quelle poste come separazione tra geni contigui: questi due tipi di sequenza derivano probabilmente da artefatti evolutivi e non sembrano avere oggi alcun tipo di utilit\u00e0.\nRimane pur vero che la rimozione degli introni di un gene produce il non funzionamento del trascritto esattamente come se ad essere rimossa fosse una regione codificante. Un esperimento di questo tipo \u00e8 stato svolto in una specie di pianta: il danneggiamento di una regione intronica ha prodotto un cambiamento notevole nella struttura della foglia, dovuto alla scorretta trascrizione e traduzione delle sue proteine strutturali.\nAnche considerando gli introni come afferenti al DNA codificante, tuttavia, la percentuale di DNA che sembra non utilizzato rimane molto alta (intorno al 72,5%). Al suo interno, una parte preponderante \u00e8 costituita da elementi ripetuti (o \"DNA ripetitivo\"), privi di funzione, spesso utilizzati dai genetisti per svolgere analisi filogenetiche. La frazione restante \u00e8 quella che in passato \u00e8 stata liquidata come \"DNA spazzatura\", in quanto priva di alcuna funzione nota ed impossibile da classificare in alcun modo.\n\u00c8 molto probabile, tuttavia, che tutto questo \"DNA non codificante\" abbia un qualche ruolo . Ci\u00f2 spiegherebbe la sua preponderanza nel genoma. Alcune sequenze \"non codificanti\", infatti, presentano un'altissima conservazione tra numerose specie, alcune filogeneticamente molto lontane. Recenti esperimenti hanno infatti evidenziato che il DNA non codificante potrebbe avere diverse funzioni, molto diverse dalla semplice trascrizione e traduzione.\nOccorre precisare che la dimensione del genoma, e quindi anche la quantit\u00e0 di porzioni non codificanti, sono poco correlati alla complessit\u00e0 dell'organismo: il genoma di \"Amoeba dubia\", una ameba unicellulare, ha pi\u00f9 di 200 volte la quantit\u00e0 di DNA rilevata nel genoma umano; \"Fugu rubripes\", noto come pesce palla, presenta invece circa un decimo del genoma umano, pur avendo un numero di geni comparabile. La maggior differenza tra l'uomo ed il pesce palla, invece, sembra proprio essere la quantit\u00e0 di sequenze non codificanti. Questo enigma, noto come \"paradosso del C-value\" o, pi\u00f9 correttamente, \"enigma del C-value\" (\"C-value\" si riferisce alla quantit\u00e0 di DNA contenuto nel nucleo di una cellula aploide), deve ancora essere risolto.\nIpotesi sull'origine e la funzione.\nEsistono numerose ipotesi sull'origine e la persistenza nel genoma di ampie regioni non codificanti. Nessuna di queste \u00e8 riuscita a convincere totalmente la comunit\u00e0 scientifica. \u00c8 comunque possibile che ogni ipotesi sia parzialmente corretta, e che l'intero DNA non codificante presente nel genoma si sia originato in numerosi modi diversi, alcuni dei quali descritti appunto dalle teorie seguenti.\nConservazione del DNA non codificante.\nDal punto di vista teorico, la presenza di grandi quantit\u00e0 di DNA non codificante sembra essere contro la logica evoluzionistica: la replicazione di una tale quantit\u00e0 di informazioni inutili, infatti, sembrerebbe essere un grande spreco di energia. Gli organismi con una minore quantit\u00e0 di \"DNA non codificante\", risparmiando energia, dovrebbero presentare un vantaggio selettivo e, lungo l'evoluzione, il DNA non codificante sarebbe dovuto scomparire. In base a questo, sembrerebbe evidente che il DNA non codificante debba avere una qualche funzione.\nIn realt\u00e0, \u00e8 possibile giustificare queste considerazioni anche partendo dal presupposto che tali sequenze non abbiano alcuna funzione. \nLa genomica comparativa \u00e8 una via promettente per la comprensione della reale funzione del DNA non codificante. \u00c8 infatti ampiamente condiviso nella comunit\u00e0 scientifica il fatto che le regioni codificanti (o dotate di un qualche ruolo) siano ampiamente conservate, dal momento che una loro eventuale mutazione potrebbe indurre fenotipo negativo. A testimonianza di ci\u00f2 sta l'ampia omologia (all'80%) tra un tipico gene umano ed uno, ad esempio, murino. I genomi dei due organismi hanno invece una percentuale di omologia molto minore. Confrontando dunque le regioni non codificanti di diversi organismi, \u00e8 possibile comprendere se esse abbiano o meno una qualche funzione: regioni strettamente conservate (similarmente a quanto avviene per i geni), avranno con tutta probabilit\u00e0 una funzione; in caso contrario, \u00e8 possibile che non presentino alcuna funzione.\nIn un recente studio, circa 500 elementi \"ultraconservati\" sono stati individuati in tutti i genomi di vertebrati analizzati, individuati in quello che prima era indicato come \"DNA spazzatura\". La funzione di queste regioni resta comunque ignota, ma analisi di questo tipo permettono di focalizzare le indagini su precise sequenze. Si ritiene, in particolare, che queste possano essere sequenze coinvolte nello sviluppo da embrione ad adulto. La rilevanza statistica di tali risultati \u00e8 tuttavia minata dalla relativa poca disponibilit\u00e0 di genomi sequenziati e non \u00e8 quindi in realt\u00e0 possibile parlare di \"generale conservazione\". Con il sequenziamento di ulteriori genomi di vertebrati, gli scienziati potranno definire con maggiore chiarezza il livello di conservazione di tali sequenze."}
{"id": "462172", "revid": "115488835", "url": "https://it.wikipedia.org/wiki?curid=462172", "title": "SK Telecom", "text": "SK Telecom (in coreano: \uc5d0\uc2a4\ucf00\uc774 \ud154\ub808\ucf64, SK\ud154\ub808\ucf64) \u00e8 un operatore di telefonia mobile della Corea del sud controllata dal gruppo SK. \u00c8 una delle pi\u00f9 grandi aziende del paese.\nSK Telecom \u00e8 l'operatore leader in Corea con il 50,5% del mercato nel 2008.\nIl marchio del nuovo servizio commerciale sar\u00e0 \"3G+\".\nNell'ottobre del 2000 Sk Telecom diventa il secondo operatore nel mondo dietro NTT DoCoMo a lanciare servizi commerciali 3G usando la tecnologia WCDMA.\nNel gennaio 2002 segu\u00ec il lancio della rete EV-DO, offrendo un pi\u00f9 grande incremento nella trasmissione dati.\nNel maggio 2005 Sk Telecom decide di vendere il 60% SK Teletech a Pantech Curitel.\nIl 26 gennaio 2005 annuncia che ha formato una joint-venture con EarthLink per formare un nuovo operatore telefonico chiamato Helio\nLa nuova joint-venture opera con la premessa di essere un operatore mobile virtuale (MVNO) usando la rete EVDO in affitto da Sprint.\nNel 2006, SK Teletech ha cambiato il nome in \"SKY\" e rimane come marchio della linea telefonica di Pantech Curitel.\nSK Telecom offre anche una variet\u00e0 di servizi internet, molti attraverso la sussidiaria SK Communications. Cyworld \u00e8 una dei pi\u00f9 popolari servizi di blog nella corea del sud e NateOn che \u00e8 uno dei pi\u00f9 popolari programmi di messaggistica istantanea.\nNel 2006 \u00e8 la prima societ\u00e0 in Corea che offre servizi e tecnologia HSDPA."}
{"id": "462173", "revid": "198326", "url": "https://it.wikipedia.org/wiki?curid=462173", "title": "Chaldia", "text": "Chaldia fu uno dei themata dell'Impero Bizantino.\nEstensione del thema della Chaldia.\nQuesto tema si trovava nell'Asia minore, a Trebisonda. Durante il X secolo era undicesimo su trentuno in ordine di importanza nell'Impero Bizantino, e forniva all'Impero moltissimi catafratti, era il pi\u00f9 grande pascolo di cavalli dell'Impero Bizantino. Il suo strategos guadagnava dieci libbre d'oro all'anno. Il capoluogo di questo thema era Trebisonda\nLa storia della Chaldia.\nInizialmente Chaldia faceva parte dell'Armeniakon. Questa regione cadde per mano degli arabi, nel 1180."}
{"id": "462175", "revid": "122483215", "url": "https://it.wikipedia.org/wiki?curid=462175", "title": "Hormozgan", "text": "La provincia di Hormozgan () \u00e8 una delle trentuno province dell'Iran. Fanno parte della provincia 14 isole dislocate tra lo stretto di Hormuz e il golfo Persico: Abu Musa, Farur e Bani Farur, Hendurabi, Hengam, Hormuz, Kish, Larak, Lavan, Qeshm, Sirri, la Grande e la Piccola Tunb.\nSuddivisione amministrativa.\nLa provincia \u00e8 suddivisa in 13 \"shahrest\u0101n\":"}
{"id": "462176", "revid": "298229", "url": "https://it.wikipedia.org/wiki?curid=462176", "title": "1500 metri piani", "text": "I 1500 metri piani sono una specialit\u00e0 sia maschile che femminile dell'atletica leggera. Sono considerati una gara di mezzofondo veloce e fanno parte del programma olimpico sin dalla prima edizione dei Giochi del 1896 (dal 1972 per quanto riguarda le donne).\nDopo essere stati dominati negli anni '80 dagli atleti britannici, da ricordare almeno Sebastian Coe, Steve Ovett e Steve Cram, negli ultimi anni a primeggiare sono i corridori provenienti dell'Africa, in particolare kenioti, marocchini e algerini che si sono aggiudicati anche i titoli olimpici. Tra le donne si devono menzionare la rumena Gabriela Szab\u00f3, la britannica Kelly Holmes e l'algerina Hassiba Boulmerka.\nGli attuali campioni olimpici in carica sono il norvegese Jakob Ingebrigtsen e la keniota Faith Kipyegon, mentre i campioni mondiali in carica sono il keniota Timothy Cheruiyot e l'olandese Sifan Hassan.\nCaratteristiche.\nLa gara consiste in 3 giri di pista pi\u00f9 uno completato solo per tre quarti. \u00c8 giudicata una gara che mette a dura prova gli atleti dal punto di vista fisico, ma le difficolt\u00e0 maggiori derivano dalla sua gestione tattica, tanto \u00e8 vero che spesso la vittoria, specialmente ai Giochi olimpici e ai Mondiali, si decide negli ultimi metri.\nNei tempi moderni, i 1500\u00a0m sono diventati una sorta di sprint prolungato con tempi sul giro di pista anche inferiori ai 56 secondi, come ottenuto dal marocchino Hicham El Guerrouj in occasione del record mondiale.\nRecord.\nL'attuale record mondiale della specialit\u00e0 in campo maschile \u00e8 detenuto dal marocchino Hicham El Guerrouj con il tempo di 3'26\"00 stabilito a Roma il 14 luglio del 1998, mentre la primatista femminile \u00e8 l'etiope Genzebe Dibaba con il tempo di 3'50\"07 ottenuto a Monaco il 17 luglio 2015.\nMaschili.\n\"Statistiche aggiornate al 7 agosto 2021.\"\nFemminili.\n\"Statistiche aggiornate al 6 agosto 2021.\"\nMaschili indoor.\n\"Statistiche aggiornate al 17 febbraio 2022.\"\nFemminili indoor.\n\"Statistiche aggiornate al 9 febbraio 2021.\"\nLegenda:\nMigliori atleti.\nMaschili outdoor.\n\"Statistiche aggiornate al 7 agosto 2021.\"\nFemminili outdoor.\n\"Statistiche aggiornate al 9 luglio 2021.\"\nMaschili indoor.\n\"Statistiche aggiornate al 17 febbraio 2022.\"\nFemminili indoor.\n\"Statistiche aggiornate al 9 febbraio 2021.\""}
{"id": "462178", "revid": "767487", "url": "https://it.wikipedia.org/wiki?curid=462178", "title": "Doradidae", "text": "La famiglia Doradidae comprende 92 specie di pesci d'acqua dolce appartenenti all'ordine Siluriformes.\nDistribuzione e habitat.\nTutte le specie sono originarie delle acque dolci del Sudamerica, nell'area amazzonica di Brasile, Per\u00f9 e Guiana.\nSpecie.\nLa famiglia comprende 92 specie, divise in 35 generi"}
{"id": "462179", "revid": "47767", "url": "https://it.wikipedia.org/wiki?curid=462179", "title": "Butch Coolidge", "text": ""}
{"id": "462182", "revid": "1013865", "url": "https://it.wikipedia.org/wiki?curid=462182", "title": "Provincia di Ilam", "text": "La provincia di Ilam talvolta traslitterato in Elam (in persiano: \u0627\u0633\u062a\u0627\u0646 \u0627\u06cc\u0644\u0627\u0645) \u00e8 una delle trentuno province dell'Iran. Il capoluogo \u00e8 la citt\u00e0 di Ilam. Gli abitanti di questa provincia parlano curdo.\nSuddivisione amministrativa.\nLa provincia \u00e8 suddivisa in nove \"shahrest\u0101n\":"}
{"id": "462183", "revid": "1305772", "url": "https://it.wikipedia.org/wiki?curid=462183", "title": "Provincia di Kerman", "text": "La provincia di Kerm\u0101n (in persiano: \u0627\u0633\u062a\u0627\u0646 \u06a9\u0631\u0645\u0627\u0646), in italiano Carmania, \u00e8 una delle trentuno province dell'Iran.\nLa provincia si estende a sud del grande deserto centrale (il Dasht-i L\u016bt), la cui estensione \u00e8 di circa 170 chilometri e che divide il Kirm\u0101n dal Sistan.\nIl Kirm\u0101n storico.\nConquistato dagli Arabi musulmani nel 638 da Rab\u012b\u02bf b. Ziy\u0101d, inviato da Ab\u016b M\u016bs\u0101 al-Ash\u02bfar\u012b, \"W\u0101l\u012b\" di Ba\u1e63ra (Iraq) e, quasi contemporaneamente, da un contingente inviato dal governatore del Bahrein, \u02bfUthm\u0101n b. Ab\u012b l-\u02bf\u0100\u1e63 al-Thaqaf\u012b.\nAll'epoca la provincia vedeva una forte presenza di zoroastriani e cristiani. I primi sopravvissero in buon numero nella citt\u00e0 di Kirm\u0101n fino al XVII secolo quando furono espulsi per l'intollerante intervento dei fanatici mulla locali, tanto da indurli a insediarsi a nord della citt\u00e0, esposti alle frequenti violenze dei predoni afghani. \nNella seconda met\u00e0 del IX secolo la provincia fu posta sotto controllo dai Saffaridi di Ya\u02bfq\u016bb b. al-Layth ma il periodo pi\u00f9 felice fu quello che vide la provincia sotto i Selgiuchidi che, proprio a Kirm\u0101n, dettero vita a un loro Sultanato, dopo aver sconfitto nel 1040 a Dand\u0101nq\u0101n il ghaznavide Mas\u02bf\u016bd b. Ma\u1e25m\u016bd.\nTale periodo, prospero per ricchezza e buona amministrazione, fin\u00ec a causa dei Ghuzz, che sconfissero per la prima volta i Selgiuchidi nel 1179, infliggendo loro altre disfatte per tutto l'ultimo ventennio del XII secolo, fin quando essi non furono a loro volta sconfitti dai governanti persiani del Fars.\nAvvenimenti rilevanti.\nNel 2003 la provincia \u00e8 stata colpita da un disastroso terremoto che ha raso al suolo la citt\u00e0 di Bam e causato quasi 30.000 vittime\nSuddivisione amministrativa.\nLa provincia \u00e8 divisa in 23 \"shahrest\u0101n\":"}
{"id": "462188", "revid": "1938627", "url": "https://it.wikipedia.org/wiki?curid=462188", "title": "Palazzo Spini Feroni", "text": "Il Palazzo Spini Feroni si trova a Firenze presso il Ponte Santa Trinita, all'inizio di via Tornabuoni, angolo con piazza Santa Trinita.\nStoria.\nIn questo sito si trovavano le torri della famiglia Spini, diroccate dopo la presa del potere dei ghibellini dopo il 1260 e gravemente danneggiate durante l'alluvione del 15 dicembre 1288.\nIl palazzo venne costruito a partire dal 1289 per il ricchissimo mercante e politico Geri Spini, sui terreni e fabbricati propriet\u00e0 della sua famiglia e acquistati appositamente dai monaci di Santa Trinita dopo l'alluvione.\nAll'epoca era il pi\u00f9 grande palazzo privato di Firenze, l'unico a poter competere con Palazzo Vecchio, che veniva costruito in quegli stessi anni. Tra gli architetti che avrebbero potuto partecipare alla realizzazione si \u00e8 parlato di Arnolfo di Cambio o di Lapo Tedesco, padre di Arnolfo del quale per\u00f2 si hanno pochissime notizie dovute in larga parte al Vasari; con altre opere arnolfiane ha in comune il senso del volume, ammirabile in tutta la sua pienezza e maestosit\u00e0 sia dalla piazza che dal ponte.\nPer farsi un'idea del suo aspetto originario si pu\u00f2 confrontarlo con la raffigurazione che ne fece Domenico Ghirlandaio negli affreschi della Cappella Sassetti, nell'antistante chiesa di Santa Trinita. \nFin dal Trecento il palazzo venne diviso in due propriet\u00e0, appartenenti a due rami della famiglia Spini: una verso l'Arno, abitata dagli Spini fino all'Ottocento, e una verso la piazza, la cui famiglia dovette cedere la propriet\u00e0 per difficolt\u00e0 finanziarie fin dalla met\u00e0 del Seicento. Oggi rappresenta la parte pi\u00f9 rimaneggiata, soprattutto nella struttura interna, dove fin dal Seicento venne rifatto lo scalone e vennero abbelliti alcuni ambienti.\nIl palazzo fu ampliato e rimaneggiato nei secoli successivi mentre passava ai Guasconi e ai Da Bagnano (1651). Il marchese Francesco Antonio Feroni divenne proprietario del palazzo verso Santa Trinita nel 1674. Nobile di recentissima data, ebbe umili origini e una vita travagliata ad Amsterdam, dove divenne un ricco banchiere e dove pot\u00e9 accogliere il Granduca Cosimo III con cos\u00ec grande sfarzo da guadagnarsi il titolo nobiliare e un posto come senatore a Firenze. In quel periodo il palazzo venne ridecorato da una serie di stucchi di Giovan Battista Foggini e Lorenzo Merlini (che compresero anche la traslazione di una famosa cappella affrescata da Bernardino Poccetti, con le pitture staccate in maniera fortunosa).\nL'altra met\u00e0 del palazzo rest\u00f2 degli Spini fino alla morte di Guglielmo Spini, che aveva un'unica figlia sposata Del Tovaglia. Non avendo a sua volta figli nomin\u00f2 come erede Luca Domenico Pitti, che aggiunse il cognome Spini al suo in segno di riconoscenza. Suo figlio Roberto vendette la sua met\u00e0 del palazzo al marchese Feroni, riunendo cos\u00ec sotto un unico proprietario l'intero fabbricato (1807).\nNel 1832 il palazzo fu venduto agli Hombert, che vi aprirono un albergo, l'Hotel de l'Europe. A quell'epoca il palazzo era ancora a ridosso del fiume, diviso solo da un passaggio a volta. Il Lungarno degli Acciaiuoli venne realizzato in quegli anni e necessit\u00f2 la riedificazione della facciata sul lungarno, dove vennero inseriti alcuni stemmi gi\u00e0 sul Torrione dei Pizzicotti. Tra questi stemmi si riconoscono quelli degli Spini, della citt\u00e0 di Firenze, di Carlo di Valois e dei Caetani, in onore di papa Bonifacio VIII, alleato e parente alla lontana di Geri Spini.\nIl Comune lo acquist\u00f2 riunificando anche internamente le due parti originarie nel 1846 e in seguito lo utilizz\u00f2 come sede durante gli anni di Firenze Capitale (1865-1871) quando Palazzo Vecchio era \"requisito\" dal Governo italiano per sistemarvi la sua sede. Per un certo periodo vi fu ospitata anche la seconda sede del Gabinetto Vieusseux (dopo Palazzo Buondelmonti), una biblioteca e un centro culturale. I rifacimenti in stile neomedievale risalgono proprio a questi anni. Il Comune vi ebbe sede fino al 1881, dopo di che venne messo in vendita e acquistato dalla Cassa di Risparmio di Firenze. Nel 1938 il palazzo fu acquistato da Salvatore Ferragamo, come casa madre e principale boutique per la sua attivit\u00e0 di stilista di calzature e articoli in pelle che lo ha reso celebre nel mondo. Dal 1995 vi \u00e8 stato aperto il Museo Salvatore Ferragamo.\nDescrizione.\nOggi Palazzo Spini Feroni resta uno dei migliori esempi di architettura residenziale medievale a Firenze, anche se il suo aspetto arcaico \u00e8 in parte frutto dei restauri del 1874, quando venne eliminato il finestrato barocco. A differenza dei palazzi rinascimentali conserva oggi l'aspetto solido da fortino difensivo, tipico di quando le grandi famiglie si dovevano proteggere innanzitutto dai propri concittadini. Il rivestimento con pietra a vista e il coronamento di merli guelfi denotano infatti la foggia di fortilizio, che un tempo sorvegliava il Ponte Santa Trinita. Al piano terreno \u00e8 presente ancora una loggia (dove oggi sono incassate le vetrine), le cui partiture furono regolarizzate nell'Ottocento, e un basamento in pietra che corre intorno al palazzo e che funge da panchina: la cosiddetta \"panca di via\" fu una delle prime a Firenze e oltre alla funzione pratica dava al palazzo una base che assomigliava a un crepidoma classico. Questa panca, eliminata nell'Ottocento, fu ripristinata solo nel secolo successivo.\nEsternamente presenta la muratura in pietraforte non coperta da intonaco e intervallata dalle finestre centinate (frutto del ripristino ottocentesco) allineate lungo cornici marcapiano, per la considerevole altezza di tre piani pi\u00f9 il ballatoio terminale, poggiante su beccatelli sostenuti da piramidi rovesciate. Le grandi finestre furono tra le prime a venire realizzate in questa maniera a Firenze, cos\u00ec diverse dalle feritoie medievali, e probabilmente vi si ispirarono altri edifici come Palazzo Davanzati o il Palazzo Castellani. Le finestre del mezzanino, sotto gli sporti, vennero chiuse nei restauri ottocenteschi.\nSul lato lungo l'Arno un tempo esisteva un torrione e l'\"arco dei Pizzicotti\", che avevano scopi difensivi per il ponte e che vennero demoliti nel 1824 per allargare il lungarno (su progetto di Luigi Cambray-Digny messo in opera da Giuseppe Cacialli e Gaetano Baccani).\nNell'atrio d'ingresso, dove un tempo esistevano le botteghe sulla strada, si trova l'altorilievo di Giuseppe Piamontini del 1705, che rappresenta \"I Giganti fulminati da Giove\".\nAll'interno esiste ancora una cappella privata con affreschi di Bernardino Poccetti del 1609-1612 che rappresentano il \"Paradiso con un coro di angeli musicanti\" nella volta e l'\"Adorazione dei pastori\" sull'altare. Gli affreschi erano stati realizzati per un altro ambiente che fungeva da cappella; nelle ristrutturazioni settecentesche volute dai Da Bagnano il sacello scomparve e, per non distruggere i dipinti, essi furono staccati e trasferiti nella nuova cappella. L'architetto artefice di una rimozione cos\u00ec rischiosa (all'epoca non si erano apprese ancora le tecniche di stacco), Lorenzo Merlini, incornici\u00f2 gli affreschi ricollocati con stucchi e dorature.\nIl resto degli ambienti nobili \u00e8 in gran parte decorato da affreschi sei-settecenteschi di Ranieri del Pace.\nIl Museo Ferragamo.\nDal 1995 nel seminterrato del palazzo \u00e8 stato aperto il \"Museo Salvatore Ferragamo\" per far conoscere il ruolo e l'attivit\u00e0 internazionale di Ferragamo dagli anni '20 al 1960, anno della sua scomparsa."}
{"id": "462189", "revid": "1013865", "url": "https://it.wikipedia.org/wiki?curid=462189", "title": "Provincia di Kermanshah", "text": "La provincia di Kermanshah (in curdo: \"Kirma\u015fan\" in persiano: \u0643\u0631\u0645\u0627\u0646\u0634\u0627\u0647) \u00e8 una delle trentuno province dell'Iran.\nSuddivisione amministrativa.\nLa provincia \u00e8 divisa in 14 \"shahrest\u0101n\":"}
{"id": "462191", "revid": "110157", "url": "https://it.wikipedia.org/wiki?curid=462191", "title": "Museo Salvatore Ferragamo", "text": "Il museo Salvatore Ferragamo \u00e8 uno spazio espositivo dedicato alla storia e all'attivit\u00e0 internazionale dello stilista Salvatore Ferragamo. Inaugurato nel 1995, il museo \u00e8 ospitato nella sede storica dell'azienda, il medievale palazzo Spini Feroni, a Firenze.\nIl museo.\nL'obiettivo del museo \u00e8 di documentare l'importante lavoro creativo di Salvatore Ferragamo nel campo della pelletteria ed in particolare della calzatura e di dimostrare il rapporto che da sempre esiste tra l'azienda, l'arte, il design e il costume.\nAmpliato nel 2006, oggi il museo occupa il basamento del palazzo.\n\u00c8 articolato in sette sale: le prime due sale sono dedicate alla storia della casa Ferragamo e alla sua creativit\u00e0 : vi sono esposti in mostre biennale - a rotazione - oltre 14.000 modelli conservate nell'archivio del museo. Le altre sale del museo sono invece destinate ad esposizioni temporanee come l'omaggio reso a Marilyn Monroe nel 2012-2013 per i cinquant'anni dalla sua scomparsa: lo stilista fiorentino cre\u00f2 apposta per lei modelli \"decollete\" con tacco a spillo, di tanti colori e materiali.\nPer celebrare gli 80 anni di attivit\u00e0 della casa di moda \u00e8 stata organizzata una mostra sulle calzature create da Ferragamo, selezionate in base al criterio del colore che ha suscitato sempre un grande fascino sullo stilista.\nLa collezione permanente.\nLa collezione di calzature, di cui si avvale il museo, documenta l'intero arco di attivit\u00e0 di Salvatore Ferragamo, dal suo ritorno in Italia nel 1927 fino al 1960, anno della morte, mettendo in luce la capacit\u00e0 tecnica ed artistica di Salvatore, che attraverso la scelta dei colori, la fantasia dei modelli e la sperimentazione dei materiali seppe offrire un contributo fondamentale allo sviluppo e all'affermazione del \"Made in Italy\".\n\u00c8 composta di modelli che dimostrano il rapporto di Salvatore Ferragamo con gli artisti dell'epoca, come il pittore futurista Lucio Venna, autore di alcuni bozzetti pubblicitari e della nota etichetta delle calzature Ferragamo; altri provano la continua ricerca della perfetta calzata e l'invenzione di particolari costruzioni e l'uso di materiali, dalla celebre \"zeppa\" di sughero, brevettata nel 1936 e subito copiata in tutto il mondo, alle tomaie in rafia o cellofan, la carta per le caramelle, adottate durante il periodo della Seconda Guerra mondiale. Vi sono, inoltre, calzature famose per essere state create per le star di Hollywood, come Marilyn Monroe, Greta Garbo, Audrey Hepburn.\nLa collezione \u00e8 arricchita anche dalla produzione di calzature successiva alla morte di Salvatore Ferragamo fino ai giorni odierni. Ogni anno, infatti, alcuni modelli rappresentativi della stagione entrano a far parte dell'archivio Salvatore Ferragamo, da cui il museo attinge per le sue esposizioni.\n\u00c8 presente anche una raccolta di disegni, forme di legno, documenti e fotografie connessa alle creazioni dell'artista calzaturiero."}
{"id": "462195", "revid": "78273", "url": "https://it.wikipedia.org/wiki?curid=462195", "title": "1500 metri", "text": ""}
{"id": "462196", "revid": "729019", "url": "https://it.wikipedia.org/wiki?curid=462196", "title": "Battaglia di Tagliacozzo", "text": "La battaglia di Tagliacozzo fu una battaglia combattuta nei piani Palentini, il 23 agosto 1268 tra i ghibellini sostenitori di Corradino di Svevia e le truppe angioine di Carlo I d'Angi\u00f2, di parte guelfa, rappresentando di fatto l'ultimo atto della potenza sveva in Italia. La fine di Corradino segn\u00f2 infatti la caduta definitiva degli Hohenstaufen dal trono imperiale e da quello di Sicilia, aprendo, nel regno siciliano, il nuovo capitolo della dominazione angioina. \u00c8 nota come battaglia di Tagliacozzo poich\u00e9, all'epoca, la cittadina risultava essere sede comitale, la pi\u00f9 popolosa della Marsica e centro rilevante sulle cartine geografiche.\nSvolgimento.\nCarlo I d'Angi\u00f2, fratello di Luigi IX di Francia e primo conte d'Angi\u00f2, era stato investito del Regno di Sicilia da papa Clemente IV, mentre Corradino era stato chiamato dai ghibellini a rivendicare il trono di Sicilia dopo la morte del padre Corrado di Svevia, a sua volta figlio di Federico II di Svevia e pronipote di Federico Barbarossa, e la successiva (1266) sconfitta e morte a Benevento dello zio Manfredi, che peraltro, in qualche modo gli aveva usurpato il regno.\nCorradino si dirige verso la fedele Lucera che, dopo aver scatenato la ribellione nel regno il 2 febbraio 1268, dal 20 maggio 1268 era sotto assedio da parte di Carlo I, il quale, per volere della Santa Sede, aveva organizzato una crociata per debellare l'ultima roccaforte islamica dell'Italia meridionale. Lasciato l'assedio, Carlo and\u00f2 incontro a Corradino e la battaglia si svolse presso i piani Palentini, tra i territori pianeggianti di Scurcola Marsicana e Albe; prese comunque il nome dalla localit\u00e0 di Tagliacozzo, che era il centro abitato pi\u00f9 importante della contea marsicana, situato a breve distanza dal luogo dello scontro. Queste le forze in campo: circa 9 000 imperiali per Corradino; circa 6 000 soldati per Carlo d'Angi\u00f2.\nL'esercito di Corradino, costituito da soldati tedeschi, pisani, romani, spagnoli e arabi, era suddiviso in tre gruppi: il 1\u00b0 agli ordini di Federico I di Baden-Baden e dello stesso Corradino, il 2\u00b0 guidato da Galvano de Lancia e il 3\u00b0 da Enrico de Lancia. Le truppe angioine erano comandate da Carlo d'Angi\u00f2, dal consigliere Erardo (o Alardo) di Val\u00e9ry e da Guglielmo Stendardo.\nLa battaglia campale ebbe materialmente luogo presso un ponte in muratura sito lungo il corso del fiume Imele (nei pressi della confluenza con il fiume Salto) o, secondo altri storici, nelle vicinanze del ruscello Riale presso la localit\u00e0 nota anticamente come Castrum Pontis. I soldati guidati dallo svevo, numericamente superiori, accerchiarono dapprima le truppe angioine, ma al momento dell'attacco commisero l'errore di non valutare adeguatamente l'entit\u00e0 e le posizioni di tutte le forze nemiche.\nCorradino fu sconfitto dopo un'apparente vittoria iniziale a causa di uno stratagemma ideato da Alardo di Val\u00e9ry, che prese spunto a sua volta da un analogo espediente usato dai saraceni nelle crociate: il nobile Henri de Cousances, aiutante di campo del re, indoss\u00f2 le vesti di Carlo e si lanci\u00f2 in battaglia con tutta l'avanguardia angioina preceduta dalle insegne reali. Gli uomini di Corradino si gettarono in massa contro questa schiera, sbaragliandola. Caduto il Cousances, i ghibellini ebbero l'illusione di aver ucciso l'odiato francese e di avere in pugno la vittoria. Ruppero cos\u00ec le loro formazioni, lasciandosi andare a grandi scene di giubilo, lanciandosi disordinatamente all'inseguimento dei franco-angioini in apparente rotta, e dedicandosi altres\u00ec al saccheggio del campo nemico. Questo diede a Carlo d'Angi\u00f2 la possibilit\u00e0 di sferrare un nuovo attacco a sorpresa, grazie a 800 cavalieri tenuti in riserva, che egli non aveva impiegato nella prima fase della battaglia, ma tenuto dietro ad un avvallamento del terreno.\nLo schieramento ghibellino, preso di sorpresa e alle spalle, non resse alla carica della cavalleria angioina, fu travolto e si disperse. Per le truppe dello svevo fu una disfatta che assunse in breve le proporzioni di un autentico massacro. Corradino si diede allora alla fuga, dirigendosi verso Roma. La citt\u00e0 che poco tempo prima lo aveva trionfalmente accolto, si dimostr\u00f2 adesso ostile allo sconfitto.\nD'altronde, l'ira di Carlo verso i romani, ritenuti traditori per l'appoggio dato in precedenza allo Staufen, era stata terribile, come atrocemente sperimentarono i cittadini romani fatti prigionieri a Scurcola. Essi, infatti, furono barbaramente massacrati con inumani supplizi. Probabilmente la realistica statua marmorea di Arnolfo di Cambio, che raffigura Carlo d'Angi\u00f2 in trono con un'espressione torva, dovette avere anche la funzione di monito al popolo romano sul prezzo dell'infedelt\u00e0. Tutti questi eventi precedenti certo non favorirono in quel momento la solidariet\u00e0 dei romani verso il fuggiasco Corradino. Il giovane principe e i suoi decisero che sarebbe stato pi\u00f9 prudente lasciare Roma per dirigersi verso lidi sicuri. Raggiunta con i suoi compagni Torre Astura, localit\u00e0 del litorale laziale nei pressi di Nettuno, Corradino tent\u00f2 di prendere il mare, probabilmente diretto verso la fedelissima Pisa.\nFu invece tradito da Giovanni Frangipane, signore di quei luoghi, che lo fece consegnare a Carlo d'Angi\u00f2. Processato sommariamente e condannato a morte, fu decapitato a Campo Moricino, l'attuale piazza del Mercato di Napoli, il 29 ottobre 1268; Federico I di Baden-Baden condivise lo stesso destino. La vittoria franco-angioina segn\u00f2 il destino della saracena Lucera che fu presa per fame il 27 agosto 1269 e della penisola italiana, strappata di fatto agli Svevi dagli Angioini, il cui dominio doveva peraltro subire un duro colpo nel 1282 con la rivolta dei Vespri Siciliani.\nInfluenza culturale.\nLa battaglia \u00e8 citata da Dante Alighieri nell\"Inferno\" (XXVIII, 17-18,) e l'accento \u00e8 posto sulla vittoria per il consiglio di \u00abAlardo \"sanz'arme\"\u00bb, che \u00e8 indice dell'atteggiamento anti-angioino del poeta, peraltro manifestato anche altrove e giustificato dal fatto che il poeta, nella sua vita, aveva avuto uno dei suoi maggiori avversari in Carlo di Valois, parente di Carlo I d'Angi\u00f2.\nIn occasione della vittoria contro gli Svevi, Carlo I d'Angi\u00f2 impiant\u00f2 ai piedi di Scurcola un piccolo manipolo di monaci cistercensi e finanzi\u00f2 la fondazione dell'abbazia di Santa Maria della Vittoria, una delle grandi cinque badie cistercensi abruzzesi. Purtroppo l'abbazia and\u00f2 in rovina gi\u00e0 nel XVI secolo; si conservano dei portali presso le chiese di Scurcola, da essa ricavate, e la statua gotica della Madonna della Vittoria.\nNel 1277 lo scultore Arnolfo di Cambio realizz\u00f2 la statua marmorea \"Ritratto di Carlo I d'Angi\u00f2\", opera che raffigura realisticamente il sovrano seduto sul trono, anticamente collocata nella basilica di Santa Maria in Aracoeli, poi esposta nei Musei Capitolini a Roma.\nLa battaglia tra Angioini e Svevi influenz\u00f2 profondamente anche l'immaginario popolare abruzzese, tanto che esistono varie leggende sul combattimento, cariche di suggestioni; alcune versioni sono state trascritte da Domenico Ciampoli, Antonio De Nino e Giovanni Pansa.\nIl 6 luglio 2019, in occasione della conclusione delle celebrazioni del 750\u00ba anniversario della battaglia, a Tagliacozzo presso il piazzale della stazione \u00e8 stato inaugurato, alla presenza del presidente della repubblica Sergio Mattarella, il monumento a Dante Alighieri, ritraente il sommo poeta nell'atto di declamare il verso."}
{"id": "462200", "revid": "174925", "url": "https://it.wikipedia.org/wiki?curid=462200", "title": "Degenerazione maculare senile", "text": ""}
{"id": "462203", "revid": "599013", "url": "https://it.wikipedia.org/wiki?curid=462203", "title": "Castel Sant'Antonio", "text": "Castel Sant'Antonio o anche Castel Klebenstein (\"Schloss Klebenstein\" in tedesco) \u00e8 un castello che si trova a Bolzano, all'imbocco della Val Sarentino, presso il ponte S. Antonio (\"St.-Antons-Br\u00fccke\") sul torrente Talvera e non distante da Castel Roncolo.\nStoria.\nSi tratta di un complesso molto vario. La torre pi\u00f9 grande, col tetto a piramide e il giro di feritoie, \u00e8 certamente la pi\u00f9 antica (probabilmente XIII secolo); in origine accanto ad essa doveva sorgere un piccolo edificio di abitazione, tracce del quale si trovano ancora nei muri delle cantine. Dai proprietari, attestati negli anni 1422-26 nei rendiconti della Vecchia Parrocchiale di Gries con \"Adam von Clewenstain\", deriv\u00f2 il nome del maniero.\nIl resto \u00e8 frutto di aggiunte del XV secolo (famiglie Weineck), ma soprattutto XVI secolo, quand'era di propriet\u00e0 degli Schidmann, imparentati con i Weineck. Estintasi questa famiglia nel 1600, il maniero pass\u00f2 ai Girardi, poi ai conti Troyer, infine - 1832 - ai Kofler e infine ai von Aufschnaiter, la cui famiglia ancora oggi lo possiede.\nAd un'estremit\u00e0 del muro di cinta si trova la chiesa barocca di Sant'Antonio, che d\u00e0 il nome all'intera zona, oltre che la denominazione italiana del castello.\nIl nome italiano fu imposto solo con il Prontuario dei nomi locali dell'Alto Adige, ufficializzato dal regime fascista nel 1923.\nQuesto castello fu costruito nel 1346.\nThun.\nNella cantina di questo castello nacque, nel 1950, la Thun, una fabbrica di ceramica molto nota, che diventer\u00e0 molto importante per l'economia del capoluogo altoatesino."}
{"id": "462205", "revid": "16758", "url": "https://it.wikipedia.org/wiki?curid=462205", "title": "Castel Klebenstein", "text": ""}
{"id": "462206", "revid": "36426", "url": "https://it.wikipedia.org/wiki?curid=462206", "title": "Lucas Cranach", "text": ""}
{"id": "462209", "revid": "767487", "url": "https://it.wikipedia.org/wiki?curid=462209", "title": "Tommyknocker", "text": "Biografia.\nSviluppa la passione per la musica techno nel 1991. Il suo primo contatto con la hardcore nell'estate del '94. A Roma, in quel periodo, gli unici \"dancefloors\" pronti a una musica cos\u00ec dura erano quelli degli \"illegal raves\", feste clandestine organizzate in capannoni abbandonati e senza nessun permesso.\nNel '95 Tommy \u00e8 stato tra i primi a suonare hardcore in discoteche di Roma, prima occasionalmente, poi come resident.\nVerso la met\u00e0 del '98 comincia a produrre le sue prime tracce.\nNel novembre del 1999 \u00e8 pronto \"The Realm\", il suo disco d'esordio. \nLe successive produzioni hanno fatto crescere la fama di Tommy e ampliato il suo raggio d'azione: Australia, Austria, Belgio, Canada, Francia, Germania, Inghilterra, Paesi Bassi, Russia, Slovenia, Spagna, Stati Uniti e Svizzera, Ucraina.\nDal 2003 al 2011 Tommy ha vissuto a Bruxelles, citt\u00e0 che gli ha permesso di essere geograficamente al centro d'Europa e vicino ai Paesi Bassi.\nHa suonato e suona con regolarit\u00e0 nei pi\u00f9 importanti eventi hardcore del pianeta: Thunderdome, Q-Base, Masters of Hardcore, Nightmare in Rotterdam, Megarave, Hellraiser, Energy, Streetparade, Love Parade, Decibel, Raving Nightmare, Goliath, Odyssey e altri ancora; \u00e8 uscito su tutte le compilation pi\u00f9 prestigiose della scena hardcore, collezionando centinaia di licenze in tutto il mondo e ha collaborato (co-producendo o remixando) con artisti come Dj Paul, Impulse Factory, The Viper, The Stunned Guys, Evil Activities, Neophyte, The Playah."}
{"id": "462212", "revid": "1566286", "url": "https://it.wikipedia.org/wiki?curid=462212", "title": "101st Airborne Division", "text": "La 101st Airborne Division (101\u00aa Divisione aviotrasportata), nota anche come Screaming Eagle (aquila urlante) \u00e8 un'unit\u00e0 di fanteria elitrasportata dell'esercito statunitense. \u00c8 inquadrata nel XVIII Airborne Corps.\nAttualmente detiene il suo quartier generale a Fort Campbell, in Kentucky.\n\u00c8 una delle pi\u00f9 prestigiose e decorate unit\u00e0 dell'U.S Army.\nDurante la seconda guerra mondiale fu impiegata come unit\u00e0 di paracadutisti nel teatro d'operazioni europeo partecipando in particolare alla battaglia di Normandia, l'operazione Market-Garden e l'assedio di Bastogne. \nStoria.\nSeconda guerra mondiale.\nLa 101\u00aa Divisione aviotrasportata fu attivata il 16 agosto 1942 a Camp Claiborne, in Louisiana. Il 19 agosto 1942 il suo primo comandante, il maggior generale William C. Lee, promise alle sue nuove reclute che la 101\u00aa \"non aveva nessuna storia, ma aveva un appuntamento con il destino\".\nNel suo primo discorso, nel giorno in cui nacque la divisione, il generale Lee lesse l'Ordine generale numero 5, datato 19 agosto 1942:\nSbarco in Normandia.\nI paracadutisti ricognitori della 101st Airborne Division aprirono la strada nella notte precedente al D-Day. Partirono dal campo di aviazione RAF North Witham di Lincolnshire, dove si erano precedentemente addestrati assieme ai paracadutisti della 82nd Airborne Division.\nGli obiettivi della 101\u00aa Divisione aviotrasportata erano quelli di rendere sicure le quattro uscite dietro le spiagge di Omaha e di Utah Beach, distruggere una batteria d'artiglieria tedesca nel villaggio di Saint-Martin-de-Varreville, catturare gli edifici nel vicino paesino di M\u00e9sir\u00e8s, nel quale i nazisti avevano allestito baracche e un posto di comando per le postazioni d'artiglieria. In seguito i paracadutisti avrebbero dovuto: catturare il blocco di Douve River a la Barquette, catturare due passerelle che conducevano da Douvre a Porte Br\u00e9vands, sabotare i ponti autostradali che conducevano da Douvre a Saint-Come-du-Mont e rendere sicura la valle di Douvre River.\nNel processo l'unit\u00e0 doveva inoltre interrompere le comunicazioni tedesche, istituire posti di blocco ostacolare la circolazione dei rinforzi tedeschi, stabilire una linea difensiva tra la testa della spiaggia e Volognes, ripulire l'area delle zone d'atterraggio al limite di Les Forges, e unirsi con la 82\u00aa.\nZona d'atterraggio A.\nI paracadutisti della 101\u00aa Divisione aviotrasportata si lanciarono il 6 giugno 1944. La prima ondata prevista per la zona d'atterraggio A (la pi\u00f9 settentrionale) non rimase sorpresa dal banco di nuvole e rimase in formazione, ma errori di navigazione e una mancanza di segnale Eureka causarono il primo errore. Anche il secondo battaglione del 502\u00b0 PIR si lanci\u00f2 compatto ma scese nella zona d'atterraggio sbagliata, mentre il suo comandante, il tenente colonnello Steve A. Chappuis, giunse praticamente solo nella zona d'atterraggio corretta. Il colonnello Chappuis decise quindi di conquistare con i suoi pochi uomini la batteria d'artiglieria costiera tedesca, ma giunto a destinazione si accorse che l'impianto era gi\u00e0 stato smantellato dopo un raid aereo.\nLa maggior parte del resto del 502\u00b0 (composta da 70-80 uomini) atterr\u00f2 disordinatamente in una zona d'atterraggio improvvisata dagli esploratori dell'esercito, attorno al punto d'atterraggio principale. I comandanti del primo e del terzo battaglione, Cole Patrick J. Cassidy e Robert G. Cole, si fecero carico di un gruppo di uomini e compirono tutte le missioni a loro assegnate. Il gruppo di Cassidy prese Saint Martin-de-Varreville e invi\u00f2 una pattuglia sotto il comando del sergente Harrison C Summers per prendere l'obiettivo \"XYZ\", una caserma a M\u00e9si\u00e8res, e creare una sottile linea di difesa da Fourcarville a Beuzeville. Dopo aver svolto il proprio lavoro il gruppo di Cole conquist\u00f2 S\u00e0int M\u00e9re Eglise situata all'uscita 3, dietro Omaha Beach. La 101\u00aa tenne la posizione per tutta la mattina aspettando l'arrivo dei mezzi per muovere le truppe ammassate nell'entroterra della spiaggia. Entrambi i comandanti trovarono poi l'uscita numero 4, sotto il fuoco dell'artiglieria tedesca e Cassidy, della \"4th Infantry Division\", decise di non utilizzare la via per uscire fuori dalla spiaggia.\nL'artiglieria della divisione aviotrasportata, per\u00f2, non se la cav\u00f2 altrettanto bene. Il suo lancio fu uno dei peggiori durante tutta la durata della guerra, con la maggior parte dei soldati rimasti uccisi durante l'operazione.\nZona d'atterraggio C.\nLa seconda ondata, assegnata al 506\u00ba Reggimento di fanteria paracadutista nella zona d'atterraggio denominata \"C-1\", 1,6\u00a0km a ovest di Sainte-Marie-du-Mont, fu gravemente dispersa dalle nuvole, poi soggetta a intenso fuoco di contraerea per 16\u00a0km. Tre degli 81 aerei da trasporto C-47 vennero abbattuti prima, o durante il salto dei paracadutisti. Uno, pilotato dal primo tenente Marvin F. Muir del Troop Carrier 439i Group, prese fuoco. Muir riusc\u00ec a tenere il velivolo fermo fino a che tutti gli uomini si fossero lanciati dall'aereo, poi mor\u00ec quando l'aereo si schiant\u00f2 subito dopo; per quest'atto di altruismo ricevette la Distinguished Service Cross. Nonostante l'opposizione, il 1\u00ba Battaglione del 506\u00ba Reggimento riusc\u00ec ad atterrare con precisione sulla zona d'atterraggio C, a meno di un miglio della zona di lancio.\nLa maggior parte del 2\u00ba Battaglione, comandato dal colonnello Robert L. Strayer, salt\u00f2 invece troppo a ovest rispetto all'obbiettivo prefissato, atterrando vicino a Sainte M\u00e8re \u00c9glise. Radunatisi vicino Foucarville allestirono l'area obiettivo della 101\u00aa. Combatt\u00e9 tra le vie della frazione di Le Chemin vicino a Houdienville verso met\u00e0 pomeriggio, ma scopr\u00ec in seguito che la 4th Division aveva gi\u00e0 eliminato gran parte dei posti di blocco ore prima.\nIl 3\u00ba Battaglione del 506\u00b0 PIR, inizialmente al comando del tenente colonnello Robert Lee Wolverton che rimase subito ucciso, e poi dal colonnello Julian J. Ewell, venne impiegato per saltare sulla zona ridenominata \"DZ C\". Atterr\u00f2 in modo sparso nella zona, ma riusc\u00ec a portare a termine il compito di assicurare tutte le uscite. Venne rapidamente realizzata quindi un'unit\u00e0 comprendente le truppe del maggior generale Maxuell D. Taylor, che raggiunsero l'uscita di Pouppeville. Dopo sei ore di scontri con il 1058\u00ba Panzergranadier le truppe resero sicura la via d'uscita poco prima dell'arrivo del 4th Division.\nZona d'atterraggio D.\nAltre due operazioni degne di nota avvennero nei pressi del villaggio di Sainte-Marie-du-Mont da unit\u00e0 del 506\u00b0 PIR, coinvolte nella cattura e successiva distruzione di alcune batterie di cannoni d'artiglieria da 105 millimetri tedesco, appartenenti al 3\u00ba Battaglione-191 Reggimento d'Artiglieria. Nel corso della mattinata, una pattuglia di 23 paracadutisti della Compagnia Easy del 506\u00b0 PIR sotto il comando del tenente Richard D. Winters, combatt\u00e9 contro un gruppo di forze naziste grande quattro volte il suo, in una fattoria chiamata Br\u00e9court Manor. Winters riusc\u00ec ad eliminare la minaccia assieme ai suoi uomini con grande eroismo e per questo venne decorato con la Distinguished Service Cross. Questa azione viene descritta nella seconda parte della mini serie \"Band of Brothers\", \"D-Day\".\nOperazione \"Market Garden\".\nIl 17 settembre 1944 la 101\u00aa entr\u00f2 a far parte del XVIII Airborne Corps (\u00abXVIII Corpo d'armata aviotrasportato\u00bb) a sua volta inglobato nella First Allied Airborne Army (\u00ab1\u00aa Armata aviostrasportata alleata\u00bb) per partecipare all'operazione \"Market Garden\" (17-25 settembre 1944). Quest'ambiziosa operazione combinata, concepita e comandata dal feldmaresciallo inglese Bernard Montgomery, si rivel\u00f2, alla fine, un fallimento.\nIl piano prevedeva la conquista da parte dei paracadutisti di numerosi ponti situati lungo l'autostrada A50 attraverso la Mosa, la Waal e il Reno inferiore e diversi canali e affluenti (operazione \"Market\"). L'occupazione dei ponti avrebbe permesso alle forze corazzate inglesi avanzanti lungo l'A50 di aggirare sul fianco la linea Sigfrido spingendosi fino alla Ruhr (operazione \"Garden\"); la conquista del cuore industriale della Germania, avrebbe, secondo i piani di Montgomery, provocato un crollo definitivo del nemico e permesso la conclusione della guerra entro il Natale del 1944.\nPer raggiungere lo scopo Montgomery impieg\u00f2 un'intera armata aviotrasportata che includeva, oltre alla 101\u00aa, anche l'82\u00aa Divisione statunitense, la 1\u00aa Divisione aviotrasportata inglese e la brigata paracadutisti polacca: in totale furono impiegati circa 35 000 paracadutisti.\nLa 101\u00aa fu lanciata il 17 settembre 1944 nella zona nord di Eindhoven, la citt\u00e0 pi\u00f9 vicina alla linea del fronte alleata dalla quale sarebbero partite le forze corazzate del XXX Corpo d'armata britannico. Il lancio, effettuato di giorno per minimizzare i problemi di dispersione che si erano avuti in Normandia, si rivel\u00f2 un successo e la divisione atterr\u00f2 nelle zone previste dove riusc\u00ec, entro la sera del 17 settembre, a conquistare quattro dei cinque ponti che le erano stati assegnati come obiettivo. Il ritardo causato da una batteria di cannoni da 88 mm tedeschi imped\u00ec per\u00f2 l'occupazione del quinto e importantissimo ponte: quello sul Canale Wilhelmina a Son che fu fatto saltare dai tedeschi quando le unit\u00e0 della 101\u00aa erano ormai vicinissime.\nBattaglia delle Ardenne.\nNel corso della battaglia delle Ardenne del dicembre del 1944 la 101\u00aa Divisione aviotrasportata, agli ordini del generale Anthony McAuliffe, ebbe un ruolo cruciale durante l'assedio di Bastogne.\nSe la cittadina belga, il nodo stradale dove convergevano tutte le principali arterie della zona, fosse stata conquistata la VI e la VII divisione Panzer tedesche avrebbero avuto la strada spianata verso Anversa. A costo di gravi perdite, priva di equipaggiamento invernale e di supporto logistico, la 101\u00aa Divisione, completamente circondata gi\u00e0 dal 19 dicembre, riusc\u00ec a resistere e a rallentare l'avanzata nemica, costringendo i tedeschi a distogliere uomini e mezzi dall'offensiva verso la Mosa e ad aggirare l'abitato in pieno inverno utilizzando strade secondarie e sentieri.\nIl generale Mc Auliffe fu decorato personalmente dal generale americano George Smith Patton, capo della III Armata americana che, al termine di un'avanzata di 100 miglia verso nord, ruppe l'assedio di Bastogne il 26 dicembre.\nDal dopoguerra.\nL'unit\u00e0 prese parte alla guerra di Corea dove conferm\u00f2 la propria reputazione, ancora una volta grazie a missioni aviotrasportate oltre le linee nemiche volte ad agevolare sbarchi e offensive terrestri.\nDurante la guerra del Vietnam la 101\u00aa fu trasformata in divisione aeromobile e quindi in divisione d'assalto aereo, ma per ragioni storiche mantiene ancora oggi l'appellativo di aviotrasportata.\nHa poi partecipato alla prima e seconda guerra del Golfo e in teatri di guerra quali l'Iraq e l'Afghanistan, dove opera tutt'oggi.\nVideogiochi.\n\u00c8 possibile giocare a una rappresentazione della 101st Airborne Division nel videogioco .\n\u00c8 anche un'unit\u00e0 speciale reperibile nella serie per PC Men of War e nel gioco Brothers in Arms: Road to Hill 30, Earned in blood e Hell's Highway."}
{"id": "462219", "revid": "219110", "url": "https://it.wikipedia.org/wiki?curid=462219", "title": "Evince", "text": "Evince \u00e8 un software libero per leggere vari formati di documenti come Portable Document Format (PDF), PostScript, DjVu, TIFF, DVI e XPS. \u00c8 stato originariamente sviluppato per il desktop environment GNOME e successivamente portato anche per Microsoft Windows.\nL'obiettivo del software \u00e8 quello di sostituire i vari altri visualizzatori esistenti per GNOME, come GGV, GPdf e Xpdf, con una sola e semplice applicazione.\nStoria.\nEvince \u00e8 nato da una riscrittura per sistemi Unix-like del codice sorgente di gpdf, sebbene quest'ultimo sia stato considerato da molti pesante da sviluppare. In breve tempo Evince super\u00f2 la funzionalit\u00e0 di gpdf.\nEvince \u00e8 stato incluso in GNOME dalla versione 2.12, distribuita il 7 settembre 2005. Multipiattaforma, \u00e8 scritto principalmente in C ma contiene piccole parti di codice scritte in C++ (in particolare l'interfaccia con poppler).\nCaratteristiche.\nEvince permette la selezione e la copia di testo ed immagini nei file PDF, permettendo di estrarre il testo da documenti in cui \u00e8 disponibile l'OCR.\nIl software implementa:\nEvince offre anche un'opzione per visualizzare i documenti con i colori invertiti.\nFormati supportati.\nIl programma permette di visualizzare i seguenti formati:"}
{"id": "462229", "revid": "228587", "url": "https://it.wikipedia.org/wiki?curid=462229", "title": "Guaina", "text": ""}
{"id": "462231", "revid": "124682025", "url": "https://it.wikipedia.org/wiki?curid=462231", "title": "Paolo Naccarato", "text": "Vive a Roma.\nBiografia.\nLaureato in giurisprudenza a Roma nel 1982, si \u00e8 successivamente specializzato nel settore della comunicazione.\nGiornalista pubblicista dal 1988, fu direttore della testata \"Il Nuovo Osservatore\" ed all'inizio degli anni novanta divenne funzionario della Presidenza del Consiglio dei ministri (ed in questa veste, nel 1994, prese parte al G7 di Napoli). Ha prestato servizio presso il Ministero dell'Interno, la Camera dei deputati, la Presidenza del Consiglio dei ministri, il Senato della Repubblica.\nAttivit\u00e0 politica.\nAlle elezioni regionali in Calabria del 2000 viene eletto Consigliere nel \"listino bloccato\" del presidente (in quota UDR, il partito di Francesco Cossiga di cui fu stretto collaboratore), a sostegno del presidente della giunta Giuseppe Chiaravalloti.\nNel 2005 divenne assessore regionale alle Riforme Istituzionali, nella giunta di Agazio Loiero fino al 2006, e nello stesso anno Carlo Azeglio Ciampi lo insign\u00ec del titolo di commendatore della Repubblica Italiana.\nIndipendente cossighiano, Naccarato ha fatto parte, fino alla sua caduta, del secondo governo Prodi in qualit\u00e0 di sottosegretario di Stato ai rapporti con il Parlamento e alle riforme istituzionali dal 2006 al 2008.\nAlle elezioni politiche del 2008 \u00e8 candidato al Senato della Repubblica, in Basilicata, nelle liste del Partito Democratico, risultando il primo dei non eletti.\nElezione a senatore.\nNel giugno 2012 aderisce a \"Italia futura\", l'associazione politica di Luca Cordero di Montezemolo; pochi mesi dopo, tuttavia, abbandona quest'ultima per aderire a \"Lista Lavoro e Libert\u00e0\" (nota anche come \"3L\" o \"Lista 3L\"), soggetto politico fondato a novembre 2012 da Giulio Tremonti dopo la sua uscita dal Popolo della Libert\u00e0.\nAlle elezioni politiche del 2013, grazie ad una accordo tra la Lista 3L e la Lega Nord, Paolo Naccarato e Giulio Tremonti sono candidati al Senato della Repubblica, in \"regione Lombardia\", nelle liste della Lega Nord (in quota 3L, Tremonti al secondo posto, mentre Naccarato in dodicesima posizione), Giulio Tremonti viene eletto senatore mentre Paolo Naccarato risulta il primo dei non eletti.\nIl 7 maggio 2013, a circa tre mesi dall'inizio della legislatura, Naccarato, in seguito alle dimissioni di Massimo Garavaglia dalla carica di parlamentare (in quanto nominato assessore regionale in Lombardia), gli subentra e viene eletto senatore della XVII Legislatura.\nIl primo giorno di legislatura si iscrive al gruppo \"Lega Nord e Autonomie\" per poi passare il giorno successivo, l'8 maggio 2013, al gruppo \"Grandi Autonomie e Libert\u00e0\".\nA maggio 2013 il movimento 3L viene sciolto e quindi Naccarato, cos\u00ec come Giulio Tremonti, non sono pi\u00f9 iscritti ad alcun partito.\nIl 16 novembre 2013 aderisce al Nuovo Centrodestra a di Angelino Alfano partito nato dalla scissione del Popolo della Libert\u00e0, condotta da coloro i quali volevano restare al governo.\nIl 4 luglio 2014, infine, lascia il Nuovo Centrodestra e ritorna come indipendente nel gruppo parlamentare di centro-destra \"Grandi Autonomie e Libert\u00e0-Unione dei Democratici Cristiani e dei Democratici di Centro\". Naccarato ha sempre votato la fiducia ai governi Letta, Renzi e Gentiloni.\nAd ottobre 2017 aderisce a Rinascimento, il neonato movimento politico fondato da Vittorio Sgarbi.\nAlle elezioni politiche del 2018 si candida in quota Forza Italia con il sostegno del centro-destra alla Camera dei Deputati nel collegio uninominale di Cosenza ma viene sconfitto dal candidato del Movimento 5 Stelle."}
{"id": "462232", "revid": "599013", "url": "https://it.wikipedia.org/wiki?curid=462232", "title": "Ricardo Santos", "text": "Biografia.\nHa debuttato nel circuito professionistico internazionale il 15 settembre 1995 a Fortaleza, in Brasile, in coppia con Everaldo Alves Junior piazzandosi in 40\u00aa posizione. Il 15 febbraio 1998 ha ottenuto la sua prima vittoria nel World tour a Rio de Janeiro, sempre in Brasile, insieme a Jos\u00e9 Marco de Melo. Nel massimo circuito FIVB ha trionfato per 52 volte con cinque partner differenti e per sei volte ha concluso la classifica finale in prima posizione.\nHa disputato quattro edizioni dei Giochi olimpici con tre differenti compagni ed in tre occasioni \u00e8 salito sul podio: a ha vinto l'argento con Jos\u00e9 Marco de Melo, mentre con Emanuel Rego ha conquistato l'oro ad ed il bronzo a .\nAi campionati mondiali ha ottenuto quattro medaglie: una d'oro a Rio de Janeiro 2003 con Emanuel Rego e tre d'argento a Klagenfurt 2001, a Roma 2011 ed a Stare Jab\u0142onki 2013, rispettivamente con Jos\u00e9 Loiola, con M\u00e1rcio Ara\u00fajo e con \u00c1lvaro Morais Filho.\nInsieme ad Emanuel Rego ha vinto anche la medaglia d'oro ai XV Giochi panamericani di Rio de Janeiro nel 2007."}
{"id": "462233", "revid": "1318658", "url": "https://it.wikipedia.org/wiki?curid=462233", "title": "Fogne di Parigi", "text": "Le fogne di Parigi sono una rete, lunga chilometri, di cunicoli sotterranei interamente percorribili, in cui vengono raccolte le acque piovane e le acque grigie e nere della capitale francese.\nQuasi ogni via parigina possiede in corrispondenza una galleria sotterranea che porta il suo stesso nome.\nCaratteristiche principali.\nLa caratteristica saliente della rete fognaria parigina \u00e8 di essere:\nUna rete unitaria.\nNella rete di deflusso delle acque parigine, le acque piovane e le acque esauste sono trasportate in un unico condotto, detto \"\u00e9gout\".\nQuesto tipo di rete presenta un notevole inconveniente: quando l'acqua piovana satura le condotte a seguito di eventi atmosferici, \u00e8 necessario aprire le chiuse permettendo il deflusso delle acque direttamente nella Senna, immettendo cos\u00ec nel fiume acqua ricca di germi pericolosi alla salute.\nLe reti di recente installazione (come quella per il nuovo quartiere Paris Rive Gauche), mantengono le acque piovane separate dalle acque esauste (che sono sottoposte a minori variazioni di volume), permettendo cos\u00ec lo scarico nella Senna delle acque in eccesso.\nUn'altra strategia per ridurre il rischio di dover riversare acqua inquinata nella Senna consiste nella creazione di bacini di decantazione. Ad esempio il Complexe des Cormailles, in corso di realizzazione nei dintorni di Ivry-sur-Seine, comprende un bacino di decantazione ed una serie di tunnel come il Tunnel Ivry-Mass\u00e9na (TIMA), lungo metri e con un diametro di 6,80 metri.\nDa tali bacini e tunnel le acque sono avviate verso gli impianti di depurazione.\nUna rete gravitazionale.\n\u00c8 grazie alla pendenza del terreno che le acque escono da Parigi lungo due assi di sud-est e nord-ovest.\nLe acque delle fogne superano la Senna in vari punti grazie a opportuni sifoni.\nUna rete visitabile.\nI chilometri della rete fognaria sono giornalmente percorsi da squadre di operai, chiamati \"\u00e9goutiers\", che si occupano della manutenzione dei condotti e degli impianti.\nEsiste inoltre un sistema informatico, chiamato TIGRE (Traitement Informatis\u00e9 de la Gestion du R\u00e9seau des \u00c9gouts), che centralizza le informazioni della rete, aggiornate e verificate dagli \u00e9goutiers tramite terminali portatili.\nOgni parte della rete \u00e8 ispezionata almeno due volte all'anno.\nUna parte delle fogne \u00e8 aperta al pubblico nel \"Museo delle fogne di Parigi\", situato vicino a pont de l'Alma, nel VII \"arrondissement\" di Parigi. Il museo accoglie visitatori all'anno, guidati in un percorso sotterraneo di circa 500 metri alla scoperta della storia e del funzionamento della rete fognaria parigina.\nGestione delle acque esauste.\nIl risanamento delle acque in uscita dalla citt\u00e0 \u00e8 assicurato dal 1970 da un Ente interdepartimentale della regione parigina, il SIAAP o Syndicat interd\u00e9partemental pour l\u2019assainissement de l\u2019agglom\u00e9ration parisienne.\nTale organismo comprende i dipartimenti Hauts-de-Seine, Senna-Saint-Denis, Val-de-Marne e quello di Parigi, oltre ad altri 180 comuni di altri dipartimenti dell'\u00cele-de-France.\nLa quantit\u00e0 di acqua trattata giornalmente va da 2,5 a 3 milioni di metri cubi e viene depurata in quattro stazioni apposite prima di essere rigettata nella Senna.\nGli impianti di depurazione attualmente in funzione sono:\nStoria delle fogne di Parigi.\nLe vecchie reti.\nLe prime fogne di Parigi furono costruite dagli antichi romani sotto l'attuale boulevard Saint-Michel.\nNel medioevo le fogne erano a cielo aperto e bisogna attendere il XIV secolo per vedere le prime in fossato aperto.\nLa prima fognatura ad arco e murata venne fatta costruire da un certo Hugues Aubriot nel 1374 sotto rue Montmartre.\nLa rete si svilupp\u00f2 lentamente, ma in seguito alla grande epidemia di peste e colera del 1832, venne adottata una grande politica di risanamento ambientale della citt\u00e0, con un forte aumento della sua estensione.\nLa rete moderna.\nFu Eug\u00e8ne Belgrand, su sollecitazione del prefetto Haussmann, ad intraprendere, a partire dal 1854, una vasta opera di risanamento che gener\u00f2 la rete attuale. Furono installati collettori sotto il boulevard de S\u00e9bastopol e rue de Rivoli.\nI palazzi furono allora costretti progressivamente dalla legge ad adeguare gli scarichi in modo da non gettare pi\u00f9 acqua piovana o di servizio direttamente nella Senna, bens\u00ec nella fognatura.\nLe fogne stesse non scaricavano pi\u00f9 nella Senna, all'interno della citt\u00e0, ma pi\u00f9 a valle, ad Asni\u00e8res. Le reti delle due sponde del fiume furono unite tramite un sifone all'altezza del pont de l'Alma.\nMa l'inquinamento della Senna, conseguente allo scarico delle fogne, indusse i successori di Haussmann ad adottare un diverso sistema di smaltimento: i collettori vennero prolungati sino ad Ach\u00e8res, dove le acque vennero disperse su campi appositamente riservati.\nA partire dal 1930 le acque sporche furono trattate negli appositi impianti di depurazione ad Ach\u00e8res, Valenton, Noisy-le-Grand e Colombes.\nEvoluzione della rete fognaria parigina."}
{"id": "462235", "revid": "7073", "url": "https://it.wikipedia.org/wiki?curid=462235", "title": "Beatrice Magnolfi", "text": ""}
{"id": "462236", "revid": "124764772", "url": "https://it.wikipedia.org/wiki?curid=462236", "title": "Clitunno", "text": "Il Clitunno \u00e8 un fiume che scorre in Umbria, affluente del Topino. Nel 2011 L'UNESCO ha incluso il tempietto che sorge sulle sue rive tra i patrimoni dell'umanit\u00e0.\nPercorso.\nNasce presso il percorso della via Flaminia, a Campello sul Clitunno, tra Spoleto e Foligno, e scorre per 59,3\u00a0km passando per Pissignano, Cannaiola, Trevi e Bevagna, per gettarsi infine presso Cannara nel fiume Topino, affluente a sua volta del Chiascio e quindi subaffluente del Tevere.\nStoria.\nConosciuto gi\u00e0 nell'antichit\u00e0 (\"Clitumnus\"), aveva come nume tutelare il dio Giove Clitunno, venerato nel tempietto adiacente. L\u00ec, il mese di maggio, si tenevano in suo onore i \"sacra clitumnalia\". Il tempietto and\u00f2 distrutto in epoca imperiale, ma in epoca longobarda fu ricostruito, in parte con i materiali originali. Virgilio, nel secondo libro delle \"Georgiche\", si sofferma sulla particolare bianchezza dei tori e delle greggi, che \"saepe tuo perfusi flumine sacro,/ Romanos ad templa deum duxere triumphos\" (\u00abbagnati nella tua sacra corrente hanno guidato al tempio degli dei i trionfi dei Romani\u00bb) (vv.146-148).\nLa bianchezza dei tori e la limpidezza delle acque erano celebri al punto che la ricordarono Properzio, Silio Italico, Stazio, Giovenale e Claudiano.\nVirgilio fa riferimento al trionfo dei Romani: infatti durante la seconda guerra punica essi, alleatisi con gli Umbri, costrinsero Annibale alla fuga in seguito a una battaglia nei pressi di Spoleto (217 a.C.).\nPare che all'epoca il fiume fosse navigabile e che avesse dunque una portata maggiore. In proposito ci \u00e8 rimasta una famosa lettera di Plinio il Giovane. Oggi non \u00e8 che un fiumicello. Un tempo sulle sue rive sorgevano fastose ville, mentre ora non ci sono che sporadiche e modeste case. Il cambiamento fu dovuto secondo alcuni studiosi alle conseguenze del grande terremoto di Costantinopoli del 446, secondo altri a quello de L'Aquila del 1703.\nL'et\u00e0 moderna non \u00e8 stata meno sensibile di quella antica nel fare riferimento al Clitunno: Thomas Macaulay lo rievoca nel suo \"Orazio\" (\"Canti di Roma antica\"), Byron nel quarto libro dell\"'Aroldo\", e il poeta polacco Ladislao Kulczycki ha consacrato al fiume celebri versi dedicati alla nobildonna perugina Alinda Brunamonti, anch'essa foriera di richiami al \"sacro fiume\" nei propri componimenti.\nIn Italia il rimando pi\u00f9 evidente va a Giosu\u00e8 Carducci, che prese spunto da un breve soggiorno spoletino del giugno 1876 per scrivervi una poesia composta tra il 2 giugno e il 21 ottobre dello stesso anno, pubblicata l'anno seguente e intessuta di rimandi testuali alla classicit\u00e0.\nPresso le sorgenti \u00e8 stato costruito un parco nel 1852 e creato un laghetto artificiale."}
{"id": "462240", "revid": "7336", "url": "https://it.wikipedia.org/wiki?curid=462240", "title": "Fonti del Clitunno", "text": ""}
{"id": "462243", "revid": "22475", "url": "https://it.wikipedia.org/wiki?curid=462243", "title": "Wonder Boy in Monster Land", "text": "Wonder Boy in Monster Land \u00e8 il secondo capitolo della serie di videogiochi aventi come protagonista Wonder Boy. Il gioco \u00e8 stato realizzato come arcade da SEGA e Westone nel 1987, e si differenzia dal predecessore, un platform puro, per avere una pi\u00f9 marcata componente da RPG, fatto piuttosto inusuale per gli arcade game dell'epoca.\nTrama.\nDopo aver salvato la sua fidanzata dalle grinfie di un malvagio stregone nel precedente gioco, Tom Tom, ossia Wonder Boy, in questo gioco conosciuto anche col nome Shien, giunge a Monster Land (quasi) completamente nudo. All'inizio del gioco Tom Tom incontra un indovino (Fortune Teller): in realt\u00e0 \u00e8 un cinghiale, ma in Monsterland gli animali hanno i loro negozi, per esempio il barista \u00e8 un dinosauro o una volpe, il venditore di armature un maiale. L'indovino spiega al protagonista che il loro mondo \u00e8 minacciato da un terribile drago, quindi gli regala una vecchia spada (Gradius) e una pozione magica (Revival Pill) che consente di riacquistare cinque punti ferita in caso di morte. Dopodich\u00e9 Tom Tom inizia il suo viaggio in Monster Land. A differenza del primo Wonder Boy, dove lo scopo del gioco era salvare la fidanzata dalle grinfie di un perfido stregone, qua la missione \u00e8 di salvare Monster Land. Non viene fatto alcun riferimento alla fidanzata di Tom Tom, e il fatto che il protagonista sia conosciuto anche con un altro nome (Shien), lo stesso gameplay (da platform a RPG) e l'ambientazione del gioco siano \"stravolte\" (da un mondo preistorico a un mondo fantasy medioevale) farebbe pensare che i due titoli non siano parte della stessa saga.\nCaratteristiche.\nL'ambientazione del gioco passa da uno scenario preistorico a un mondo fantasy medievale, pi\u00f9 adeguato all'inserimento di elementi RPG. A differenza del primo gioco, in cui per ottenere i diversi item necessari era sufficiente rompere delle enormi uova disseminate qua e l\u00e0, Wonder Boy deve recuperare monete d'oro e sacchi pieni di denaro eliminando i nemici - oppure saltando in determinate parti dello scenario per fare apparire sacchi e monete - e recarsi nei vari negozi sparsi per Monster Land per comprare tutto ci\u00f2 che gli serve. Ci sono poi delle mini-quest finalizzate al recupero di oggetti essenziali per terminare il gioco.\nIl gioco comunque risulta piuttosto difficile, forse il pi\u00f9 ostico della serie, a causa della concomitanza di vari motivi:\nCome nel primo capitolo della serie Wonder Boy, inoltre, se si muore nell'ultimo livello non sar\u00e0 pi\u00f9 possibile continuare inserendo un altro gettone.\nAnche il punteggio assume una maggior importanza rispetto al predecessore: ogni 100.000 punti alla barra dell'energia, composta da 5 \"cuori\", si aggiunger\u00e0 un'unit\u00e0 fino a raggiungere un massimo di 10; a questo punto, guadagnare altri 100.000 punti ristorer\u00e0 2 unit\u00e0 di energia.\nListe di oggetti e luoghi utili.\nI negozi.\nI negozi sono dei seguenti tipi:\nLe spade non si possono comprare, ma vengono rilasciate da alcuni dei boss una volta sconfitti. Alcuni nemici sconfitti possono rilasciare degli item che si trovano nei negozi solo molto avanti nel gioco, e soprattutto verso le fasi finali possono rilasciare anche degli oggetti trovati nei negozi a caro prezzo.\nEsistono dei negozi nascosti, entrando in tutti questi alla fine del gioco si pu\u00f2 scegliere se avere delle indicazioni sul percorso da prendere nel livello finale (senza conoscere il quale si rischierebbe di girare a vuoto) o un bonus che danneggia il boss finale del gioco, in modo da renderlo pi\u00f9 semplice da battere.\nSpade.\nin ordine di ottenimento:\nArmature.\nin ordine di resistenza crescente:\nLight Armor / Heavy Armor / Knight Armor / Hard Armor / Legend Armor\nScudi.\nin ordine di resistenza crescente:\nLight Shield / Heavy Shield / Knight Shield / Hard Shield / Legend Shield\nStivali.\nin ordine di importanza crescente:\nCloth Boots / Leather Boots / Knight Boots / Ceramic Boots / Legend Boots\nPoteri e magie.\nDa comprare nei negozi appositi o rilasciati da alcuni nemici. Il numero indica la quantit\u00e0 di ogni stock.\nAltri oggetti importanti.\nQuesti oggetti vengono rilasciati dai nemici uccisi, e alcuni si trovano nei negozi di armature, stivali e scudi, ma solo dopo aver acquistato le versioni Legend.\nOggetti che danno punti.\nQuesti oggetti vengono rilasciati dai nemici gi\u00e0 sconfitti e battuti una volta \"rigenerati\", e non servono a nulla se non ad alzare il punteggio.\nbrocca: 500 punti / collana: 1.000 punti / specchio: 3.000 punti / bilancia: 5.000 punti / corona: 10.000 punti.\nCloni del gioco.\nSenza citare le operazioni di \"hacking della ROM\", esistono diversi cloni di questo gioco:"}
{"id": "462253", "revid": "110157", "url": "https://it.wikipedia.org/wiki?curid=462253", "title": "Xpdf", "text": "Xpdf \u00e8 un software libero per la lettura di file PDF per X Window System e Motif.\nLa versione ufficiale rispetta il digital rights management dei file PDF, preservandone la copia, la stampa o la conversione. Esistono patch che permettono di ignorare le restrizioni dei DRM.\nUna delle sue prime versioni risale al 3 agosto 1999.\nCaratteristiche.\nA causa di vari problemi di sicurezza in Xpdf, \u00e8 stato fatto un fork della libreria di rendering di xpdf 3.0, creando poppler. Molti programmi (tra cui xpdf stesso) possono usare poppler come backend di rendering."}
{"id": "462255", "revid": "118818844", "url": "https://it.wikipedia.org/wiki?curid=462255", "title": "SK Teletech", "text": "SK Teletech era una societ\u00e0 coreana specializzata nella produzione di telefoni cellulari.\nFa parte del SK Telecom e fu fondata nel 1998. Il nome del suo marchio \u00e8 SKY.\nSK Teletech aveva interessi oltre che in Corea in Giappone, Hong Kong, Cina, Europa, Australia, Taiwan, USA e Canada.\nNel dicembre 2005 si \u00e8 fusa in Pantech.\nLa maggior parte dei prodotti venduti sotto il marchio SKY appartengono attualmente alla compagnia sorella \"Pantech Curitel\" e \"Sky Electronics\"."}
{"id": "462273", "revid": "1935652", "url": "https://it.wikipedia.org/wiki?curid=462273", "title": "Alberto Maria Careggio", "text": "Biografia.\nNasce a Tonengo, frazione di Mazz\u00e8, in provincia di Torino e diocesi di Ivrea, il 7 novembre 1937, da Giuseppe e Giuseppina Valle Biglia, canavesani trasferitisi ad Aosta. Lavora come operaio in uno stabilimento siderurgico dal 1952 al 1956.\nFormazione e ministero sacerdotale.\nNel 1956 entra nel seminario di Aosta.\nIl 26 giugno 1966 \u00e8 ordinato presbitero dal vescovo Maturino Blanchet per la diocesi di Aosta.\nDopo l'ordinazione presta servizio nella parrocchia di san Lorenzo, fino al 1970, quando \u00e8 nominato vicerettore del seminario diocesano. \u00c8 parroco di Challand-Saint-Victor dal 1973 al 1982, quando viene nominato canonico della collegiata dei Santi Pietro e Orso; sempre nel 1982 dirige, per alcuni mesi, il settimanale diocesano \"Il Corriere della Valle d'Aosta\". Nel 1988 viene nominato cancelliere vescovile.\nA partire dal 1989 organizza le vacanze estive di papa Giovanni Paolo II in Valle d'Aosta.\nMinistero episcopale.\nIl 4 agosto 1995 papa Giovanni Paolo II lo nomina vescovo di Chiavari; succede a Daniele Ferrari, dimessosi per raggiunti limiti di et\u00e0. Il 24 settembre successivo riceve l'ordinazione episcopale, nella cattedrale di Nostra Signora dell'Orto a Chiavari, dall'arcivescovo Dionigi Tettamanzi (poi cardinale), coconsacranti i vescovi Giuseppe Anfossi e Daniele Ferrari. Durante la stessa celebrazione prende possesso della diocesi.\nIl 20 marzo 2004 papa Giovanni Paolo II lo nomina vescovo di Ventimiglia-San Remo; succede a Giacomo Barabino, dimessosi per raggiunti limiti di et\u00e0. Il 9 maggio seguente prende possesso della diocesi, nella cattedrale di Santa Maria Assunta a Ventimiglia.\nIl 25 gennaio 2014 papa Francesco accoglie la sua rinuncia, presentata per raggiunti limiti di et\u00e0; gli succede Antonio Suetta, del clero di Albenga-Imperia. Rimane amministratore apostolico della diocesi fino all'ingresso del successore, avvenuto il 9 marzo seguente.\nGenealogia episcopale.\nLa genealogia episcopale \u00e8:"}
{"id": "462274", "revid": "108691978", "url": "https://it.wikipedia.org/wiki?curid=462274", "title": "Finanziere scelto", "text": "Il finanziere scelto \u00e8 il secondo grado del ruolo appuntati e finanzieri della Guardia di finanza ed \u00e8 posto sotto l'appuntato e sopra il finanziere. Accede al grado di finanziere scelto il finanziere che abbia maturato 4 anni e sei mesi di permanenza nel Corpo senza demerito.\nIl finanziere riveste le qualifiche di agente di polizia giudiziaria, agente di polizia tributaria, agente di pubblica sicurezza nonch\u00e9 pubblico ufficiale.\nDistintivi di grado.\nIl distintivo di grado di finanziere scelto consiste in un gallone rosso."}
{"id": "462275", "revid": "2014155", "url": "https://it.wikipedia.org/wiki?curid=462275", "title": "Guaimario I di Salerno", "text": "Biografia.\nDivenne principe di Salerno nell'880, anno del ritiro di suo padre Guaiferio presso il monastero di Montecassino. Figlio del principe Guaiferio e di Landelaica, figlia di Landone I di Capua, fu associato al trono da suo padre a partire dall'877, secondo una pratica gi\u00e0 inaugurata dalla precedente dinastia e proseguita poi fino alla caduta del principato salernitano nel 1078. \nSempre nell'877 accorse in aiuto all'imperatore Carlo il Grosso contro i Saraceni, ma non ebbe occasione di combattere poich\u00e9 il sovrano evit\u00f2 qualunque scontro fino a che non lasci\u00f2 l'Italia. I saraceni si stabilirono ad Agropoli nell'881 e da l\u00ec minacciavano la stessa Salerno. Accanto ai musulmani, Guaimario dovette affrontare anche il vescovo-duca Atanasio II di Napoli, il quale aveva esteso il proprio controllo sul feudo di Capua, giuridicamente vassallo di Salerno. Sentendosi impotente dinanzi a tali plurime minacce, conscio di non poter contare su nessun appoggio occidentale, decise nell'886 di chiedere aiuto al Basileus dei Romei: pertanto, si rec\u00f2 insieme a Landone II di Capua a Costantinopoli per giurare fedelt\u00e0 all'imperatore Leone VI il Saggio. Il Basileus accett\u00f2 di buon grado l'offerta di Guaimario e, rendendolo formalmente suo vassallo, gli concesse i titoli di \"patrikios\" e \"protospatarios\" insieme ad un contingente di mercenari con cui contrastare la minaccia saracena. In cambio dell'aiuto e degli onori offertogli, per\u00f2, Guaimario si sarebbe dovuto impegnare a riconoscere all'impero bizantino il diritto di poter inviare dei propri funzionari nel principato di Salerno, affinch\u00e9 lo affiancassero nell'amministrazione e nella gestione politica del Principato. \nGuaimario spos\u00f2 Itta, sorella di Guido IV di Spoleto: costui riconquist\u00f2 nell'895 Benevento, citt\u00e0 che era stata sottratta dal Principato Longobardo ed annessa all'Impero dei Romei nell'891 dallo stratego del thema di Longobarida Symbatichios. Presa Benevento, Guido IV offr\u00ec a Guaimario la reggenza di Benevento, ma questi perse l'occasione per l'insorgenza di alcune divergenze che ebbe con il gastaldo di Avellino, Adelferio, il quale imprigion\u00f2 Guaimario (dopo averlo accecato) con sua moglie ad Avellino. Tuttavia, non \u00e8 da escludere che ad aver giocato un ruolo cruciale nel tentennamento di Guaimario alla proposta di Guido furono i suoi oneri con l'impero bizantino: affinch\u00e9 non perdesse il suo titolo di \"patrikios\" ed affinch\u00e9 non rovinasse la stabilit\u00e0 del principato salernitano garantita dalle protezioni bizantine, egli dovette pensare che fosse opportuno tenersi fuori dai moti anti-bizantini di Guido. \nGuido IV scese nuovamente in Campania e, posta d'assedio Avellino, riusc\u00ec a liberarlo: tuttavia ritornato a Salerno Guaimario era ormai piuttosto malconcio, nonch\u00e9 cieco. \nNell'893 aveva nominato co-reggente suo figlio Guaimario II, che tenne le sorti del principato durante la lunga assenza di suo padre. Al suo ritorno, scoppi\u00f2 in citt\u00e0 una rivolta istigata da una fazione napoletana supportata da Atanasio, ma i due Guaimari riuscirono a stroncarla. Come se la rivolta filo-napoletana non fosse gi\u00e0 abbastanza, ad angustiare ulteriormente il popolo salernitano fu la condotta amministrativa di Guaimario I, divenuto particolarmente cattivo e dispotico, forse traumatizzato dall'accecamento e dalle vicissitudini della sua cattivit\u00e0 avellinese: cos\u00ec, tra il 900 e il 901, Guaimario II persuase il padre affinch\u00e9 si ritirasse a vita privata (emulando suo padre Guaiferio) presso il monastero di San Massimo ove mor\u00ec entro pochi mesi."}
{"id": "462278", "revid": "399", "url": "https://it.wikipedia.org/wiki?curid=462278", "title": "Giampiero Scanu", "text": ""}
{"id": "462281", "revid": "122843807", "url": "https://it.wikipedia.org/wiki?curid=462281", "title": "BenQ", "text": "BenQ Corporation (\u660e\u57fa\u96fb\u901a\u80a1\u4efd\u6709\u9650\u516c\u53f8) (IPA: ) \u00e8 un'azienda multinazionale specializzata nella ricerca, nello sviluppo e nella produzione di tecnologie digitali dedicate all'utilizzo quotidiano, con particolare riferimento alle aree lifestyle, business, healthcare ed education. I suoi punti di forza sono il design di prodotto, la tecnologia di visualizzazione delle immagini, la tecnologia mobile.\nSedi.\nCon sede principale a Taiwan \u00e8 presente in tutto il mondo attraverso 5 sedi locali collocate nei mercati chiave: BenQ America Corp., BenQ China, BenQ Europe, BenQ Latin America Corp., BenQ Asia Pacific Corp.\nAlle sedi locali fanno capo a loro volta le varie sedi nazionali, attraverso le quali i prodotti sono distribuiti in pi\u00f9 di 100 Paesi. La sede italiana si trova a Milano.\nProdotti.\nBenQ Corporation produce una gamma molto articolata di prodotti: televisori LCD, fotocamere digitali, camcorder digitali, monitor LCD, monitor interattivi di grande formato, videoproiettori, PC portatili, netbook, PC all-in-one, masterizzatori, eBook reader, telefoni cellulari e dispositivi mobili, supporti per archiviazione e periferiche quali mouse e tastiere, prodotti per l'illuminazione.\nIl nome.\nIl nome BenQ \u00e8 un acronimo che esprime la promessa del marchio: \"Bringing Enjoyment and Quality to life\" (\"Portare divertimento e qualit\u00e0 alla vita\").\nStoria.\nLa societ\u00e0 fu fondata nel 1984, inizialmente conosciuta come Continental Systems Inc., dopo come Acer CM (Comunicazioni e Multimedia) e infine nel dicembre 2001 rinominata BenQ.\nNel 2002 il Business Week classifica BenQ al 13\u00ba posto nella lista delle prime 100 aziende IT del mondo e, nel 2005, la indica come l'azienda IT pi\u00f9 performante.\nIl 31 agosto 2005 acquista Siemens Mobile, divisione di apparecchi mobili della conglomerata tedesca Siemens AG, diventando, con la neonata \"BenQ Mobile\", il 9\u00ba pi\u00f9 grande produttore di telefoni cellulari al mondo, utilizzando i marchi \"BenQ\", \"BenQ-Siemens\" e \"Siemens\".\nIl 29 settembre 2006, in seguito al suo mancato successo, la divisione \"BenQ Mobile\" entra in amministrazione controllata e viene dichiarata fallita il 24 febbraio 2007 per mancanza di investitori disposti a rilevare l'azienda. \nNel settembre 2007 annuncia di aver scisso la societ\u00e0 per separare la pura produzione dalla gestione del marchio.\nNell'ottobre 2010 ottiene dalla British Standards Institution la certificazione carbon footprint PAS 2050 per i monitor LCD, tv LCD e videoproiettori.\nNel 2013, il market share registrato da BenQ a livello globale \u00e8 del 2,6% nei monitor LCD e dell'11,3% nei videoproiettori, per i quali si colloca al secondo posto nel mondo. Nel secondo quadrimestre 2014 ha raggiunto in Europa il 20,5% della quota di mercato dei videoproiettori, mantenendo la posizione di leadership nel segmento dei videoproiettori 1080p e WXGA.\n\"BenQ Corporation\" fa parte di BenQ Group. Con un valore di oltre 22 miliardi di dollari, il gruppo \u00e8 composto da aziende che operano in modo indipendente ma che allo stesso tempo fanno leva sulla condivisione di risorse e sinergie. Oltre a BenQ Corporation, il gruppo comprende le societ\u00e0 AU Optronics Corporation (il maggiore produttore al mondo di pannelli TFT-LCD di grandi dimensioni), Qisda Corporation, Darfon Electronics Corporation, BenQ ESCO Corp., BenQ Materials Corp., BenQ Guru Corp., BenQ Medical Center, BenQ Medical Technology Corp., BenQ AB DentCare Corp., BriView Co., Ltd., Daxin Materials Corp., Dazzo Technology Corp., Forhouse Corp., Lextar Electronics Corp., LILY Medical Corp. e Raydium Semiconductor Corp.\nAcquisizione di ZOWIE GEAR.\nIl 10 dicembre 2015, BenQ annuncia che ZOWIE GEAR diventer\u00e0 la loro nuova divisione gaming. I nuovi prodotti includono: mouse da gioco, tappetini da gioco, schede audio, monitor dedicacati a gli eSports, e altri accessori per il gaming."}
{"id": "462282", "revid": "36426", "url": "https://it.wikipedia.org/wiki?curid=462282", "title": "Museo della casa fiorentina antica", "text": ""}
{"id": "462283", "revid": "36426", "url": "https://it.wikipedia.org/wiki?curid=462283", "title": "Museo della Casa fiorentina antica", "text": ""}
{"id": "462286", "revid": "123680250", "url": "https://it.wikipedia.org/wiki?curid=462286", "title": "The Gallery", "text": "The Gallery \u00e8 il secondo album pubblicato dal gruppo musicale melodic death metal svedese Dark Tranquillity nel 1995. Un'edizione speciale deluxe \u00e8 stata pubblicata nel 2004 con un differente booklet e 5 bonus track."}
{"id": "462290", "revid": "287204", "url": "https://it.wikipedia.org/wiki?curid=462290", "title": "Appuntato scelto", "text": "Lappuntato scelto \u00e8 un grado delle forze armate italiane.\nFino al 1992 il grado di appuntato scelto era in uso anche nel disciolto Corpo degli agenti di custodia (ora Corpo di Polizia Penitenziaria), e fino al 1981 era in uso nel Corpo delle Guardie di Pubblica Sicurezza (ora Polizia di Stato) e nel Corpo Forestale dello Stato. Attualmente i due corpi civili usano la corrispondente qualifica di assistente capo, mentre il Corpo Forestale dello Stato (ora Comando unit\u00e0 per la tutela forestale, ambientale e agroalimentare) riutilizza tale grado dopo l'assorbimento da parte dell'Arma dei Carabinieri, ovvero dal 25 ottobre 2016.\nCaratteristiche.\n\u00c8 il grado pi\u00f9 alto del ruolo appuntati e finanzieri/carabinieri dell'Arma dei Carabinieri e della Guardia di Finanza ed \u00e8 posto sotto il vicebrigadiere e sopra l'appuntato. Accede al grado di appuntato scelto l'appuntato che abbia maturato 5 anni di permanenza nel grado senza demerito. L'appuntato scelto riveste le qualifiche di agente di polizia giudiziaria e agente di polizia tributaria, solo per la Guardia di Finanza, agente di pubblica sicurezza nonch\u00e9 pubblico ufficiale. Il distintivo di grado dell'appuntato scelto consiste in un gallone rosso con due baffi, o galloncini filettati d'argento, per l'Arma dei Carabinieri, e d'oro, per la Guardia di Finanza.\nGermania.\nnelle forze armate tedesche il grado \u00e8 Stabsgefreiter"}
{"id": "462292", "revid": "1318658", "url": "https://it.wikipedia.org/wiki?curid=462292", "title": "Core 2", "text": ""}
{"id": "462293", "revid": "1543377", "url": "https://it.wikipedia.org/wiki?curid=462293", "title": "Distretto di Taoyuan", "text": "Il distretto di Taoyuan \u00e8 un distretto di Taiwan, nella municipalit\u00e0 controllata direttamente di Taoyuan, situata nella parte nord occidentale dell'isola. Fino al 2014 era una citt\u00e0 ed era chiamata Taoyuan City.\nTaoyuan significa \"giardino di pesche\" poich\u00e9 l'area veniva usata per la coltivazione del pesco.\nTaoyuan \u00e8 il territorio originale della trib\u00f9 Pingpu degli aborigeni."}
{"id": "462294", "revid": "8271", "url": "https://it.wikipedia.org/wiki?curid=462294", "title": "Dosso stradale", "text": "Un dosso stradale artificiale, o dosso rallentatore, a volte chiamato anche dissuasore di velocit\u00e0, \u00e8 uno strumento progettato per rallentare la velocit\u00e0 dei veicoli nei centri abitati, con gli scossoni che provoca nei veicoli che lo scavalcano a una velocit\u00e0 superiore a quella consentita in quel tratto stradale.\nIntroduzione.\nUn dosso rallentatore \u00e8 un dosso in una carreggiata che pu\u00f2 essere circolare, parabolico, oppure sinusoidale, e pu\u00f2 avere interruzioni vicino alla sua piega per permettere il drenaggio. La velocit\u00e0 alla quale un veicolo pu\u00f2 passare sopra un dosso diminuisce con l'altezza del dosso.I dossi rallentatori variano in altezza da circa 3\u00a0cm a quasi 15\u00a0cm e possono variare in lunghezza da meno di 30\u00a0cm a quasi 3 m come quelli spesso impiegati nel Regno Unito come attraversamento pedonale. I dossi rallentatori pi\u00f9 lunghi di 3 m sono spesso chiamati dossi anti-velocit\u00e0, e sono spesso usati per rallentare il traffico nei quartieri residenziali.\nL'utilizzo dei dossi anti-velocit\u00e0 \u00e8 ampiamente diffuso nel mondo e sono pi\u00f9 spesso dislocati dove si desidera che la velocit\u00e0 dei veicoli che percorrono la strada sia piuttosto bassa.\nAnche se i dossi rallentatori sono molto efficaci nel mantenere la velocit\u00e0 dei veicoli bassa, il loro uso \u00e8 in qualche modo considerato controverso dal momento che possono provocare rumori e danni ai veicoli se presi a velocit\u00e0 troppo elevate, e possono risultare di intralcio ai mezzi d'emergenza come le ambulanze. I dossi stradali che spesso si trovano in parcheggi privati (troppo alti, troppo ampio l'angolo d'inerpicata per la velocit\u00e0 consentita) possono essere difficili da sormontare per i veicoli col pianale troppo basso dal suolo, come per esempio le auto sportive, anche a velocit\u00e0 molto basse.\nStoria.\nIl dosso stradale venne inventato nel XX secolo. Prima dell'invenzione dell'automobile e del largo uso delle strade asfaltate, i veicoli stradali non riuscivano a sviluppare velocit\u00e0 tali da dover richiedere l'uso dei dossi.\nSul \"New York Times\" del 7 marzo 1906 venne riportato che a Chatham, New Jersey, era allo studio un progetto per quello che, probabilmente, pu\u00f2 essere considerato come il primo dosso stradale di sempre. Secondo le disposizioni, gli incroci delle strade avrebbero dovuto essere rialzati di cinque pollici (circa 12,7\u00a0cm) rispetto al manto stradale, aggiungendo \"Questo piano di rallentamento delle auto \u00e8 stato discusso da diversi comuni, ma Chatham \u00e8 stata la prima a metterlo in atto.\"\nDossi stradali in Italia.\nIl Regolamento di esecuzione e di attuazione del nuovo codice della strada (D.P.R. n. 495/1992) all'art. 179, comma 5 (art. 42 cod. str.) prescrive per i rallentatori di velocit\u00e0:\n\u201cI dossi artificiali possono essere posti in opera solo su strade residenziali, nei parchi pubblici e privati, nei residences, ecc.; possono essere installati in serie e devono essere presegnalati. Ne \u00e8 vietato l'impiego sulle strade che costituiscono itinerari preferenziali dei veicoli normalmente impiegati per servizi di soccorso o di pronto intervento\u201d. Il concetto per\u00f2 di strada residenziale non \u00e8 ben definito a meno di non ricondurlo alla definizione di zona residenziale. In questo caso l'utilizzo dei dossi sarebbe molto limitato. Inoltre la Direttiva del 24/10/2000 del Ministero dei Lavori Pubblici \"sulla corretta ed uniforme applicazione delle norme del codice della strada in materia di segnaletica e criteri per l'installazione e la manutenzione\" prescrive che \"I dossi prefabbricati devono essere approvati; quelli eventualmente collocati su itinerari di attraversamento dei centri abitati, lungo le strade pi\u00f9 frequentemente percorse dai veicoli di soccorso, di polizia o di emergenza, o lungo le linee di trasporto pubblico, devono essere rimossi\".\nDossi stradali nel Regno Unito.\nNel Regno Unito le deflessioni verticali nella superficie delle strade a fini di contenimento della velocit\u00e0, sono ampiamente impiegate e diversificate, con particolari \"specializzazioni\". Questi rilievi del manto stradale sono progettati avendo in mente il concetto di \"moderazione del traffico\", e sono state realizzate in diversi modi:\nIl Dipartimento per i trasporti definisce le regole per il progetto e uso dei dossi artificiali.\nCritiche.\nLa Association of British Drivers, la National Motorists Association (statunitense) e siti internet come \"Americans Against Traffic Calming\" e \"No Speed Bumps\" sono critici nei confronti dell'utilizzo dei dossi stradali. Ovviamenti questi gruppi hanno una certa agenda politica, ma le loro argomentazioni includono:\nUn'altra possibile critica viene dal fatto che spesso non sono progettati secondo uno standard comune e con sufficiente precisione. Lo spigolo di un dosso, se non correttamente costruito, pu\u00f2 per esempio danneggiare le ruote di una bicicletta ed essere causa di incidenti.\nCollegamenti esterni.\nLa normativa di riferimento"}
{"id": "462296", "revid": "2096950", "url": "https://it.wikipedia.org/wiki?curid=462296", "title": "Pietro Colonnella", "text": "Biografia.\nDiplomato all'Istituto Tecnico Industriale \"Montani\" di Fermo ha frequentato la facolt\u00e0 di psicologia a Padova e la facolt\u00e0 di scienze politiche a Macerata. Consigliere comunale e capogruppo del PCI a San Benedetto del Tronto dal 1983 al 1988, \u00e8 stato segretario provinciale ad Ascoli Piceno dal 1989 al 1991. Viene eletto Presidente della provincia di Ascoli Piceno il 7 maggio del 1995.\nNel 1999 \u00e8 stato rieletto per il secondo mandato da Presidente, fino al 2004.\nNel 2004 \u00e8 stato eletto consigliere provinciale tra le file dei Democratici di Sinistra, candidato al Senato alle elezioni politiche del 2006 \u00e8 entrato a far parte del secondo governo Prodi in qualit\u00e0 di sottosegretario alla Presidenza del Consiglio dei Ministri con delega agli Affari Regionali ed Enti Locali.\nNel 2007 \u00e8 risultato eletto alle elezioni primarie del Partito Democratico del 14 ottobre, in veste di capolista della lista \"Con Veltroni. Ambiente, innovazione, lavoro\" nel collegio di San Benedetto del Tronto.\nNel 2011 diventa presidente del Corecom della Marche, carica che manterr\u00e0 fino al 2016."}
{"id": "462301", "revid": "47767", "url": "https://it.wikipedia.org/wiki?curid=462301", "title": "Nemo ad impossibilia tenetur", "text": ""}
{"id": "462304", "revid": "36426", "url": "https://it.wikipedia.org/wiki?curid=462304", "title": "Francesco Franciabigio", "text": ""}
{"id": "462305", "revid": "2056951", "url": "https://it.wikipedia.org/wiki?curid=462305", "title": "Vicebrigadiere", "text": "Il vicebrigadiere \u00e8 un grado militare italiano di base, previsto per i sovrintendenti dell'Arma dei Carabinieri e della Guardia di finanza. \nRiveste la qualifica di di polizia giudiziaria. Per la sola Guardia di finanza il vicebrigadiere riveste anche la qualifica di ufficiale di polizia tributaria. \nFino al 1992 il grado di vicebrigadiere era in uso anche nel disciolto Corpo degli agenti di custodia (ora Corpo di polizia penitenziaria) e fino al 1981 era in uso nel Corpo delle guardie di pubblica sicurezza (ora Polizia di Stato); attualmente i due corpi civili usano la corrispondente qualifica di vicesovrintendente.\nIl distintivo di grado del vicebrigadiere consiste in un gallone e un galloncino (o baffo) argentati per i carabinieri e dorati per la Guardia di finanza. La categoria dei sovrintendenti per l'Arma dei Carabinieri e per la Guardia di finanza \u00e8 cos\u00ec disciplinata:"}
{"id": "462307", "revid": "9316", "url": "https://it.wikipedia.org/wiki?curid=462307", "title": "Palos", "text": ""}
{"id": "462311", "revid": "461603", "url": "https://it.wikipedia.org/wiki?curid=462311", "title": "Donatella Linguiti", "text": "Biografia.\nLaureata in economia ad Urbino nel 1976 (ma residente ad Ancona dal 1967), ha lavorato presso il Centro Italiano Educazione Permanente di Falconara ed \u00e8 stata successivamente docente universitaria di discipline aziendali. Fondatrice e collaboratrice di numerose associazioni culturali e professionali, \u00e8 stata per vari assessore provinciale ad Ancona (dal 1999) con deleghe per i lavori pubblici ed alle pari opportunit\u00e0.\nEsponente di Rifondazione Comunista fin dal 1991, assunse all'interno del PRC incarichi dirigenziali a livello provinciale, regionale e nazionale, diventando membro effettivo del Comitato politico Nazionale dal 1997. Tra le sue esperienza a livello locale, l'aver fatto parte del direttivo del Parco regionale del Conero dal 2002 al 2004.\nDal 18 maggio del 2006 all'8 maggio 2008 ha fatto parte del secondo governo Prodi in qualit\u00e0 di sottosegretario alle Pari Opportunit\u00e0.\nNel 2011 si \u00e8 iscritta al Partito Democratico."}
{"id": "462312", "revid": "767487", "url": "https://it.wikipedia.org/wiki?curid=462312", "title": "Mies", "text": "Mies (toponimo francese) \u00e8 un comune svizzero di 1\u00a0989 abitanti del Canton Vaud, nel distretto di Nyon.\nGeografia fisica.\nMies si affaccia sul lago di Ginevra .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMies \u00e8 servito dall'omonima stazione sulla ferrovia Losanna-Ginevra.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Mies hanno sede la Federazione Internazionale Pallacanestro e la Federazione Internazionale di Motociclismo."}
{"id": "462314", "revid": "599013", "url": "https://it.wikipedia.org/wiki?curid=462314", "title": "Brigadiere", "text": "Brigadiere \u00e8 un grado militare presente in varie forze armate di taluni Stati del mondo. In alcuni fa parte degli ufficiali, generalmente superiore a colonnello, in altri fa parte dei sottufficiali. \nIl termine deriva da brigata, di origine francese, il cui ufficiale superiore comandante veniva chiamato brigadiere o brigadier generale. Nelle forze armate dove \u00e8 un grado degli ufficiali, il brigadiere corrisponde a quello che era il colonnello brigadiere del Regio Esercito o al colonnello in comando di brigata dell'attuale Esercito Italiano.\nStoria.\nIl titolo deriva dall'equivalente britannico di brigadier generale, utilizzato fino al 1922 e ancora in uso in molti paesi. \"Brigadiere\" era gi\u00e0 in uso come termine generico per un comandante di una brigata a prescindere dal grado specifico.\nDal 1922 al 1928, il titolo britannico usato era quello di colonnello comandante, sostituito dopo sei anni con il grado di brigadiere. Il titolo di colonnello comandante \u00e8 stato utilizzato per comandanti di brigate, depositi o centri di formazione. \nFino a poco dopo la seconda guerra mondiale, brigadiere \u00e8 stato un titolo conferito ai colonnelli, come commodoro era un titolo conferito ai capitani di vascello della Royal Navy.\nNel mondo.\nIn molti paesi, in particolari quelli che facevano parte dell'Impero britannico il brigadiere \u00e8 sia il pi\u00f9 alto grado degli ufficiali superiori sia il pi\u00f9 basso grado degli ufficiali generali. Il grado \u00e8 utilizzato dall'esercito britannico, dai Royal Marines, dall'esercito australiano, dall'esercito indiano, dall'esercito della Nuova Zelanda, dall'esercito del Pakistan, in Iraq in Egitto e molti altri. Anche se non \u00e8 sempre considerato facente parte degli ufficiali generali il brigadiere \u00e8 sempre stato considerato equivalente al brigadier generale o al generale di brigata di altri paesi. \nIn molti paesi del centro e Sudamerica che hanno fatto parte dell'Impero spagnolo o Portoghese \"Brigadier\" indica il comandante di brigata, come in Colombia e in Cile, nonostante nella maggior parte di paese \u00e8 usato maggiormente il termine di generale di brigata. In Messico il grado di general brigadier \u00e8 superiore al grado di colonnello e inferiore al grado di generale di brigata, a sua volta inferiore al grado di generale di divisione.\nNei paesi arabi il grado di brigadiere (arabo: \u0644\u0648\u0627\u0621; translitterato: L\u012bwa'\u0101) corrisponde nell'Esercito Italiano al generale di divisione o al generale di brigata in comando di divisione. Nelle forze armate del mondo arabo il grado omologo al brigadiere dei paesi di tradizione britannica \u00e8 Am\u012bd (arabo: \u0639\u0645\u064a\u062f; translitterato: Am\u012bd; letteralmente: decano) un grado intermedio tra colonnello (arabo: \u0639\u0642\u064a\u062f; translitterato: Aq\u012bd) e brigadiere che ha come corrispondente italiano il colonnello brigadiere del Regio Esercito o nell'attuale Esercito Italiano il colonnello in comando di brigata o il generale di brigata.\nArgentina.\nNella organizzazione militare precedente la costituzione del 1953 venivano impiegati i gradi dell'ej\u00e9rcito espa\u00f1ol e il grado di \"brigadier\" era equivalente al grado di generale de brigata, mentre quello di \"brigadier general\" era riservato al comandante in capo dell'ej\u00e9rcito nacional. Personaggi celebri della storia argentina che ricevettero il t\u00edtulo di \"brigadier general\" furono Juan Manuel de Rosas, Estanislao L\u00f3pez e Julio Argentino Roca, che ricevette la nomina il 28 settembre 1880, due settimane prima di assumere l'incarico di Presidente dell'Argentina.\nAttualmente il grado di Brigadier general \u00e8 riservato al Jefe de Estado Mayor General della Fuerza A\u00e9rea che viene direttamente nominato e destituito dal Presidente de la Naci\u00f2n.\nNella gerarchia militare \u00e8 equivalente al grado di teniente general dell'Ej\u00e9rcito e di almirante della Armada.\nNella Fuerza A\u00e9rea Argentina il grado di Brigadier \u00e8 omologo del general de brigada dell'Esercito e al contralmirante della Armada, mentre il \"Brigadier Mayor\" \u00e8 omologo al General de Division dell'Esercito e al Vicealmirante della Marina.\nBrasile.\nIl grado di brigadiere \u00e8 usato nella For\u00e7a A\u00e9rea Brasileira. La gerarchia dei gradi in ordine crescente \u00e8 la seguente:\nIl grado pi\u00f9 alto dell'Aeronautica brasiliana \u00e8 maresciallo dell'aria usato solo in caso di guerra.\nCile.\nNell'Ej\u00e9rcito de Chile il grado di \"brigadier\" \u00e8 riservato a un colonnello con pi\u00f9 di quattro anni di servizio, oggi denominato General de Brigada. Viene investito con il grado di brigadier un colonnello quando viene destinato ad un incarico rilevante o ad un incarico generalmente occupato da un ufficiale generale. Viene denominato brigadier l'allievo dell'ultimo anno della Scuola militare che ha incarichi da istruttore. Il grado equivalente nella Armada e nella Fuerza aerea \u00e8 commodoro.\nGrecia.\nNell'Esercito ellenico il grado di brigadiere \u00e8 denominato Tassiarco e corrisponde a generale di brigata. Il grado \u00e8 usato anche dalla Aeronautica militare greca (\"Taxiarchos tis Aeroporias\", \"Brigadiere dell'Aeronautica\"). Il grado di Tassiarco era ricoperto da Stylianos Pattakos, uno dei protagonisti del colpo di stato che condusse la Grecia alla dittatura dei colonnelli.\nItalia.\nIl brigadiere \u00e8 il secondo grado dei sovrintendenti dell'Arma dei Carabinieri e della Guardia di finanza. Il brigadiere riveste la qualifica di ufficiale di polizia giudiziaria. \u00c8 superiore al grado di vice brigadiere ed \u00e8 inferiore al grado di brigadiere capo. Ne \u00e8 prevista una figura subalterna, detta \"vicebrigadiere\".\nFino al 1992 il grado di brigadiere era in uso anche nel disciolto Corpo degli agenti di custodia (ora Corpo di polizia penitenziaria), e fino al 1981 era in uso nel Corpo delle guardie di pubblica sicurezza (ora Polizia di Stato); attualmente i due corpi civili usano la corrispondente qualifica di sovrintendente. Il distintivo di grado del brigadiere consiste di un gallone e due galloncini argentati per i carabinieri, oppure dorati per la Guardia di finanza. Ai sensi del d.lgs 28 febbraio 2001, n. 67, appartiene alla categoria dei \"sovrintendenti\"\nRegno delle Due Sicilie.\nNel Real Esercito del Regno delle Due Sicilie il grado di Brigadiere era anche denominato colonnello brigadiere ed era superiore al grado di Maggiore e inferiore al grado di Maresciallo di campo. Il distintivo di grado era costituito da due spalline con ricamo d'argento con corona e un giglio in oro.\nSpagna.\nIl grado di \"brigadier\" venne istituito da Felipe V nel 1702 intermedio tra coronel e generale. In alcuni paesi latinoamericani il grado \u00e8 rimasto in vigore anche dopo l'indipendenza dalla Spagna. Il grado di brigadiere nel Regno di Spagna venne considerato appartenente ai generali nel 1871 e rinominato generale di brigata nel 1889.\nIl grado di brigadier non va confuso con il grado di \"brigada\", che nelle forze armate spagnole attuali fa parte della categoria dei sottufficiali e corrisponde nelle forze armate italiane al grado di maresciallo capo dell'Esercito Italiano e dell'Arma dei Carabinieri, al maresciallo di prima classe dell'Aeronautica Militare Italiana e al grado di Capo di prima classe della Marina Militare Italiana.\nSvizzera.\nNell'esercito svizzero, il grado di brigadiere (abbreviato br) \u00e8 un alto ufficiale superiore (ufficiale generale)."}
{"id": "462315", "revid": "49618", "url": "https://it.wikipedia.org/wiki?curid=462315", "title": "Golfo dei Poeti", "text": ""}
{"id": "462316", "revid": "287204", "url": "https://it.wikipedia.org/wiki?curid=462316", "title": "Brigadiere capo", "text": "Il brigadiere capo \u00e8 il grado apicale dei sovrintendenti dei Carabinieri e della Guardia di Finanza. Il brigadiere capo riveste la qualifica di ufficiale di Polizia Giudiziaria, mentre, per la Guardia di Finanza riveste anche la qualifica di Ufficiale di Polizia Tributaria.\nFino al 1995 il grado di brigadiere capo non esisteva.\nIl distintivo di grado del brigadiere capo consiste di tre galloni argentati e di un binario argentato per i Carabinieri, ovvero dorato per la Guardia di Finanza.\nPer accedere alla categoria dei sovrintendenti si partecipa ad un concorso interno bandito dall'amministrazione di appartenenza e si frequenta un corso presso la Scuola Sottufficiali della durata di tre/sei mesi, dove, alla fine dello stesso, si rivestir\u00e0 il grado di Vice Brigadiere (ex livello 6\u00b0); dopo sette anni si verr\u00e0 valutati per l'avanzamento al grado di Brigadiere ed ai successivi sette anni si andr\u00e0 in valutazione per la promozione al grado apicale, che prevede sino a tre anni di valutazione (quindi anche un ritardo per rivestire il grado), e si verr\u00e0 promossi al grado di Brigadiere Capo (ex livello 6\u00b0Bis)."}
{"id": "462317", "revid": "1013865", "url": "https://it.wikipedia.org/wiki?curid=462317", "title": "Kajaani", "text": "Kajaani (\"Kajana\" in svedese) \u00e8 una citt\u00e0 finlandese di 38.038 abitanti (dato 2012), situata nella regione del Kainuu.\nLa citt\u00e0 si trova a sud del lago Ouluj\u00e4rvi e sul fiume Kajaaninjoki, il quale si versa nel lago Ouluj\u00e4rvi; da quest'ultimo nasce il fiume Oulujoki che si versa direttamente nel Golfo di Botnia.\nIl primo insediamento di Kajaani \u00e8 sorto nel 1604 per la costruzione dell'omonima fortezza (che serviva da centro amministrativo, prigione, base militare e rifugio). La citt\u00e0 vera e propria \u00e8 stata fondata nel 1651 da Per Brahe. Inizialmente, il villaggio era una base per lo sfruttamento delle ampie foreste della regione di Kainuu: il legname veniva fatto scorrere attraverso l'Oulojoki verso Oulu e poi da l\u00ec trasferito attraverso il Mar Baltico verso gli altri stati che ne avevano bisogno. Durante la Grande guerra del nord, nel 1716, il castello fu distrutto dai russi e oggi rimangono solo le rovine.\nL'economia di Kajaani si basa sull'industria della carta e del legno e sulla \"Kainuun prikaati\", un'unit\u00e0 dell'esercito finlandese.\nLa citt\u00e0 di Kajaani \u00e8 a sua volta divisa in pi\u00f9 quartieri e villaggi:"}
{"id": "462319", "revid": "7082", "url": "https://it.wikipedia.org/wiki?curid=462319", "title": "Dialetto castelsangrino", "text": ""}
{"id": "462320", "revid": "228587", "url": "https://it.wikipedia.org/wiki?curid=462320", "title": "Pantech Curitel", "text": "Pantech Curitel \u00e8 una societ\u00e0 coreana specializzata nella produzione di telefoni cellulari.\nFu fondata nel 2000.\nIl suo mercato \u00e8 principalmente nazionale ma ha interesse anche in Giappone, Hong Kong, Cina, India, Europa, Australia, Taiwan, USA e Canada.\nLa principale tecnologia utilizzata \u00e8 CDMA ma ci sono piani per espandersi in altri campi.\nProdotti\nNovit\u00e0.\n\"Pantech IM-U130\" \u00e8 il primo cellulare a implementare la tecnologia di SRS Lab."}
{"id": "462322", "revid": "15756", "url": "https://it.wikipedia.org/wiki?curid=462322", "title": "Rambaldo di Vaqueiras", "text": "Biografia.\nDebutto alla corte del principe d'Orange.\nIn una delle sue \"vidas\" leggiamo che...\nGiovanissimo, Raimbaut divenne \"joglar\" (menestrello) e, dopo il 1182, viene ammesso al servizio di Guglielmo del Baus (Guilhem del Bau\u00e7), principe d'Orange. \u00c8 qui che apprende l'arte del \"trobar\" e del mestiere delle armi. La \"vida\" ci informa inoltre delle sue doti:\nMa \u00e8 con Bertrando di Baux, padre di Guglielmo, che Raimbaut de Vaqueiras fece i suoi primi saggi compositivi. Un celebre torneo tenutosi in questa corte nel 1177, gli d\u00e0 una brillante occasione di mettere in mostra il suo talento. Raimbaut ne celebra in una canzone le gesta dove appare evidente che lo scopo \u00e8 quello di risollevare la gloria dei sovrani di Baux. Il primo personaggio che figura nella storia narrata dal poeta \u00e8 il suo capostipite che egli chiama semplicemente \"signore di Baux\", sia che avesse voluto designare con questo titolo Ugo, fratello del conte d'Orange (se ancora vivo), sia che parlasse di Raimond figlio di Ugo. Questo nobile signore atterra due cavalieri e mette fuori combattimento venti cavalli, cercando un suo pari tra i campioni senza trovarne alcuno. Poi entra in lizza il cavaliere che Raimbaut chiama \"mon avengutz\" (mio giovane eroe) che colpisce e disarciona tre combattenti. Questo giovane signore deve essere stato Guglielmo d'Orange, figlio di Bertrand, il quale diventa principe d'Orange nel 1181.\nQualche anno dopo, avvenimenti pi\u00f9 gravi infiammano l'animo del poeta. In base alla sua \"storia dei re aragonesi\", Zurita crede che Bertrand sia stato assassinato il giorno di Pasqua dell'anno 1181, \"ex insidiis scelerati a suis interimitur\", su ordine di Raimondo V di Tolosa, dato che Bertrand allora gli faceva guerra, in quanto alleato di Raimondo Berengario III di Provenza. Ma, Raimbaut non ne parla. Certamente esistono al riguardo di questo evento due fatti certi: l'uno \u00e8 che il conte di Provenza, nel tentativo di portare guerra verso Montpellier, cade in una imboscata, il giorno di Pasqua dell'anno 1181, e viene ucciso insieme a molti altri che erano al suo seguito; l'altro, \u00e8 che il principe Bertrand muore nello stesso periodo.\nRaimbaut de Vaqueiras annota che a causa delle ostilit\u00e0, ricollegabili alla morte del conte Raimondo Berengario III di Provenza, le propriet\u00e0 della casata dei Baux, situate nei dintorni di Montpellier, e costituenti la signoria d'Aumelas, vengono saccheggiate, trenta castelli o altre propriet\u00e0 invase, che i principi del Baus per eredit\u00e0 possedevano da tempo. Questi avvenimenti sono il soggetto di due \"sirventes\".\nNel primo, che sembra composto nel 1181, o 1182, Raimbaut rimprovera ai parenti e agli alleati dei signori di Baux, di averla lasciata spogliare senza venire in suo soccorso. Vi \u00e8 vergogna \u2013 lui dice \u2013 danno e vigliaccheria, a lasciare cos\u00ec rovinare i suoi congiunti. Accusa poi Adh\u00e9mar de Monteil, Guilhem VIII de Montpellier, Bernard d'Anduze, il signore di Nanteuil, d'avere rotto l'impegno che avevano preso con la casata di Baux, e di cercare entrare nel partito del conte di Tolosa. Loro non sapevano pi\u00f9 a quanto pare \u2013 aggiunge \u2013 n\u00e9 portare l'elmo, n\u00e9 montare a cavallo, n\u00e9 maneggiare la spada.\nIl secondo \"sirventes\" \u00e8 indirizzato al re d'Aragona. Raimbaut gli rimprovera di fare la pace con il conte di Tolosa, invece di unirsi, come aveva promesso, a Riccardo Cuor di Leone, e di venire insieme a lui in soccorso dei suoi alleati. Mi meraviglio - dice il poeta, che questo re pensa a fare pace o tregua. Se vuole acquisire la gloria, non deve affatto abbandonare il principe di Baux che non gli ha restituito le sue terre, per il conte, il suo pi\u00f9 cattivo vicino. Raimbaut non ha dunque nessun interesse a dissimulare un attentato. Bertrand non \u00e8 certamente assassinato, ma perisce nell'imboscata, insieme al conte Raimondo Berengario e i due \"sirventes\" di Raimbaut de Vaqueiras contro i nemici e gli amici ostili della casata dei Baux, testimoniano la sua riconoscenza verso i suoi benefattori.\nIl suo arrivo nel Monferrato.\nDopo il 1190, lascia la sua Provenza per andare nell'Italia del Nord, passando prima per Genova e poi per Tortona, dove pervenne alla corte dei Malaspina.\nSuccessivamente Raimbaut arriva nel Monferrato presso il marchese Bonifacio nel 1192. Ospite privilegiato, rester\u00e0 molto tempo alla sua corte dove diventa uno dei pi\u00f9 stimati trovatori. La sua \"Vida\" afferma che \u00abprimeggiava per l'ingegno, le armi e la poesia\u00bb.\nIl suo destino segue, da allora, quello di Bonifacio del Monferrato: combatte contro la citt\u00e0 di Asti, nella campagna di Sicilia nel 1194, soggiorna alla corte di Guglielmo di Forcalquier, nel 1196, poi ritorna nel Monferrato.\nQui, s'innamora di Beatrice, sorella del marchese e sposa di Enrico del Carretto. Comporr\u00e0 per lei e comincer\u00e0 a cantare in diverse lingue.\nBeatrice, la dama di Raimbaut.\nLa Dama del Monferrato, che il trovatore chiama \"Bel Cavaller\" nelle sue poesie, \u00e8 in modo particolare messa in epigrafe in tutte \"raz\u00f3s\", le quali spiegano il perch\u00e9 Raimbaut gli diede questo soprannome:\nPoi un giorno, il trovatore mentre stava spiando dalla sua finestra, vide entrare il marchese nella camera di sua sorella. Costei, nell'attesa del suo spasimante, si era allungata sul letto in \u00ababbigliamento intimo\u00bb con gli occhi chiusi.\nSuo fratello allora posa la sua spada al fianco di lei. Beatrice l'afferra \u00aballa maniera di un cavaliere\u00bb, estraendola dal fodero, e la maneggia con destrezza facendola roteare. Per questo, il suo amante gli dar\u00e0 tale soprannome.\nPoeta e crociato.\nDiventato o ridiventato soldato, parte per la \"Romania\", per la quarta crociata, insieme al marchese Bonifacio del Monferrato che ne \u00e8 al comando. La sua \"Lettera epica\" resta la fonte principale per i fatti d'armi di Bonifacio e il primo anno di crociata nell'Impero latino di Costantinopoli. Vi si racconta che il \"prode marchese\" gli diede (1205) \u00abun'importante terra e una buona rendita nel regno di Salonicco\u00bb (il Regno di Tessalonica). Questa epopea termina nel 1207 durante la battaglia sui monti Rodopi, nei pressi di Tessalonica, dove i due amici trovano la morte per mano di ribelli bulgari.\nLa sua opera poetica.\nDi lui ci rimangono 26 componimenti in lingua provenzale, nei quali, oltre a rielaborare il repertorio canonico del genere, introduce elementi di sua creazione. Per esempio, la lirica \"Eras quan vey verdeyar\" consta di cinque strofe, ciascuna in una diversa lingua romanza: occitano, italiano, lingua d'o\u00efl, guascone, galego); \"Domna, tant vos ai preiada\", in forma dialogica, \u00e8 una lite tra due innamorati in occitano e in genovese. Il componimento probabilmente pi\u00f9 conosciuto del trovatore \u00e8 Kalenda Maya, che \u00e8 anche il primo esempio noto di \"estampida\" vocale.\nGli studi di Linskill e di Jean B. Barbaro hanno ridimensionato il numero delle poesie attribuite a Raimbaut mantenendone quattro o cinque composte in Provenza e diciassette o diciotto nell'Italia settentrionale o in Oriente.\nL'opera di Raimbaut si divide in tre grandi periodi :\nL'ispiratore di Petrarca.\nL'opera del trovatore provenzale, parimenti alla Divina Commedia di Dante, all\"'Amorosa Visione\" di Boccaccio, alla Bibbia o agli autori latini (Virgilio, Ovidio o Properzio), ha influenzato Petrarca nella stesura dei suoi \"Trionfi\".\nIl suo \"Carros\" era conosciuto dal poeta valchiusino e certamente ne ispir\u00f2 la composizione. Ma Corrado Belluomo Anello fa rilevare che :\nIl \"Carros\" o \"L'Amoroso Carroccio\".\nComposto nel 1201 alla Corte del Monferrato, \u00e8 il componimento poetico pi\u00f9 originale e pi\u00f9 conosciuto di Raimbaut. Charles Rostaing lo descrive come un poema epico-lirico dove l'autore narra un'immaginaria \"guerra fra donne\". Le gelose, venute da Piemonte, Lombardia, Romagna, Toscana, Liguria e Savoia, salgono sopra un carro, il \"Carroccio\", corazzate di pelli di porco, per affrontare armi in mano Beatrice, che si vuole sia la pi\u00f9 bella.\nNaturalmente, la dama di Raimbaut riesce vittoriosa e tutte le riconoscono la sua meravigliosa bellezza. Pieno di brio e fantasia, questa composizione ricorda nella brillantezza il \"Drogman senher\" di Peire Vidal.\nUno schema metrico nuovo.\nIl \"Carros\" si presenta nella struttura come una \"canso\" con nove \"coblas\" e due \"tornadas\". Queste \"coblas singulars\" sono costituite da quindici versi di lunghezza diseguale seguiti da \"tornadas\" che riprendono le rime dei tre ultimi versi dell'ultima \"cobla\".\nCharles Rostaing fa notare che questo schema, creato da Raimbaut, sar\u00e0 ripreso da un unico trovatore, Albertet de Sisteron, vissuto in Italia dal 1210 al 1221.\nRambaldo sulle scene.\nIspirandosi alle gesta di questo personaggio il commediografo Nino Berrini scrisse la commedia \"Rambaldo di Vaqueiras\", rappresentata per la prima volta nel 1928 al Teatro Manzoni di Milano. La commedia \u00e8 stata riproposta dall'Accademia Aleramica di Alba, in forma ridotta, il 12 agosto 2007 al Castello dei conti Cipollini."}
{"id": "462323", "revid": "54354", "url": "https://it.wikipedia.org/wiki?curid=462323", "title": "Pantech", "text": ""}
{"id": "462325", "revid": "54354", "url": "https://it.wikipedia.org/wiki?curid=462325", "title": "Pantech &amp; Curitel", "text": ""}
{"id": "462328", "revid": "1005847", "url": "https://it.wikipedia.org/wiki?curid=462328", "title": "Maria Chiara Acciarini", "text": "Biografia.\nLaureata in economia e in lettere, \u00e8 stata insegnante di materie giuridiche ed economiche e preside in una scuola media superiore. Ha fatto parte, dal 1988 al 1990, della segreteria della CGIL Scuola di Torino. Attualmente svolge attivit\u00e0 di saggista, scrivendo libri sul sistema di istruzione e di memorialistica familiare. \nNipote di Filippo Acciarini, giornalista socialista morto a Mauthausen il 2 marzo 1945, \u00e8 impegnata nello studio della deportazione nei campi di concentramento nazisti; \u00e8 membro del Consiglio di Amministrazione della Fondazione della Memoria della Deportazione e del Comitato Tecnico Scientifico della Presidenza del Consiglio dei Ministri per la realizzazione del nuovo memoriale italiano ad Auschwitz. \nDal 2019 \u00e8 presidente del Comitato Nazionale per le celebrazioni del centenario della nascita di Bianca Guidetti Serra.\nAttivit\u00e0 politica.\nDal 1993 al 1996 \u00e8 stata eletta consigliera comunale del capoluogo piemontese, dove risiede.\nGi\u00e0 esponente dei Democratici di Sinistra, \u00e8 tra le fondatrici di \"Emily in Italia\", un'associazione che si propone di favorire la partecipazione delle donne nella vita pubblica. \u00c8 stata responsabile nazionale del gruppo \"Vita Animale\" dei DS ed \u00e8 stata eletta deputata nel 1996 e senatrice nel 2001.\nDal 18 maggio del 2006 all'8 maggio del 2008 ha fatto parte del secondo governo Prodi in qualit\u00e0 di sottosegretaria al Ministero della Famiglia. Nel maggio 2007 ha lasciato i DS a seguito del IV congresso ed ha aderito a Sinistra Democratica. In seguito ha aderito al partito di Nichi Vendola, Sinistra Ecologia Libert\u00e0.\nAlle elezioni politiche del 2013 \u00e8 stata candidata al Senato con Sel in Piemonte.\nIscritta a Sinistra Italiana, fa parte della Segreteria Regionale del partito."}
{"id": "462329", "revid": "729019", "url": "https://it.wikipedia.org/wiki?curid=462329", "title": "Gruppo SK", "text": "Il Gruppo SK \u00e8 una societ\u00e0 sudcoreana. Precedentemente era chiamata Sunkyung Group, dal 1997 SK Group."}
{"id": "462331", "revid": "54354", "url": "https://it.wikipedia.org/wiki?curid=462331", "title": "BenQ Corporation", "text": ""}
{"id": "462334", "revid": "16066", "url": "https://it.wikipedia.org/wiki?curid=462334", "title": "Automatic Test Equipment", "text": ""}
{"id": "462336", "revid": "1821847", "url": "https://it.wikipedia.org/wiki?curid=462336", "title": "Nazionalismo romantico", "text": "Il nazionalismo romantico (o nazionalismo organico) \u00e8 la forma di nazionalismo in cui lo stato deriva la sua legittimit\u00e0 politica dalla natura organica dei suoi governati, la cui unit\u00e0 complessiva \u00e8 assimilata cio\u00e8 ad un organismo vivente, ed \u00e8 animata da un comune spirito del popolo (\"Volksgeist\" in tedesco). Quest'unit\u00e0 include, a seconda del particolare modo in cui la si applica, la lingua, l'etnia, la cultura, la religione e i costumi della \"nazione\", nel suo principale significato di coloro che sono \"nati\" all'interno della medesima cultura. Tale forma di nazionalismo nasce come reazione all'egemonia imperiale e dinastica, in cui la legittimit\u00e0 dello stato proveniva dall'alto del potere monarchico, che ne giustificava l'esistenza, e poteva al limite derivare da Dio (si veda il diritto divino dei re).\nIl nazionalismo romantico \u00e8 stato uno dei concetti chiave del romanticismo e uno dei suoi lasciti pi\u00f9 durevoli; le sue affermazioni culturali hanno avuto un ruolo centrale nell'arte e nelle filosofie post-illuministiche. Fin dalle sue fasi iniziali, in cui poneva attenzione allo sviluppo dei linguaggi nazionali, del folklore nazionale, dei valori spirituali, dei costumi e delle tradizioni locali, ai movimenti che avrebbero ridisegnato la mappa d'Europa e portato alle richieste di \"autodeterminazione\" della nazionalit\u00e0, il nazionalismo fu uno dei temi chiave del Romanticismo, che ne determin\u00f2 il suo ruolo, espressioni e significati."}
{"id": "462337", "revid": "78273", "url": "https://it.wikipedia.org/wiki?curid=462337", "title": "Moldavia storica", "text": ""}
{"id": "462340", "revid": "125006638", "url": "https://it.wikipedia.org/wiki?curid=462340", "title": "Gianni Vernetti", "text": "Biografia.\nStudi e vita privata.\n\u00c8 sposato con Laura de Donato, giornalista del TG3, con cui ha quattro figli.\nNel 1985 si \u00e8 laureato alla facolt\u00e0 di architettura del Politecnico di Torino e nel 1989 ha ottenuto il dottorato di ricerca in Tecnologia dell'Architettura al Politecnico di Milano. Fra il 1985 e il 1995 ha svolto la libera professione di architetto e urbanista.\nAttivit\u00e0 politica con i Verdi a Torino.\nNel 1979 \u00e8 tra i promotori del Comitato di Controllo per le Scelte Energetiche e del movimento antinucleare.\nNel 1984 \u00e8 fra i fondatori della Federazione dei Verdi italiani e nel 1990 viene eletto nelle liste dei Verdi al consiglio comunale di Torino.\nFra il 1993 e il 1999 \u00e8 stato assessore allo Sviluppo Sostenibile della Citt\u00e0 di Torino con delega ai Lavori Pubblici, Ambiente e Riqualificazione Urbana.\nDeputato per L'Ulivo/Margherita (2001-06).\nNel 2001 \u00e8 stato eletto per la prima volta alla Camera dei deputati nelle liste dell'Ulivo.\n\u00c8 stato capogruppo della Margherita nella Commissione Attivit\u00e0 Produttive della Camera dei deputati promuovendo diverse iniziative legislative in materia di energie rinnovabili.\n\u00c8 stato membro della direzione nazionale di Democrazia e Libert\u00e0-La Margherita e responsabile prima del dipartimento Energia, poi del dipartimento Relazioni internazionali del partito.\nSenatore per L'Ulivo (2006-08) e sottosegretario agli esteri.\nNel 2006 \u00e8 stato eletto al Senato della Repubblica ed \u00e8 diventato Sottosegretario agli Affari Esteri (2006-2008) nel Governo Prodi II. Durante il suo mandato alla Farnesina ha avuto la delega alle relazioni bilaterali fra l'Italia e i paesi dell'Asia e del Pacifico ed ai Diritti Umani.\nVernetti ha promosso la prima Conferenza Italia-Asia Centrale nel settembre 2007 e ha promosso numerosi progetti di cooperazione economica, scientifica e universitaria con l'India, la Cina, la Corea, il Vietnam, Sri Lanka e il Pakistan. Durante il suo mandato l'Italia \u00e8 entrata in dialogo con il Forum delle isole del Pacifico.\nVernetti ha anche rappresentato l'Italia all'Consiglio per i diritti umani delle Nazioni Unite e all'Assemblea generale delle Nazioni Unite. Ha coordinato la campagna italiana per la moratoria universale della pena di morte, coordinando anche l'azione di ricerca del consenso alle Nazioni Unite che ha portato all'approvazione della risoluzione nel dicembre del 2007.\nDeputato PD e Alleanza per l'Italia (2008-2013).\nNel 2008 \u00e8 stato eletto per un terzo mandato alla Camera dei deputati nelle liste del Partito Democratico. \u00c8 membro della Commissione Affari Esteri della Camera dei deputati e della Delegazione Italiana nell'Assemblea Parlamentare della NATO.\nGianni Vernetti \u00e8 stato responsabile esteri del Partito Democratico Europeo e coordinatore dell'Alleanza dei Democratici.\nDal 2008 \u00e8 co-presidente del gruppo italiano dell'Internazionale Liberale.\nNel 2008 ha fondato l'Integruppo Parlamentare Italia-Tibet di cui \u00e8 presidente ed \u00e8 stato anche vicepresidente dell'Associazione Parlamentare Italia-Israele.\nLo stesso anno si \u00e8 dichiarato a favore di impedire al presidente iraniano Ahmadinejad di recarsi al vertice FAO a Roma, in quanto considerato \"persona non grata\".\nNel novembre del 2009 \u00e8 fra i promotori del movimento politico di Alleanza per l'Italia, che abbandona il 2 giugno 2012 insieme a Linda Lanzillotta denunciando il fallimento del progetto del Nuovo Polo per l'Italia, partito unitario delle forze moderate e centriste che comprendesse UdC, Fli, Api e Mpa..\nNel 2011 ha sostenuto i ribelli durante la Prima guerra civile in Libia contro il regime di Gheddafi.\nAttivit\u00e0 successive.\nVernetti decide di non ricandidarsi alle elezioni politiche del febbraio 2013 e nel maggio del 2013 si iscrive nuovamente al Partito Democratico.\nSi \u00e8 dichiarato a favore di un intervento internazionale nella guerra civile siriana, anche in assenza di mandato ONU. Si dedica al settore delle energie rinnovabili e a fine 2015 fonda \"Gea.Solar\", azienda per lo sviluppo e la realizzazione di impianti ad energia solare in vari paesi di Asia, Africa e America Latina, di cui \u00e8 presidente e amministratore delegato. \nDa gennaio 2018 \u00e8 editorialista de La Stampa e dal maggio 2020 di Huffington Post e La Repubblica, dove scrive diversi editoriali e articoli di approfondimento su politica estera, geopolitica e diritti umani. "}
{"id": "462346", "revid": "1522738", "url": "https://it.wikipedia.org/wiki?curid=462346", "title": "Kintaro (Mortal Kombat)", "text": ""}
{"id": "462348", "revid": "2057607", "url": "https://it.wikipedia.org/wiki?curid=462348", "title": "Valerio di Alvito", "text": "San Valerio di Alvito, venerato come santo e martire dalla Chiesa cattolica, fu un soldato romano. Si festeggia il marted\u00ec dopo la Pentecoste ma per permettere a tutti gli alvitani di partecipare si posticipa al venerd\u00ec e sabato successivi.\nMartirizzato, le sue spoglie furono traslate il 6 giugno 1656 dalle Catacombe di Santa Ciriaca a Roma ad Alvito, di cui \u00e8 patrono, nella chiesa di San Simeone Profeta. Venne invocata la sua protezione dalla grave pestilenza che occorreva in quell'anno. Nella storia della traslazione del corpo furono coinvolti vari personaggi: il primo in assoluto fu Mons. Marcello Anania, vescovo di Nepi e Sutri, in qualit\u00e0 di vice-gerente del Cardinal Vicario per la citt\u00e0 di Roma. \nL'atto notarile con il quale le reliquie del corpo di San Valerio e le ossa di altri due martiri, Ippolito e Gennaro, sono fatte oggetto di dono all'Abate don Francesco Narducci per essere poste in venerazione nella chiesa di San Simeone Profeta, fu redatto il 4 gennaio 1656, sotto il primo pontificato di Papa Alessandro VII e fu erogato dal notaio D. Lauro Pino \"de Genuis\" nell'abitazione del Vice-Gerente Mons. Marco Antonio Oddi, Vescovo di Gerapoli.\nLa cassa lignea contenente le reliquie dei tre corpi fu traslata il marted\u00ec dopo la solennit\u00e0 di Pentecoste e fu posta sotto l'altare maggiore; tuttavia, per esporre le sacre reliquie al culto dei fedeli, bisogn\u00f2 attendere pi\u00f9 di un secolo (22 marzo 1797), quando la Sacra Congregazione dei Riti con apposito decreto ne consent\u00ec la venerazione. Invece le spoglie di San Valerio Martire vennero subito riconosciute autentiche ed esposte al culto e all'amore del popolo alvitano. \nSecondo una leggenda devozionale alvitana, san Valerio martire avrebbe protetto la citt\u00e0 di Alvito dai bombardamenti della Seconda guerra mondiale, essendo stato l'unico centro della Valle di Comino, assieme a San Donato Val di Comino, a non aver riportato gravi danni e a non aver avuto sfollati. Fu considerato anche protettore di alcuni soldati alvitani che, avendo chiesto la sua intercessione, si salvarono durante le battaglie."}
{"id": "462355", "revid": "1318658", "url": "https://it.wikipedia.org/wiki?curid=462355", "title": "Elena Montecchi", "text": "Biografia.\nSia lei che la sua famiglia, antifascista e partigiana, sono originarie di Cavazzoli, una frazione di Reggio Emilia dov'\u00e8 nata.\nDiplomata in un istituto magistrale, di professione impiegata, venne eletta per la prima volta alla Camera nel 1987 con il Partito Comunista Italiano ed \u00e8 sempre stata confermata fino alle elezioni politiche del 2001, in cui ottenne il 66,72% dei voti nel suo collegio emiliano.\nIn seguito al scioglimento del PCI con la svolta della Bolognina di Achille Occhetto nel 1991, aderisce alla nascita del Partito Democratico della Sinistra (PDS).\nDopo la vittoria de L'Ulivo di Romano Prodi alle politiche del 1996, e il successivo incarico di formare un esecutivo presieduto da Prodi stesso, viene nominata sottosegretario di Stato al Ministero del lavoro e della previdenza sociale nel primo governo Prodi, e successivamente sottosegretario alla Presidenza del Consiglio dei ministri nel primo e secondo governo D'Alema ed infine nel secondo governo Amato.\nNel 1998 aderisce alla svolta in chiave moderna di Massimo D'Alema dal PDS ai Democratici di Sinistra (DS), per unificare il PDS con altre forze della sinistra italiana, diventandone esponente DS della sua corrente, nonch\u00e9 vicina alle posizioni di D'Alema.\nIn seguito alla nascita del secondo governo Prodi nel 2006, viene nominata dal Consiglio dei Ministri sottosegretario di Stato al Ministero dei beni e delle attivit\u00e0 culturali, affiancando il ministro Francesco Rutelli, carica che mantiene fino alla fine dell'esecutivo nel maggio 2008.\nAppassionata della musica di Frank Zappa, ha scritto articoli di critica musicale su l'Unit\u00e0 e su www.dsonline.it.\nNel 2020, in occasione del referendum costituzionale sulla riduzione del numero dei parlamentari legato alla riforma \"Fraccaro\" avviata dal governo Conte I guidato dalla Lega assieme al Movimento 5 Stelle (M5S) e concluso dal governo Conte II guidato dalla coalizione M5S e Partito Democratico, si schiera per il \"No\", affermando che la riduzione del numero di parlamentari \u00e8 una scelta opportuna solo se inserita nel cambiamento di differenziare le funzioni di Camera e Senato."}
{"id": "462357", "revid": "29863", "url": "https://it.wikipedia.org/wiki?curid=462357", "title": "Steve Di Giorgio", "text": ""}
{"id": "462361", "revid": "729019", "url": "https://it.wikipedia.org/wiki?curid=462361", "title": "Miosi", "text": "La miosi \u00e8 la diminuzione del diametro della pupilla per contrazione del muscolo costrittore della pupilla. Si pu\u00f2 avere miosi per cause fisiologiche, patologiche e farmacologiche.\nIl fenomeno contrario alla miosi, cio\u00e8 l'ingrandimento del diametro pupillare, \u00e8 detto midriasi, ed \u00e8 un fenomeno simpatico mediato dal ganglio cervicale superiore.\nMiosi e midriasi formano il \"riflesso pupillare alla luce\".\nCaratteristiche.\n\u00c8 un fenomeno fisiologico, che avviene in risposta a stimoli luminosi intensi. Questo riflesso \u00e8 consensuale: la presenza di uno stimolo luminoso diretto ad un solo occhio causa costrizione di entrambe le pupille. La miosi si realizza per azione nervosa parasimpatica mesencefalica sul muscolo costrittore della pupilla.\nLo stimolo luminoso viene registrato dalla retina, e attraverso il tratto ottico accessorio giunge al nucleo pretettale. Questo nucleo invia fibre ai nuclei di Edinger-Westphal sia ipsilaterale che controlaterale (questo fatto spiega la consensualit\u00e0 del riflesso di miosi, ovvero anche quando la luce colpisce soltanto un occhio si contraggono entrambe le pupille). Il nucleo di Edinger-Westphal invia fibre parasimpatiche pregangliari, che decorrono nel nervo oculomotore comune per giungere al ganglio ciliare. Qui le fibre instaurano sinapsi con i neuroni del ganglio, che invia fibre postgangliari parasimpatiche che attraverso i nervi ciliari brevi giungono sino al muscolo costrittore della pupilla.\nCause patologiche di miosi.\nLa miosi pu\u00f2 essere anche un fenomeno patologico con cause differenti, tra cui:\nL'asimmetria del riflesso di miosi (anisocoria) pu\u00f2 indicare una lesione traumatica o vascolare a livello del mesencefalo.\nCause farmacologiche di miosi.\nLa miosi pu\u00f2 essere provocata in modo farmacologico, a scopo terapeutico o diagnostico, mediante l'instillazione nel sacco congiuntivale (applicazione di collirio) di pilocarpina, eserina o altri farmaci miotici."}
{"id": "462362", "revid": "124997906", "url": "https://it.wikipedia.org/wiki?curid=462362", "title": "Sepoltura da vivo", "text": "La sepoltura da vivo pu\u00f2 essere \"volontaria\", come in un rito o un metodo di esecuzione che consiste nel seppellire o murare viva una persona; \"accidentale\", per esempio come conseguenza di crolli, terremoti e valanghe; o \"erronea\", come nel caso delle cosiddette \"esequie premature\" seguenti a morte apparente, quando cio\u00e8 si ritiene per errore che una persona sia morta mentre \u00e8 ancora viva.\nStoria.\nAntica Persia.\nNella cultura persiana l'usanza rituale della sepoltura di persone vive \u00e8 attestata in Erodoto, in questo caso come offerta rituale ad una divinit\u00e0 infera:\nNella stessa area culturale veniva utilizzata probabilmente anche come metodo di esecuzione. Un passo dell'Anabasi di Senofonte sembra adombrare proprio questa usanza, probabilmente consumatasi in una tenda dell'accampamento di Ciro, durante la spedizione dei diecimila:\nRoma ed impero romano d\u2019oriente.\nNell'antica Roma, come testimonia Petronio nel Satyricon, la pena per le vestali che avevano violato la castit\u00e0 era la sepoltura da vive in una tomba. L'imperatore Zenone, secondo una leggenda popolare, fu sepolto vivo dopo aver perso i sensi perch\u00e9 ubriaco o ammalato; risvegliatosi, avrebbe chiesto aiuto, ma la moglie Ariadne non avrebbe permesso di aprire il sarcofago.\nMedioevo.\nTietmaro riporta l'episodio secondo la quale l'arcivescovo di Colonia, Gerone, venne sepolto vivo.\nNel 1447 Mircea II di Valacchia, fratello maggiore di Vlad III, dopo essere stato accecato con un ferro rovente, venne sepolto vivo a seguito di una congiura dei boiari di T\u00e2rgovi\u0219te. In Danimarca, nello statuto di Ribe del 1269, per i ladri di sesso femminile fu indicata la sepoltura prematura come condanna. Sempre in Danimarca, la stessa pena fu indicata per le adultere (per gli adulteri era prevista la decapitazione) durante il regno di Margherita I (10 agosto 1387 \u2013 28 ottobre 1412).\nArte e letteratura.\nUn celebre caso di condanna a morte per sepoltura da vivo \u00e8 quella che nell'Aida colpisce Radames, generale egiziano reo di tradimento, al quale di nascosto si associa l'eroina stessa del dramma.\nIl tema della sepoltura da vivo viene esplorato anche da Edgar Allan Poe nei racconti \"La sepoltura prematura\" e \"Berenice.\""}
{"id": "462363", "revid": "767487", "url": "https://it.wikipedia.org/wiki?curid=462363", "title": "Steve DiGiorgio", "text": "Biografia.\nFin da giovane coinvolto nella scena thrash metal \u00e8 membro fisso della band Sadus fondata assieme a Darren Travis e Jon Allen.\nLa poca fortuna della band lo ha spinto ad entrare come turnista in vari gruppi metal, in particolare i Death, con cui incider\u00e0 \"Human\" e \"Individual Thought Patterns\", nel quale si riesce a notare di pi\u00f9 la sua qualit\u00e0 di creare linee e giri complessi fuori dallo schema delle partiture di chitarra, in particolare nella canzone \"The Philosopher\" in cui l'assolo di basso si incontra con l'assolo di chitarra di Chuck Schuldiner, con cui collaborer\u00e0 anche alla pubblicazione di \"The Fragile Art of Existence\".\nQueste sue qualit\u00e0 innovative gli hanno permesso di usare il basso come strumento solistico oltre che ritmico.\nOltre ai Death, vanta presenze all'interno di varie band dalle pi\u00f9 note alle band pi\u00f9 underground, i Testament, Skid Row, Iced Earth, Dragonlord, Autopsy ma anche Angel Down e Obscura nelle esibizioni dal vivo. Ha lavorato anche con i chitarristi James Murphy e Takayoshi Ohmura.\nNel 2007 ritorna con i Sadus con l'album \"Out for Blood.\"\nNel 2010 diviene membro dei Charred Walls of the Damned, band power metal di Richard Christy e Ripper Owens con cui pubblicher\u00e0 tre album, mentre nel 2012 partecipa al progetto dell'ex batterista degli Opeth Martin Lopez, con cui ha pubblicato l'album \"Cognitive\".\nDiGiorgio suona anche nei Dark Hall, un quartetto jazz/fusion fondato nel 1993 in compagnia del sassofonista Flamp Sorvari, del batterista Chris Dugan e del chitarrista Eric Cutler che ha per\u00f2 ufficialmente prodotto solo tre demo.\n\u00c8 stato anche endorser per l'azienda di chitarre e bassi ESP, di cui ha avuto anche un modello di basso a suo nome.\nIl 31 ottobre 2019 ha fondato la band Quadvium assieme all'ex bassista di Pestilence e Obscura Jeroen Paul Thesseling. Assieme ai due bassisti completano la formazione il chitarrista Raphael De Stefano e il batterista Yuma van Eekelen.\nInfluenze.\nLe sue influenze sono molto varie; per quanto riguarda il rock, spaziano dall hard rock e rock progressivo passando per il folk rock, con bassisti come Geddy Lee dei Rush e Chris Squire degli Yes e di Dave Pegg.\nInvece nel jazz e i suoi punti di riferimento sono Jaco Pastorius e Stanley Clarke mentre per quanto riguarda il metal vi \u00e8 l'indiscusso leader e bassista degli Iron Maiden Steve Harris.\nOltre a questi punti di riferimento il bassista menziona sempre bassisti contemporanei di cui apprezza il loro lavoro con lo strumento, dal progressive metal, citando bassisti del calibro di John Myung, del metal estremo, citando Jeroen Paul Thesseling (Pestilence, Obscura) e Alex Webster dei Cannibal Corpse e Blotted Science e del metal sperimentale Justin Chancellor dei Tool."}
{"id": "462364", "revid": "31470", "url": "https://it.wikipedia.org/wiki?curid=462364", "title": "5 forze competitive di Porter", "text": ""}
{"id": "462368", "revid": "22475", "url": "https://it.wikipedia.org/wiki?curid=462368", "title": "Uscita per l'inferno", "text": "Uscita per l'inferno \u00e8 un romanzo thriller scritto da Stephen King e pubblicato nel 1981 con lo pseudonimo di Richard Bachman. Come altri romanzi pubblicati con tale pseudonimo (vedi \"La lunga marcia\" o anche \"L'uomo in fuga\"), si differenzia dalle altre opere di Stephen King per l'assoluta mancanza di elementi soprannaturali ben cari al rinomato scrittore, quali vampiri, licantropi o case infestate dagli spettri; in favore di uno stile pi\u00f9 realistico e spietato.\nTrama.\nGeorge Dawes \u00e8 un uomo pacifico con moglie ed un impiego fisso presso una lavanderia, che per\u00f2 non riesce a superare il trauma della scomparsa del figlio Charles, morto giovanissimo per un tumore cerebrale.\nVenuto a sapere della prossima costruzione di un inutile tratto di autostrada (il \"prolungamento della 784\"), che lo costringer\u00e0 a lasciare la sua casa e la lavanderia per cui lavora, George perde completamente il controllo finendo per abbandonare i suoi colleghi e la sua adorata moglie Mary ed iniziando una serie di avventure tra malavitosi senza scrupoli, un missionario senza speranza ed un'autostoppista giovane e disillusa, Olivia, incontrata nei suoi vagabondaggi senza scopo sull'autostrada.\nMa dentro di s\u00e9 una parte risoluta e senza volto acquista armi ed esplosivi in attesa del fatidico 20 gennaio del 1974, termine ultimo che il municipio gli ha lasciato per sgomberare la casa in cui ormai vive da solo guardando la TV e mangiando popcorn..."}
{"id": "462369", "revid": "889336", "url": "https://it.wikipedia.org/wiki?curid=462369", "title": "Michela Murgia", "text": "Biografia.\nHa frequentato l'istituto tecnico industriale. Fra le varie esperienze lavorative precedenti all'attivit\u00e0 di scrittrice, quella di insegnante di religione nelle scuole, per sei anni, di venditrice di multipropriet\u00e0, di operatrice fiscale, di dirigente amministrativa in una centrale termoelettrica e quella di portiera di notte.\nNel suo primo libro, \"Il mondo deve sapere\", dapprima concepito e praticato come un blog, ha raccontato in chiave satirica la realt\u00e0 degli operatori di telemarketing all'interno del call center di un'importante multinazionale (Kirby Company), descrivendo lo sfruttamento economico e la manipolazione psicologica a cui sono sottoposti tali lavoratori precari. Dal libro \u00e8 stata tratta l'opera teatrale \"Il mondo deve sapere\" (di David Emmer, con Teresa Saponangelo) e ha ispirato la sceneggiatura del film \"Tutta la vita davanti\" di Paolo Virz\u00ec con Isabella Ragonese, Sabrina Ferilli, Elio Germano, Valerio Mastandrea e Massimo Ghini.\nDi formazione cattolica, \u00e8 stata animatrice nell'Azione Cattolica come referente regionale del settore giovani. Ha ideato uno spettacolo teatrale rappresentato nella piana di Loreto al termine del pellegrinaggio nazionale dell'Azione Cattolica del settembre 2004, al quale ha assistito anche Papa Giovanni Paolo II. \nAveva un blog, \"Il Mio Sinis\", nel quale descriveva, anche con fotografie, la penisola del Sinis. Nel 2007 \u00e8 gi\u00e0, con un suo scritto, tra i 42 scrittori riuniti da Giulio Angioni in \"Cartas de logu: scrittori sardi allo specchio\". Nel 2008 pubblica per Einaudi \"Viaggio in Sardegna\", una guida letteraria a luoghi meno noti dell'isola. Nel 2009 pubblica, sempre per Einaudi, il romanzo \"Accabadora\", una storia che intreccia nella Sardegna degli anni cinquanta i temi dell'eutanasia e dell'adozione. Il romanzo \u00e8 uscito in traduzione tedesca nel 2010 per l'editore Wagenbach. Nel 2011 il free climber Maurizio Zanolla, in arte Manolo, ha intitolato al romanzo \"Accabadora\" un settore di arrampicata a Gutturu Cardaxius, da lui aperto in Sardegna con Bruno Fonnesu.\nCon \"Accabadora\" ha vinto la sezione narrativa del Premio Dess\u00ec nel 2009. Questo romanzo esce anche in audiolibro, con la voce della stessa autrice, per la Emons Audiolibri. Nel 2010 si aggiudica anche il SuperMondello nell'ambito del Premio Mondello e il Premio Campiello. Nel 2011 pubblica, per Einaudi, \"Ave Mary. E la chiesa invent\u00f2 la donna\". Dal libro hanno tratto ispirazione i Punkreas per il testo \"Santa Madonna\", scritto per Fedez e contenuto nell'album \"Mr. Brainwash\" del 2013.\nNel 2012, sempre da Einaudi, pubblica \"L'incontro\" e un racconto all'interno dell'antologia \"Presente\" (AA.VV.). Sempre nello stesso anno, per conto di Carac\u00f2 Editore, pubblica, all'interno dell'antologia \"Piciocas. Storie di ex bambine dell'Isola che c'\u00e8\", il racconto \"L'aragosta\". Nel 2013 ha pubblicato per Laterza il pamphlet contro il femminicidio scritto a quattro mani con Loredana Lipperini e intitolato \"L'ho uccisa perch\u00e9 l'amavo: falso!\" Nell'ottobre del 2015 esce per Einaudi il romanzo \"Chir\u00fa.\" Nella primavera del 2016, ancora per Einaudi, d\u00e0 alle stampe il pamphlet \"Futuro Interiore\" sui temi dell'identit\u00e0, del potere e della democrazia. Nella stagione televisiva 2016-17 partecipa alla trasmissione \"Quante storie\" di Rai 3 con una rubrica quotidiana di recensioni letterarie e consigli librari. Dal 30 settembre 2017 al 4 novembre 2017 ha condotto, il sabato pomeriggio su Rai 3, \"Chakra\".\nNel 2018 ha pubblicato per Marsilio il memoir letterario \"L'inferno \u00e8 una buona memoria\", ispirato al romanzo \"Le nebbie di Avalon\" di Marion Zimmer Bradley. Due mesi dopo viene dato alle stampe per i tipi di Einaudi il pamphlet politico \"Istruzioni per diventare fascisti\", che viene tradotto in cinque lingue. Nel febbraio del 2019 esce per le edizioni Adriano Salani la raccolta di storie illustrate \"Noi siamo tempesta,\" che nello stesso anno vince il premio Morante e la menzione speciale della giuria del premio Andersen\".\"\nNel 2019, in collaborazione con Chiara Tagliaferri, pubblica per Mondadori la raccolta di racconti biografici \"Morgana, storie di ragazze che tua madre non approverebbe\", tratto dall'omonimo podcast della piattaforma Storie Libere che le due autrici realizzano insieme dal 2018. Nello stesso anno contribuisce all'antologia \"Le nuove Eroidi\" per Harper Collins, con il racconto \"Elena\". Dal settembre 2019 all'agosto del 2020 ha condotto a Radio Capital, insieme ad Edoardo Buffoni, la trasmissione serale quotidiana TgZero, fino al gennaio 2019 condotta da Vittorio Zucconi.\nIl 7 dicembre 2020 Michela Murgia \u00e8 stata invitata ad aprire, con un discorso introduttivo, la prima del Teatro alla Scala di Milano, svoltasi a porte chiuse per l'emergenza Covid e trasmessa in televisione.\nDal gennaio 2021 cura \"L'Antitaliana\", la storica rubrica de \"L'Espresso\" nata negli anni '80 e curata prima da Giorgio Bocca e poi da Roberto Saviano; Michela Murgia \u00e8 la prima donna a firmare questa rubrica.\nTeatro.\nNel 2016, per la produzione del Teatro di Sardegna, scrive due testi teatrali che vanno in scena al Teatro Massimo di Cagliari. Uno \u00e8 la distopia in tre atti \"Cento\", per la regia di Marco Sanna con Lia Careddu, Felice Montervino, Isella Orchis, Leonardo Tomasi e Francesca Ventriglia. L'altro \u00e8 il monologo in lingua sarda \"Spadoneri\", portato in scena e diretto da Elio Turno Arthemalle. Nel novembre dello stesso anno al Centro Congressi Giovanni XXIII di Bergamo viene realizzata, per la regia di Serena Sinigaglia, la lettura scenica del suo testo \"Caterina da Siena\", scritto con Elena Maffioletti e interpretato da Arianna Scommegna.\nNel settembre 2017, per la produzione del teatro di Roma, il suo testo \"Festa nazionale\" viene inserito nel progetto collettivo Ritratto di una nazione, in cui assieme a Murgia partecipano altri drammaturghi italiani come Vitaliano Trevisan e Marco Martinelli, e va in scena con la regia di Fabrizio Arcuri e l'interpretazione di Arianna Scommegna e Fonte Fantasia. Nello stesso anno debutta al Teatro Biblioteca Quarticciolo lo spettacolo Accabadora tratto dal romanzo omonimo, con l'adattamento di Carlotta Corradi, la regia e la produzione di Veronica Cruciani e del Teatro Donizetti di Bergamo e l'interpretazione di Monica Piseddu. Nello stesso anno debutta anche al Teatro Eliseo di Nuoro come attrice, interpretando il ruolo di Grazia Deledda nello spettacolo \"Quasi Grazia\", scritto da Marcello Fois e prodotto dal Teatro di Sardegna per la regia di Veronica Cruciani, insieme a Marco Brinzi, Valentino Mannias e Lia Careddu.\nDal 2018 porta in scena due produzioni teatrali: \"Istruzioni per diventare fascisti\", tratto dal suo omonimo libro e accompagnato dalle musiche di Frantziscu Medda Arrogalla, e \"Dove sono le donne\", un monologo sull'assenza di rappresentanza di genere nelle istituzioni della politica, della cultura e della magistratura.\nAttivit\u00e0 politica e attivismo.\nNel 2007 sostiene la candidatura di Mario Adinolfi alle elezioni primarie del Partito Democratico.\nNel settembre 2010 ha dichiarato in un'intervista al Corriere della Sera di \"auspicare l'indipendenza della Sardegna\". Ha sostenuto come simpatizzante dapprima il movimento iRS - Indipendentzia Repubrica de Sardigna, e in seguito il partito indipendentista ProgReS - Progetu Rep\u00f9blica de Sardigna. Si presenta come candidata presidente alle elezioni regionali sarde del 2014 e arriva terza con il 10% circa delle preferenze, non ottenendo quindi il seggio in Consiglio regionale.\nAlle elezioni europee del 2019 sostiene la Sinistra, lista che comprende Sinistra Italiana, Rifondazione Comunista, L'Altra Europa con Tsipras, Convergenza Socialista, Partito del Sud e Transform! Italia. La lista ottiene l'1,75% dei voti validi e nessun seggio.\nVita privata.\nMichela Murgia \u00e8 stata sposata dal 2010 al 2014 con Manuel Persico, informatico bergamasco di 12 anni pi\u00f9 giovane. Ha dichiarato di essere guarita da un tumore diagnosticatole nel 2014.\nCondanna.\nNel febbraio 2019 Michela Murgia \u00e8 stata condannata a pagare la somma di euro pi\u00f9 interessi e spese legali, per inadempienza contrattuale nei confronti della casa editrice Il Maestrale. Dopo aver presentato ricorso, il 2 aprile 2021 la Corte presieduta dalla giudice Maria Teresa Spanu ha confermato la sentenza di primo grado."}
{"id": "462370", "revid": "339392", "url": "https://it.wikipedia.org/wiki?curid=462370", "title": "S.n.c.", "text": ""}
{"id": "462375", "revid": "1543377", "url": "https://it.wikipedia.org/wiki?curid=462375", "title": "Muhammad Husayn Haykal", "text": "Nato a Man\u1e63\u016bra (Governatorato di Daqahliyya) in famiglia egiziana appartenente della buona borghesia, Haykal studi\u00f2 diritto in Egitto e in Francia dal 1909 al 1913. &lt;br&gt;\nFu avvocato, docente universitario e giornalista (scriver\u00e0 su \"al-Siy\u0101sa\", \"La Politica\", e \"al-Siy\u0101sa al-usb\u016b\u02bfiyya\", \"La politica settimanale\"). Al suo rientro dalla Francia, nel 1914, pubblic\u00f2 il romanzo \"Zaynab\", scritto in Francia, a cui approda dopo aver letto i romanzi francesi. Lo pubblic\u00f2 anonimo, sotto il generico nome di \"falla\u1e25 mi\u1e63r\u012b\" (cio\u00e8 \"un contadino egiziano\"), per paura di danneggiare la propria carriera di avvocato, anche se dopo la guerra lo ristamper\u00e0 col suo nome.\nIl romanzo, che viene considerato il primo nella letteratura araba, \u00e8 ambientato nella campagna egiziana, realt\u00e0 sociale in cui era assorbita la maggioranza degli Egiziani. Zaynab \u00e8 una giovane donna innamorata di Ibr\u0101h\u012bm che non pu\u00f2 per\u00f2 sposare a causa delle diversa estrazione sociale. Haykal nel romanzo affronta i drammi connaturati con le unioni forzate (Zaynab morir\u00e0 di stenti quando Ibr\u0101h\u012bm partir\u00e0 per il servizio militare), il tema dell'ingiustizia e dell'oppressione britannica che dalla Prima guerra mondiale aveva assunto il protettorato sull'Egitto.\nIl romanzo \u00e8 anche permeato di simbolismi. Zaynab rappresenta la natura e l'Egitto pi\u00f9 autentico, mentre Ibr\u0101h\u012bm rappresenta le virt\u00f9 del popolo, lo stoicismo e la nobilt\u00e0 di sentimenti. Entrambi i personaggi soffrono per le convenzioni sociali dell'epoca ma non possono e non vogliono ribellarsi. \nPer Haykal la campagna ha una forte componente nostalgica, una visione della campagna tuttavia da borghese che la associa alla virt\u00f9 e non alle fatiche dei campi che veramente assorbono tutte le energie e spesso le speranze disilluse dei contadini.\nL'anno successivo alla sua pubblicazione \nHaykal milit\u00f2 nelle formazioni d'impronta ideologica liberale e fu membro del partito politico \"al-A\u1e25r\u0101r al-dust\u016briyy\u016bn\" (I liberi costituzionalisti). Nel 1938 divenne ministro dell'Istruzione Pubblica nel secondo governo di Mu\u1e25ammad Mahm\u016bd e, dalla fine della Seconda guerra mondiale fino al 1950, fu presidente del Senato egiziano. Di questa sua prolungata esperienza lasci\u00f2 traccia nei due volumi del libro \"Mudhakkir\u0101t f\u012b l-siy\u0101sa al-mi\u1e63riyya\" (Ricordi di politica egiziana), stampati nel 1951 e 1952.\nDi notevole eco fu anche la sua biografia del profeta Maometto, \"\u1e24ay\u0101t Mu\u1e25ammad\" (\"La vita di Muhammad\"), edita nel 1934, ampiamente nota fra gli studiosi occidentali della cultura storica e religiosa dell'Islam. La sua attivit\u00e0 di divulgatore storico prosegu\u00ec con opere dedicate ai primi tre Califfi, ma quello su \u02bfUthm\u0101n ibn \u02bfAff\u0101n usc\u00ec solo dopo la sua morte.\nGrande estimatore della cultura occidentale (tradusse opere su Beethoven, Shakespeare e Percy Shelley) Haykal fu un convinto fautore di una letteratura nazionale egiziana, distinta dal coacervo letterario arabo. Haykal cerc\u00f2 di usare a tal fine nei dialoghi il dialetto egiziano, dando un indubbio tono di \"veridicit\u00e0\" al suo racconto. "}
{"id": "462376", "revid": "547034", "url": "https://it.wikipedia.org/wiki?curid=462376", "title": "Sagre in Sardegna", "text": "Le sagre principali in Sardegna sono descritte in questa pagina seguendo un ordine temporale legato all'avvicendarsi delle stagioni e dei mesi dell'anno.\nEsse scandiscono la vita delle collettivit\u00e0 isolane attraverso un calendario che non necessariamente ricalca quello liturgico cristiano. Secondo alcuni studiosi, \u00ab...\"Persistenze preistoriche e storiche, contesto socioeconomico agro-pastorale, riferimenti areali e temporali che rimandano alla presenza nell'isola delle diverse genti che vi si sono avvicendate e soprattutto i lunghissimi percorsi non solamente temporali di assimilazione e sedimentazione di questi fenomeni - motivati dal relativo isolamento della Sardegna verso l'esterno e tra paese e paese nel suo interno - offrono sottofondo esplicativo alla vivacit\u00e0, alla variet\u00e0 e al particolare timbro e colore della festa sarda.\"\u00bb\nGennaio.\nLe feste in Sardegna hanno inizio la notte del 16 gennaio con i monumentali fuochi votivi accesi in onore di Sant'Antonio abate. A seconda del paese nei fal\u00f2 vengono bruciati alberi ed erbe di differente qualit\u00e0: cisto, elicriso, corbezzolo, rosmarino, quercia, leccio.\nIn alcuni paesi i fal\u00f2 notturni, costruiti a forma di cono e alti in alcuni casi anche 20 metri, raccolgono intorno al fuoco tutta la comunit\u00e0 perpetuando un culto molto antico e ben radicato verso Sant'Antonio Abate visto come uno strenuo oppositore del diavolo e delle fiamme dell'inferno.\nDurante questa festa, in alcuni paesi vengono consumati caratteristici dolci quali: \"cotzuleddas\", \"cogoneddas\", su pistiddu.\nCarnevale.\nFebbraio \u00e8 il mese del carnevale e per tale ricorrenza in tutta l'Isola si svolgono sfilate di balli in maschera o esibizioni di carri allegorici.\nA Cagliari i cortei di carnevale sono rallegrati da maschere storiche, come \"is paneteras\", ovvero le panificatrici, \"is ti\u00e0ulus\", i diavoli, \"su cadd\u00e8mis\", il pezzente, \"sa fi\u00f9da\", la vedova, \"su dot\u00f2ri\", il dottore, \"su sabat\u00e8ri\", il calzolaio, \"sa dida\", la \"balia\", al rullare incessante dei tamburi della \"Ratant\u00ecna\". I festeggiamenti si chiudono il giorno di \"marted\u00ec grasso\" con il rogo nel quale viene bruciato \"su Rei Canciof\u00e0li\", il pupazzo di stracci.\nIn Gallura a Tempio Pausania per sei giorni, nel \"Carrasciali Timpiesu\", la maschera di \"Gjolghju Puntogliu\" (Re Giorgio) viene osannata e onorata fino al giorno del marted\u00ec grasso, quando sul finire della giornata il Re non pi\u00f9 adulato viene reso colpevole di tutti i mali, processato e arso sulla pubblica piazza, tramandando cos\u00ec il rito ancestrale del fuoco purificatore che preannuncia la fine dell'inverno e l'arrivo della primavera. Oltre re Giorgio, altre antiche maschere partecipano alla sfilata: la popolana \"Mannena\", \"lu Traicogghju\" (spirito che si trascina pelli di bue o di cavallo), la \"R\u00e9ula\" (schiera dei morti), \"lu Linzolu Cupaltatu\", \"Sgiubb\u00ec\". Altre sfilate animano il carnevale guspinese, quello di San Gavino Monreale, \"Su Marruleri\" di Marrubiu, di Iglesias, di Santu Lussurgiu ed il carnevale di Bosa (OR). A Santa Teresa di Gallura (OT) si svolge un carnevale subacqueo.\nUna spettacolare festa \u00e8 la \"Sartiglia\" che si tiene ad Oristano l'ultima domenica di carnevale, replicata poi il marted\u00ec grasso. Si tratta di una giostra equestre di origine medioevale durante la quale i cavalieri al galoppo cercano di infilzare con una spada una stella sospesa al centro del percorso. \u00c8 un rito per propiziare il buon raccolto dell'anno da poco iniziato. In anni recenti \u00e8 stata aggiunta alla festa la corsa di \"sas pariglias\" con l'esecuzione di figure acrobatiche su due o tre cavalli che corrono affiancati al galoppo.\nIl Carnevale ritenuto pi\u00f9 suggestivo e austero \u00e8 quello che si svolge nei diversi paesi delle Barbagie (Provincia di Nuoro), con maschere tragiche ed ancestrali, la cui origine si perde nella notte dei tempi: \"Mamuth\u00f2nes\" e \"Issohad\u00f2res\" di Mamoiada, \"Mamutzones\",\"S'Omadore\" e \"S'Urtzu\" di Samugheo,\"Merd\u00f9les\" e \"B\u00f2es\" di Ottana, \"Thurpos\" di Orotelli, \"Maim\u00f2nes\" di Oniferi. Alcune di queste hanno fattezze orride, come \"sos Mammuthones\", maschere nere di legno che sfilano in gruppo avanzando con saltelli cadenzati, come in una danza rituale, col corpo rivestito di pelli ovine e le spalle interamente ricoperte di campanacci bovini, coi quali producono un suono ritmico, cupo ed inquietante.\nAnche a Gairo e Ulassai in Ogliastra si svolgono dei Carnevali arcaici e particolarissimi, denominati Su Maimulu. I festeggiamenti a Gairo hanno inizio il 17 gennaio, con il fal\u00f2 di Sant'Antonio, e durano fino al Marted\u00ec Grasso\", Marti Perra o Martisberri\". Durante le celebrazioni, oltre a \"is Maimulus\", sono presenti altre maschere come: \"s'Ingrastula\", \"s'Urtzu\" \"Ballabeni (solo a Gairo), su Cuadderi (solo a Gairo), Su poddinaiu (solo a Gairo)\" e \"sa Martinicca\".\nIl Carnevale assume invece un carattere pi\u00f9 irriverente e spontaneo a Ovodda e Olzai (nella Barbagia di Ollolai), dove culmina il Mercoled\u00ec delle Ceneri sovrapponendosi alla Quaresima: qui i volti di tutti i partecipanti vengono anneriti con fuliggine di sughero bruciato, e alla fine non ci sono pi\u00f9 spettatori ma solo protagonisti: \"sos Int\u00ecntos\".\nPrincipali carnevali della Sardegna.\nQui di seguito, la lista delle maschere carnevalesche suddivise per regioni storiche della Sardegna. Partendo dalle Barbagie, possiamo trovare:\nBarbagia di Ollolai:\nBarbagia del Mandrolisai\nBarbagia Trigonia Ogliastra:\nNelle Baronie:\nNel Montiferru:\nNel Barigadu:\nIn provincia di Cagliari:\nRiti pasquali.\nAltra ricorrenza molto sentita dalle comunit\u00e0 isolane \u00e8 Pasqua, preceduta dai riti della settimana santa con rappresentazioni suggestive e coinvolgenti, come la processione dei misteri di Castelsardo (SS), chiamata \"Lunissanti\", il \"Desclavement\" di Alghero, \"s'Incontru\", ossia l'incontro tra il Cristo Risorto e la Madonna nel giorno di Pasqua, come anche i riti che si svolgono ad Iglesias il marted\u00ec, gioved\u00ec e soprattutto venerd\u00ec santo, con la processione pi\u00f9 attesa dalla popolazione e che richiama ogni anno migliaia di turisti: la \"processione del descenso.\"\nSagre primaverili.\nLa seconda domenica di marzo si svolge ad Uri la sagra del carciofo, evento che si tiene a partire dal 1990. A maggio si svolgono diverse sagre primaverili: quella di sant'Efisio e la Cavalcata sarda sono le maggiori.\nLa sagra di sant'Efisio, martire e patrono di Cagliari, si svolge il 1\u00ba maggio a ed \u00e8 una festosa processione alla quale partecipano migliaia di figuranti in costume provenienti da tutta l'isola con carri addobbati a festa e trainati dai buoi, con la statua del Santo che viene portata dal capoluogo fino a Pula, luogo dove fu giustiziato. La processione si svolge nelle strade del centro cittadino, partendo dalla chiesa di Stampace, e rinnova dal 1657 un voto al santo fatto dalla cittadinanza per ringraziarlo di aver liberato la citt\u00e0 dalla pestilenza.\nLa Cavalcata sarda si svolge invece a Sassari, il giorno dell\"'Ascensione\", ed \u00e8 una sontuosa sfilata di costumi tradizionali, nata originariamente come omaggio ai sovrani ed ai principi in visita nell'isola, e divenuta poi un grande appuntamento di folklore.\nIl 1\u00ba maggio si festeggia san Francesco a Lula (Italia), in un santuario campestre risalente al XVI secolo situato nei costoni del monte Albo, e caratterizzato dalle \"cumbess\u00ecas\", ricoveri per i pellegrini che molto numerosi affluiscono per la ricorrenza. Ai fedeli vengono offerti piatti tradizionali come \"su filindeu\" (tipica minestra pastorale), e \"su zurrette\" (sanguinaccio). La festa di san Francesco a Lula e la stessa che Grazia Deledda descrisse nel romanzo \"Elias Portolu\".\nIl 15 maggio si festeggia san Simplicio, patrono di Olbia e della Gallura, mentre in Ogliastra, esattamente a Ulassai si festeggia santa Barbara, nella chiesa campestre presso le cascate Lequarci, si cucinano diverse quantit\u00e0 di carne di capra e di pecora, tipiche del paese dei tacchi. Seguono san Mauro a Sorgono (NU), e in numerosi paesi sant'Isidoro e san Nicola. L'ultima domenica del mese, ad Orosei, si svolge una processione di barche ricoperte di fiori che sfilano nel Cedrino fino alla chiesetta di Santa Maria del Mare, posta sulla foce del fiume. Nel periodo primaverile si svolge la sagra degli agrumi di Muravera, dove \u00e8 possibile ammirare le \"etnotraccas\", allestimenti etnografici che riproducono antichi mestieri, insieme a usi e costumi legati al mondo agro-pastorale.\nSagre estive.\nNumerose sono le sagre contadine del mese di luglio. Nel mese di agosto si svolge la discesa dei candelieri (\"Faradda di li candareri\") di Sassari e quella del Redentore a Nuoro. La prima \u00e8 la \"fesha manna\" di Sassari, una processione dove i rappresentanti di dieci gremi trasportano a braccio, ballando al suono cadenzato di tamburo e flauto, imponenti colonne di legno adornate da bandiere e nastri colorati. Nei primi di luglio ad Ulassai, durante la sagra di folk e sapori, si cucinano grandi quantit\u00e0 di carne di capra allo spiedo, con balli sardi e costumi tradizionali.\nLa sagra del Redentore \u00e8 la festa pi\u00f9 sentita di nuoresi e culmina nella sfilata di circa 3000 costumi provenienti da tutta l'Isola. Seguono poi la sagra di san Salvatore, a Cabras (OR); la processione per santa Maria del mare, a Bosa; la sfrenata corsa di cavalli per la festa di san Costantino a Sedilo (OR) e a Pozzomaggiore (SS). A Quartu Sant'Elena l'ultimo sabato e l'ultima domenica di luglio si svolge la sagra di san Giovanni Battista. A Calangianus (OT) da 13 anni l'associazione \"Amichi di la graiglia\" organizza insieme a centinaia di volontari la sagra del bovino con degustazione di carni locali e buon vino gallurese con lo scopo di far conoscere e promuovere gli allevamenti galluresi di bovini da carne (soprattutto di razza charolaise e limousine) che stanno ottenendo numerosi e prestigiosi riconoscimenti, anche a livello internazionale. Ad Aglientu (OT) il secondo sabato di agosto si tiene da ormai trent'anni la festa del turista, che ogni anno richiama in unico paesino tutti i turisti del nord Sardegna, offrendo degustazione di pane con salsiccia e formaggio e vino. Aglientu ha ottenuto il titolo di \"paese delle sagre\", visto che nella stagione estiva la pro loco organizza una sagra diversa ogni settimana. A Bonorva (SS), nella prima met\u00e0 di agosto si svolge ogni anno la sagra dello \"zichi\", il tipico pane da zuppa bonorvese. A Iglesias la settimana di Ferragosto vede due appuntamenti molto importanti: il corteo storico medioevale e la processione dell'Assunta, durante la quale vengono portati in spalla per le vie della citt\u00e0 i monumentali e pesantissimi candelieri. A Ittireddu (SS), l'ultima domenica di luglio si festeggia san Giacomo, compatrono della citt\u00e0, con una festa patronale che prevede la degustazione della tradizionale pecora in cappotto. Il 13 agosto a orotelli si svolge la manifestazione del carnevale estivo coinvolgendo le principali maschere della Sardegna, e anche maschere e usi della penisola e non solo, con il seguire della sagra del vitello.\nA Pattada il 28, 29, e 30 agosto, hanno luogo le celebrazioni religiose e civili in onore di santa Sabina. In questa occasione sfilano per le vie del paese cavalli bardati a festa e costumi provenienti da tutta l'isola. A Bono (SS) il 31 agosto si svolge la sagra di San Raimondo Nonnato; la festa si svolge tra eventi civili e religiosi, la processione, accompagnata dai cavalieri, si svolge la mattina del 31, mentre il pomeriggio ha luogo la tradizionale sfilata composta da gruppi folk vestiti rigorosamente in abito tradizionale,provenienti da varie parti dell'isola,e dai cavalieri e amazzoni in abito tradizionale. Al termine della sfilata si svolge una corsa a cavallo che parte dalla piazza principale del paese fino ad arrivare al santuario e, quando anche l'ultimo cavallo raggiunge la sommit\u00e0 del colle, vengono fatte rotolare gi\u00f9 delle zucche rotonde di grandi dimensioni a ricordo di una battaglia avvenuta nel centro goceanino e sostenuta dalla popolazione bonese contro le truppe sabaude giunte in repressione dei tumulti dovuti ai moti rivoluzionari sardi. A Santadi, nel mese di agosto, si celebra \"Sa coia Maureddina\" (matrimonio mauritano), dove gli sposi indossano abiti tradizionali ed entrambi siedono su un carro trainato da buoi (\"is traccas\"), riccamente addobbato di fiori, che li porter\u00e0 nel luogo della cerimonia.\nLa prima domenica di settembre si svolge a Cabras la processione di san Salvatore, conosciuta come la \"corsa degli scalzi\", una singolare processione composta da 900-1000 giovani che rigorosamente scalzi e vestiti di un saio bianco, corrono lungo le strade della campagna del Sinis portando in spalla un simulacro raffigurante Cristo Salvatore dal villaggio di San Salvatore alla chiesa di Santa Maria Assunta a Cabras a ricordo delle tristi vicende storiche quali furono le devastazioni operate dai pirati saraceni. Nel 1619 infatti gli abitanti del villaggio - esasperati dalle incursioni - percorsero di corsa 7\u00a0km portando la statua del santo in spalla fino a Cabras, per proteggerla dalle razzie dei moreschi.\nRiti dei morti.\nLa festa di Halloween in Barbagia \u00e8 oscurata da su \"mortu mortu\" ed i bambini non ripetono \"Dolcetto o scherzetto?\" ma \"T'zia Maria, mi dh\u00f9 ona su prugadoriu?\". Stessa e identica cosa in tutti i centri dell'Ogliastra nel quale viene scandita la classica domanda: \"Nos donae is animas?\".\nPrima della globalizzazione dell'anglosassone festa di Halloween, in Sardegna la commemorazione dei morti aveva altri nomi. La celebrazione della vigilia di Ognissanti, nell'Isola, prende il nome di \"Is Animeddas\" nella Sardegna del Sud, o \"Su Mortu Mortu\" nella Sardegna del Nord, ma le denominazioni cambiano da paese a paese, ad esempio a Seui, al confine fra le province di Cagliari e Ogliastra, viene chiamata \"Su Prugadoriu\", mentre in Baronia \u00e8 conosciuto come \"su Peti Cocone\" o \"Pedi Cogone\" al confine con la Gallura\nUn'usanza tipica per la notte del 31 ottobre consiste nel preparare una cena completa e tenere il tavolo apparecchiato tutta la notte, in modo che le anime di quella famiglia possano ancora godere di beni terreni. Gli antropologi riportano la tradizione sarda di commemorare i morti, preparando una cena di maccheroni fatti a mano, un bicchiere di vino e una brocca d'acqua da lasciare sulla tavola priva di posate. Un lumicino ad olio bruciava tutta la notte della vigilia di Ognissanti, per dare la possibilit\u00e0 alle anime, in visita alla dimora, di rifocillarsi in tutta comodit\u00e0. Chi non si fosse attenuto a questo uso, sarebbe andato incontro alla rabbia degli spiriti traditi.\nA Ulassai in Ogliastra, sino a tempi recenti, sussisteva la tradizione di preparare \"is culurgiones\", che \u00e8 pasto tipico solo di questa occasione. Durante la vigilia (e in questo l'Halloween in Sardegna non \u00e8 dissimile dalla tradizione anglosassone), i bambini dei piccoli centri abitati vanno di casa in casa a questuare frutta e \"ossi di morto\", frutta secca e dolci, recitando formule pi\u00f9 o meno minacciose. Anche prima come oggi si usava scavare delle zucche, a forma di teschio, simili in tutto e per tutto a quelle di Halloween, che vengono trasformate poi in lumi inserendovi una candela dentro, venivano chiamate \"Sa conca e mortu\" e facevano parte dei riti de \"Is Fracheras\". \"Dolcetto o scherzetto?\" in sardo \u00e8 \"seus benius po is animeddas, mi dd'as fait po praxeri is animedda? soe su mortu mortu, carki cosa po sas \u00e0nimas, peti cocone per is Animeddas e is Panixeddas\", con i bambini che andavano di casa in casa vestiti in modo normale. Alla domanda dei ragazzini che richiedono doni, le famiglie offrono \"po is animas\", soprattutto frutta secca, noci, nocciole, castagne, fichi secchi, e in centri come Ulassai anche pane bianco fatto in casa."}
{"id": "462378", "revid": "24019", "url": "https://it.wikipedia.org/wiki?curid=462378", "title": "S.p.a.", "text": ""}
{"id": "462382", "revid": "767487", "url": "https://it.wikipedia.org/wiki?curid=462382", "title": "Anthony B", "text": "Biografia.\nCome i colleghi Sizzla e Capleton, fa parte del movimento dei \"Bobo Shanti\" (una corrente mistica del Rastafarianesimo), e dunque appare spesso in contrasto con le posizioni e la politica della Chiesa cattolica romana.\nSin da piccolo \u00e8 stato un grande ammiratore di Peter Tosh, che spesso \u00e8 citato e tributato da \"cover\" durante i suoi concerti, anche se oggi Anthony B ha un repertorio talmente vasto e conosciuto che ne fa uno dei maggiori pionieri della musica reggae. Il suo marchio di fabbrica \u00e8 l'esibizione dal vivo, una delle pi\u00f9 energetiche e coinvolgenti del panorama reggae e dancehall mondiale.\n\u00c8 conosciuto anche coi soprannomi di \"Original Fireman\" e \"Mr Yaggayow\".\nIl primo grande successo \u00e8 la controversa \"Fire pon Rome\", risalente al 1994: il riferimento esplicito al fuoco (seppur spirituale) sul Vaticano, ma soprattutto la condanna esplicita di celebri personaggi della politica e dell'economia giamaicana, hanno determinato la censura radiofonica della canzone ed una serie di problemi personali per il giovane artista.\nCon altre grandi hit come \"Raid the Barn\", \"Hurt the heart\", \"Police\", \"World a Reggae\", \"Good Cop Bad Cop\", \"Waan Back\", \"My yes and my no\", \"Freedom Fighter\", Anthony B si afferma come uno dei massimi esponenti del new roots a cavallo tra Anni Novanta e Duemila, al pari di Buju Banton, Sizzla e Capleton.\nHa collaborato con alcuni tra i maggiori nomi della black music americana, come Snoop Dogg, Wyclef Jean e Bone Crusher.\nA fine 2012 un malore sul palco dovuto alla disidratazione a Dallas (Texas), lo ha costretto ad interrompere il tour americano e rimandare quello europeo.\nDal 2016 ha deciso di festeggiare il proprio compleanno in Puglia (2016 e 2017 nel Salento, 2018 a Bari)."}
{"id": "462388", "revid": "117888111", "url": "https://it.wikipedia.org/wiki?curid=462388", "title": "Matteo Bonello", "text": "La rivolta di Bonello.\nLa storia narra che Bonello, signore di Caccamo, fedele inizialmente alla corte normanna di Palermo, fu inviato in Calabria come ambasciatore del re Guglielmo I, per cercare una soluzione diplomatica alle controversie con la nobilt\u00e0 locale. Durante la missione avrebbe cambiato orientamento e, voltando le spalle agli Altavilla, si sarebbe messo a capo di una rivolta cui prese parte la nobilt\u00e0 calabrese e quella pugliese.\nDi sicuro Bonello aveva particolarmente in odio l'ammiraglio (\"Amirus Amirati\") del regno Maione da Bari, i vicari del re e gli emiri di origine araba. Comunque pot\u00e9 godere in Sicilia dell'appoggio anche di diversi nobili alla corte, ma soprattutto della benevolenza popolare, perch\u00e9 la corte era oramai considerata ostile ed era diventata invisa a larghe fasce della popolazione.\nIl 10 novembre del 1160 a Palermo in un'imboscata notturna di suoi uomini, fu assassinato Maione da Bari fra il giubilo dei popolani che non ebbero alcun ritegno nel profanare il cadavere, prendendolo a calci e sputi, strappandogli capelli e barba e trascinandolo lungo le strade. Una tradizione popolare vuole che Maione fosse stato ucciso lungo la Via Coperta, davanti al palazzo arcivescovile, dove ancora oggi sul portone d'ingresso si troverebbe inchiodata l'elsa della spada del Bonello (in realt\u00e0 l'elsa della spada, chiaramente di alcuni secoli dopo, sarebbe l\u00ec solo per ricordare al popolo il diritto del vescovo a giudicare penalmente i misfatti avvenuti nei propri territori). \nIl re Guglielmo fu costretto, per placare la rivolta a dichiarare che non avrebbe arrestato Bonello, affidando il governo al normanno Enrico Aristippo, arcidiacono di Catania, scienziato di fama, traduttore e autore di importanti opere.\nLa resa dei conti era per\u00f2 solamente rimandata, poich\u00e9, uccidendo l'ammiraglio Maione, il Bonello si era inimicato una parte influente della corte normanna. Ritiratosi sollecitamente nel suo castello di Caccamo, Bonello, e riuniti nel marzo del 1161 alcuni potenti signori feudali del regno, organizz\u00f2 in gran segreto una congiura contro lo stesso Guglielmo. La sala del castello da allora \u00e8 tradizionalmente detta della \u00abCongiura\u00bb. Re Guglielmo fu catturato il 9 marzo 1161, mentre dava udienza con Aristippo nel salone della Torre Pisana, fu imprigionato e dichiarato decaduto, mentre veniva proclamato re al suo posto il figlio Ruggero, peraltro ancora di 9 anni.\nLa rivolta tuttavia si trasform\u00f2 in una barbara sommossa incontrollata. Vennero trucidati diversi membri della corte e fu avviata una caccia ai musulmani che, considerati usurpatori, vennero massacrati a decine. I palazzi reali vennero saccheggiati e dati alle fiamme con la distruzione di un insostituibile patrimonio librario (fu persa l'edizione in latino del \"Kit\u0101b Ruj\u0101r\") e artistico (fra tutti si ricorderanno il planisfero d'argento e la sfera armillare realizzati dal grande geografo arabo Idrisi per conto di Ruggero II, quasi certamente fatti a pezzi e fusi), oltre alle preziosissime porcellane. Furono inoltre bruciati gli atti conservati negli archivi e i registri del catasto, probabilmente per precisi interessi personali di chi aveva usurpato beni immobili e fondi. L'harem fu violato e le donne violentate, mentre si trucidavano gli eunuchi che assolvevano a corte gli incarichi amministrativi pi\u00f9 importanti. I musulmani (che operavano nel campo dei commerci e cui era vietato in modo assoluto possedere armi) restarono in balia della plebaglia, riuscendo in buona parte a salvarsi solo grazie alle viuzze assai strette dei quartieri da loro abitati. La particolare ferocia della rivolta baronale - che colp\u00ec tra l'altro il noto poeta Yahya ibn al-Tifashi - indusse al-Idrisi ad abbandonare per sempre la Sicilia alla volta del Nordafrica, dove mor\u00ec sei anni pi\u00f9 tardi.\nLa congiura prevedeva la conquista di Palermo, ma Bonello, per motivi non chiari, non mosse le proprie truppe. Questo gli cost\u00f2 la perdita del controllo dell'insurrezione e gli uomini leali al Re (tra cui gli arcivescovi Romualdo di Salerno e Roberto di Messina e i vescovi Tristano di Mazara e Riccardo Palmer, designato quest'ultimo alla diocesi di Siracusa), riuscirono l'11 marzo a far liberare Guglielmo I dalla volubile folla palermitana che abbandon\u00f2 i congiurati, subdolamente accusati di precisi interessi personali nella congiura realizzata. Una tragedia per\u00f2 colp\u00ec il Re mentre recuperava la sua libert\u00e0 e la corona. Nelle fasi finali dell'assalto al palazzo una freccia all'occhio feriva a morte il piccolo Ruggero che, di l\u00ec a poco, sarebbe morto tra le braccia del disperato padre.\nApparentemente perdonato dal re (il grosso delle cui truppe era a Messina), Bonello fu invece fatto arrestare pochi giorni dopo nella reggia in cui era stato convocato da re Guglielmo, imbaldanzito dal fatto che l'esercito regio era ormai sbarcato a Palermo. Bonello fu portato in una robusta fortezza adiacente al palazzo reale, e l\u00ec gettato nei sotterranei dove, accecato e reso storpio per il taglio dei tendini, mor\u00ec pochi giorni dopo.\nCuriosit\u00e0.\nNel luogo in cui fu ucciso Maione da Bari, a Palermo, si trova una spada appesa ad un portone, che la leggenda attribuisce proprio a Matteo Bonello. In realt\u00e0 si tratta di un falso storico, in quanto l'elsa della spada \u00e8 del tipo \"a vela\", caratteristica del periodo non precedente al XVI secolo."}
{"id": "462390", "revid": "7967", "url": "https://it.wikipedia.org/wiki?curid=462390", "title": "Matteo Bonnel", "text": ""}
{"id": "462391", "revid": "413187", "url": "https://it.wikipedia.org/wiki?curid=462391", "title": "Morte per fame", "text": ""}
{"id": "462392", "revid": "7082", "url": "https://it.wikipedia.org/wiki?curid=462392", "title": "Matunata", "text": ""}
{"id": "462393", "revid": "44297270", "url": "https://it.wikipedia.org/wiki?curid=462393", "title": "S.p.A.", "text": ""}
{"id": "462395", "revid": "1687355", "url": "https://it.wikipedia.org/wiki?curid=462395", "title": "Aravane Reza\u00ef", "text": "Carriera.\nHa vinto quattro tornei WTA, tra cui il Commonwealth Bank Tournament of Champions di Bali, pi\u00f9 7 titoli ITF in singolare.\nAlla quarta edizione dei Giochi Femminili Islamici, nel 2005 a Teheran, ha vinto due medaglie d'oro."}
{"id": "462398", "revid": "2196376", "url": "https://it.wikipedia.org/wiki?curid=462398", "title": "Asfissia", "text": "L'asfissia (o soffocamento, dal greco \"\u03b1-\", \"senza\" e \"\u03c3\u03c6\u03c5\u03be\u03af\u03b1\", \"polso, battito del cuore\") \u00e8 la condizione nella quale l'assenza o la scarsit\u00e0 di ossigeno impedisce una respirazione normale.\nL'asfissia \u00e8 causa di ipossia, che si ripercuote soprattutto sui tessuti e gli organi pi\u00f9 sensibili alla carenza di ossigeno, come il cervello.\nL'asfissia viene spesso accompagnata dalla sensazione di \"fame d'aria\"; il bisogno di respirare \u00e8 indotto da livelli crescenti di anidride carbonica nel sangue piuttosto che da livelli troppo bassi di ossigeno. A volte il livello di anidride carbonica non \u00e8 sufficiente a indurre la \"fame d'aria\" e il soggetto diventa ipossico senza accorgersene.\nIn ogni caso, l'assenza degli interventi necessari porter\u00e0 molto rapidamente all'incoscienza, a danni cerebrali e alla morte.\nLa contrizione delle arterie e/o delle vene nel collo, come nello strangolamento, non causa asfissia ma piuttosto ischemia cerebrale.\nCause.\nAlterazione dell'aria esterna.\nL'asfissia pu\u00f2 risultare dall'esposizione prolungata a un'atmosfera contenente una concentrazione di ossigeno troppo bassa.\nInterferenze chimiche o psicologiche con la respirazione.\nVarie situazioni chimiche e psicologiche possono interferire con l'abilit\u00e0 del corpo di assorbire e usare ossigeno o regolare i livelli di ossigeno nel sangue:\nSoffocamento nella deglutizione (e primo soccorso).\nQuesto soffocamento \u00e8 un'ostruzione delle vie aeree, per non riuscendo a deglutire cibo mal masticato, che si discosta e blocca le vie aeree.\nAlcune tecniche manuali possono risolvere il soffocamento (leggi sotto).\nInoltre, sul mercato sono presenti alcuni dispositivi \"anti-soffocamento\" (LifeVac e Dechoker).\nPrimo soccorso per le vittime comuni.\nPrima di tutto si consiglia la tosse.\nSe la vittima non riesce a tossire, sono usate due tecniche manuali (vedere i due immagini sotto).\nPer ottenere i migliori risultati, sono combinati a turno: eseguire ogni tecnica circa 5 volte, e cos\u00ec passare a quella successiva, e ripetere i turni in questo modo continuamente.\nLe donne incinte e gli obesi necessitano di variazioni sulle tecniche manuali (leggi sotto). \nI bambini piccoli (di et\u00e0 inferiore a 1 anno) necessitano di variazioni delle tecniche manuali (leggi sotto).\nSe il soffocamento continua, \u00e8 necessario chiamare ai servizi medici di emergenza.\nLa vittima pu\u00f2 perdere conoscenza dopo un po' (leggi sotto) e necessitare di \"rianimazione cardiopolmonare anti-soffocamento\".\n \nPrimo soccorso per le vittime gravide o troppo obese.\nPer prima cosa, tossire. \nSe la vittima non riesce a tossire, sono usate queste due tecniche manuali (vedi le due immagini sotto). \nPer ottenere i migliori risultati, sono combinati a turno: eseguire ogni tecnica circa 5 volte, e cos\u00ec passare a quella successiva, e ripetere i turni in questo modo continuamente.\nSe il soffocamento continua, \u00e8 necessario chiamare ai servizi medici di emergenza.\nLa vittima pu\u00f2 perdere conoscenza dopo un po' (leggi sotto) e necessitare di \"rianimazione cardiopolmonare anti-soffocamento\".\n \nPrimo soccorso per i bambini piccoli (di meno di 1 anno).\nNei bambini piccoli (di et\u00e0 inferiore a 1 anno), il soccorritore dovrebbe adattare le stesse due tecniche (come nella immagine sotto).\nSe il soffocamento continua, \u00e8 necessario chiamare ai servizi medici di emergenza.\nIl bambino piccolo pu\u00f2 perdere conoscenza dopo un po' (leggi sotto) e necessitare di \"rianimazione cardiopolmonare anti-soffocamento per i bambini piccoli\".\nPrimo soccorso per le vittime incoscienti.\n\u00c8 necessario fare una \"rianimazione cardiopolmonare anti-soffocamento comune\" o una \"rianimazione cardiopolmonare antisoffocamento per i bambini piccoli\" (di meno di 1 anno). (Leggi sotto).\nRianimazione cardiopolmonare anti-soffocamento comune.\n\u00c8 necessario chiamare ai servizi medici di emergenza. \nMettere alla vittima distesa, a faccia in su. \nEseguire continuamente la \"rianimazione cardiopolmonare anti-soffocamento\" sulla vittima, continuamente:\nRipetere, continuamente, tutti questi passaggi, partendo dal primo (le 30 compressioni).\nRianimazione cardiopolmonare anti-soffocamento per i bambini piccoli (di meno di 1 anno).\n\u00c8 necessario chimare ai servizi medici di emergenza.\nMettere al bambino disteso, a faccia in su. La testa del bambino deve rimanere guardando frontalmente sempre.\nEseguire continuamente la \"rianimazione cardiopolmonare anti-soffocamento\" sul bambino, continuamente:\nRipetere, continuamente, tutti questi passaggi, partendo dal primo (le 30 compressioni).\nOstruzione delle vie aeree esterne.\nCon soffocamento ci si pu\u00f2 anche riferire all'ostruzione meccanica delle vie respiratorie dall'esterno della bocca e delle narici, ottenibili per esempio quando sono coperti la bocca e il naso con una mano o una borsa di plastica.\nIl soffocamento pu\u00f2 essere parziale o completo, dove per parziale si indica che la persona che sta soffocando \u00e8 capace di inalare aria, ma meno del necessario. \nNormalmente, questo tipo di soffocamento richiede almeno una parziale ostruzione di entrambe le cavit\u00e0 nasali e della bocca per condurre all'asfissia.\nIl soffocamento con le mani, le braccia e le gambe \u00e8 usato in alcuni sport da combattimento per distrarre l'avversario, e creare punti deboli per colpire, giacch\u00e9 l'avversario \u00e8 forzato a reagire al tentativo di soffocamento. \u00c8 anche usato nel BDSM come tipo di facesitting.\nIn qualche caso, il soffocamento di questo tipo \u00e8 combinato a un'asfissia compressiva simultanea. Un esempio si ha quando un adulto accidentalmente rotola su un bambino mentre sono nello stesso letto; un incidente che spesso non \u00e8 notato e porta a pensare a una morte bianca. Altri incidenti riguardanti un meccanismo simile avvengono quando un alto numero di persone \u00e8 gettata una sopra l'altra o quando un singolo \u00e8 seppellito nella sabbia.\nAsfissia da compressione.\nLa posizione del ginocchio sulla pancia comprime il petto, rendendo difficile la respirazione per la persona a terra.\nL'asfissia da compressione si riferisce alla limitazione dell'espansione dei polmoni tramite la compressione del torso, che interferisce con la respirazione. L'asfissia da compressione avviene quando il petto o l'addome sono compressi. Negli incidenti, il termine \"asfissia traumatica\" o \"asfissia da schiacciamento\" \u00e8 comunemente usato per descrivere l'asfissia da compressione di un soggetto che \u00e8 schiacciato o bloccato sotto un grande peso o forza. Un esempio di asfissia traumatica \u00e8 quello in cui un soggetto, mentre usava una leva meccanica per riparare un'auto, viene schiacciato dal peso del veicolo quando la leva scivola. Nei fatali disastri dovuti alla folla, come il disastro dell'Heysel Stadium, l'asfissia traumatica \u00e8 chiamata \"compressione da assembramento\". Contrariamente alle credenze popolari, non \u00e8 un trauma contundente che causa la gran parte delle morti in molti casi, ma piuttosto un'asfissia compressiva causata dal calpestamento della folla. In spazi confinati, le persone spingono e si accalcano le une alle altre; le prove date dall'acciaio piegato in molti incidenti causati dall'accalcamento della folla hanno mostrato forze orizzontali oltre i 4500 N (quindi un peso di circa 460 kg). Nei casi dove la folla di persone si \u00e8 condensata in una pila umana si \u00e8 stimato un peso di circa 380\u00a0kg nello strato pi\u00f9 basso."}
{"id": "462402", "revid": "290948", "url": "https://it.wikipedia.org/wiki?curid=462402", "title": "Bistro", "text": "Il bistro (o bruno bistro o fuliggine stemperata) \u00e8 un pigmento usato in pittura, di tinta cromatica giallo-bruno, utilizzato sin dai tempi antichi nella pittura.\nSi tratta di un pigmento organico, in origine preparato dagli artisti trattando della comune fuliggine con acqua e sostanze addensanti naturali. Dalla diluizione deriva la capacit\u00e0 coprente del pigmento, che pu\u00f2 variare da molto leggera a mediamente coprente.\nPoich\u00e9 pu\u00f2 essere facilmente reso poco coprente, \u00e8 stato molto apprezzato nella cosmesi, nelle opere ad acquarello o ad olio, mentre data la sua natura poco resistente non si presta all'uso in affresco o tempera.\nLa migliore qualit\u00e0 \u00e8 ottenuta dalla combustione di legno di faggio, le cui ceneri sono macinate in grana molto sottile, stabilizzate con gomma arabica e destrina. \u00c8 solubile con solventi aggressivi come la trementina o la nafta. Nell'ultimo secolo il bistro organico \u00e8 stato sostituito dal bistro minerale.\n\u00c8 stata una tecnica molto amata dal Guercino e da Rembrandt, e andata in disuso sulla fine del XIX secolo.\nOggi \u00e8 sostituito in genere dal nero di seppia o dal bistro inorganico, idrato di manganese, che non viene danneggiato dalla luce come il bistro organico. \u00c8 usato principalmente nel restauro e nella creazione di stampe e volumi artigianali, oppure nell'arte per realizzare ombreggiature leggere in disegni a china o penna.\nIl nome deriva dal greco \"bystra\", fuliggine.\nLa prima descrizione nota si trova nella raccolta di Jean Leb\u00e8gue \"Tabula de vocabulis sinonimis et equivocis colorum\", del 1431 (manuscrit latin 6741, conservato alla Biblioth\u00e8que Nationale de France, Parigi), dove il bistro viene chiamato \"caligo\" o \"fuligo\". Si sa tuttavia che tinte simili al bistro erano usate sin dall'antico Egitto per il trucco cerimoniale ed erano basate su ceneri e polveri di antimonio, invece che sul comune legname.\nLeb\u00e8gue ne indica un processo produttivo: bollire e mettere in infusione fuliggini di faggio, quercia e betulla, filtrare il liquido ottenuto e diluire fino a ottenere la tinta desiderata. \nSolo in seguito si \u00e8 cominciato ad aggiungere la gomma come legante e come additivo per aumentare la brillantezza.\nInoltre, a seconda del legno utilizzato si possono ottenere sfumature dorate o giallastre, apprezzate nell'arte tardo-rinascimentale. A questo scopo si aggiungeva spesso del gesso polverizzato, principalmente rosso.\nBistro (quadricromia).\nOggi viene definito \"bistro\" anche la tinta ottenuta dalla sovrapposizione in stampa digitale di ciano, magenta e giallo, ognuno nella percentuale del 100%."}
{"id": "462403", "revid": "125791777", "url": "https://it.wikipedia.org/wiki?curid=462403", "title": "Luigi Devoto", "text": "Biografia.\nLuigi Devoto nacque a Borzonasca, in provincia di Genova, il 23 agosto 1864. Trascorse la sua infanzia nella citt\u00e0 natale, dove inizi\u00f2 il suo percorso di studi che in seguito complet\u00f2 presso la Facolt\u00e0 di Medicina dell'Universit\u00e0 degli Studi di Genova, sotto la guida di Edoardo Maragliano. Si laure\u00f2 nel 1888 e venne nominato assistente di Anatomia patologica; nel frattempo trascorse un anno a Praga, dove ebbe modo di lavorare presso l'Istituto di Chimica fisiologica.\nTornato in Italia, Devoto fu assistente di Maragliano dal 1891 al 1898, vincendo nel 1895 il concorso di medico primario e la libera docenza sia in Patologia sia in Clinica medica. Nel 1899 vinse la cattedra di Patologia medica all'Universit\u00e0 degli Studi di Pavia, dove in seguito si trasfer\u00ec. Pochi anni dopo inaugur\u00f2 il primo corso libero di malattie in Italia. \nNel 1901 fond\u00f2 il primo periodico di Medicina del Lavoro e sempre nello stesso anno coinvolse il Ministro dell'Agricoltura e dell'Industria, Guido Baccelli, in un progetto per lo studio delle malattie del lavoro. Nel 1906 ebbe l\u2019idea di convocare a Milano il Primo Congresso internazionale per le malattie professionali. A Milano Devoto realizz\u00f2 il progetto di una Clinica del lavoro, inaugurata nel marzo 1910. Partecip\u00f2 a convegni e tenne conferenze in Italia e all\u2019estero, promuovendo la Medicina del Lavoro su giornali e riviste. Fond\u00f2 nel 1929 la Societ\u00e0 Italiana di Medicina del Lavoro, di cui lo stesso Devoto divenne presidente fino alla sua scomparsa.\nLuigi Devoto fu un acceso sostenitore del pensiero di Bernardino Ramazzini tanto che nel 1933 organizz\u00f2 un tributo itinerante tra Milano, Carpi, Modena, Parma e Padova in cui esaltava la sua figura. Paragonato ai fondatori dell'anatomia, della fisiologia e della patologia, \nNel 1934, per i suoi alti meriti venne nominato Senatore del Regno fino all\u2019anno successivo quando, raggiunti i limiti d\u2019et\u00e0, venne collocato a riposo.\nMor\u00ec il 20 luglio 1936 a Milano e venne seppellito nel cimitero della sua citt\u00e0 natale.\nI suoi contributi alla Medicina del Lavoro.\nIl XX secolo fu un secolo in cui la Medicina del Lavoro fece notevoli progressi e si impose come disciplina autonoma grazie ad illustri studiosi italiani, tra cui Luigi Devoto. Per l\u2019anno accademico 1899-1900 Luigi Devoto, fresco di uno studio ultimato a Genova nella scuola di Maragliano, venne chiamato alla cattedra di patologia medica a Pavia, dove continu\u00f2 gli studi di medicina sociale e professionale. Lo studio ultimato a Genova riguardava la TBC del personale ospedaliero e port\u00f2 sempre con s\u00e9, nei successivi anni della sua vita, questo interesse per lo studio dei problemi sanitari del lavoro. Infatti, l\u20198 novembre 1900 lesse la sua prolusione dal titolo \u201cLa Medicina del Lavoro in Italia\u201d. Sempre nello stesso anno ebbe modo di seguire le vicende delle lavoratrici delle risaie, le mondariso, riportandone penose impressioni. Si fece promotore di un corso sulla pellagra, che si diffondeva in tutta la Lombardia, ed organizz\u00f2 un reparto esclusivamente per i malati di tale patologia ottenendo un grande successo. Anche grazie ai suoi studi sugli avvelenamenti da piombo e da mercurio, sulle infezioni professionali, sulla patologia polmonare da polveri, sulle fatiche, sulla patologia da causa meccanica, la Clinica del Lavoro divenne conosciuta in tutto il mondo, cosicch\u00e9 numerosi studiosi stranieri fondarono istituti e centri di Medicina del Lavoro a New York, Chicago, Boston, Berlino, D\u00fcsseldorf, Praga, Mosca, Charkiv, Kiev, Leningrado.\nNel 1901 fond\u00f2 il primo periodico di Medicina del Lavoro, primo del genere nel mondo, dal nome \u201cIl Lavoro\u201d, ancora oggi pubblicato sotto il titolo \u201cLa Medicina del Lavoro\u201d. Venne chiamato a Milano e a Brescia per tenere conferenze su argomenti di medicina professionale. La conferenza pi\u00f9 significativa fu quella che ebbe luogo a Brescia dove afferm\u00f2 che: Nel 1906 Devoto organizz\u00f2 a Milano il primo Congresso Internazionale di Medicina del Lavoro per le malattie professionali e l\u2019anno successivo il primo Congresso Nazionale di Medicina del Lavoro, tenutosi a Palermo.\nIl 26 gennaio 1908 Devoto fu trasferito a Milano per lavorare al progetto di una Clinica del Lavoro, cui contribuirono anche Enti locali e ospedalieri, che venne inaugurata il 20 marzo 1910 con il nome di \u201cClinica Madre\u201d. Essa \u00e8 considerata la struttura sanitaria pi\u00f9 antica al mondo dedicata alla prevenzione, diagnosi e cura delle malattie professionali. Successivamente ne inaugur\u00f2 una filiale in Salice Terme e istitu\u00ec numerose fondazioni per studenti o poveri. Nel 1924 sempre a Milano fu fondata la Facolt\u00e0 di Medicina e introdotto l\u2019insegnamento ufficiale di Medicina del Lavoro, di cui lo stesso Devoto divenne cattedratico. Dopo aver assunto l\u2019incarico di Senatore del Regno, l\u2019anno successivo (1935) venne nominato presidente degli Istituti clinici di perfezionamento, incarico che ricopr\u00ec fino all\u2019anno della sua morte. Grazie al suo contributo inizi\u00f2 l\u2019opera di sensibilizzazione e di informazione verso i lavoratori riguardo ai rischi delle attivit\u00e0 lavorative.\nLa Commissione sulle malattie professionali.\nIl 19 dicembre 1901, per mezzo di un Regio Decreto, venne creata da parte del ministro Guido Baccelli la Commissione sulle malattie professionali con l\u2019incarico di La Commissione era composta da medici e igienisti illustri, tra i quali si ricordano lo stesso Luigi Devoto, Angelo Celli, Luigi Mangiagalli e Vincenzo Magaldi.\nL\u2019incarico della Commissione, dettato dall\u2019articolo 1 del Regio Decreto, era duplice:\nI commissari decisero di concentrarsi sulla costruzione di questionari specifici per tipo di industria e riuscirono a completare l'opera nel corso di cinque adunanze, svoltesi tra l'1 e il 7 maggio 1902. Nell'ultima seduta ci si pose il problema di chi dovesse raccogliere i dati statistici richiesti e Luigi Devoto pose rimedio al problema formulando una proposta che venne subito approvata. Secondo il suo pensiero i medici provinciali, i medici degli stabilimenti industriali, le Direzioni mediche degli ospedali, gli Uffici municipali di igiene, gli Ispettorati sanitari delle ferrovie e le Associazioni operaie di qualunque natura erano i pi\u00f9 consoni a compiere questo tipo di funzione. A Devoto spett\u00f2 il compito di studiare le industrie tessili, le risaie e la lavorazione della gomma. Inoltre, il Ministro dell'Agricoltura, su proposta della stessa Commissione, affid\u00f2 ad alcuni dei suoi membri l'incarico di recarsi nelle principali industrie, allo scopo di constatare le condizioni nelle quali i lavori si svolgessero. Cos\u00ec, in collaborazione con Edmondo Rossoni, Devoto raccolse dati statistici sulle malattie dei telegrafisti, dei telefonisti e delle risaiole. Tale collaborazione port\u00f2 nel 1910 all\u2019inaugurazione della Clinica del Lavoro nell\u2019ambito degli Istituti clinici di perfezionamento, di cui faceva parte anche la clinica ostetrica di Luigi Mangiagalli."}
{"id": "462405", "revid": "1652635", "url": "https://it.wikipedia.org/wiki?curid=462405", "title": "Soffocamento", "text": ""}
{"id": "462407", "revid": "247222", "url": "https://it.wikipedia.org/wiki?curid=462407", "title": "Walk of Life (singolo)", "text": ""}
{"id": "462412", "revid": "599013", "url": "https://it.wikipedia.org/wiki?curid=462412", "title": "Scisma (disambigua)", "text": ""}
{"id": "462414", "revid": "436907", "url": "https://it.wikipedia.org/wiki?curid=462414", "title": "Schism", "text": ""}
{"id": "462417", "revid": "1529788", "url": "https://it.wikipedia.org/wiki?curid=462417", "title": "Michel Camilo", "text": "Biografia.\nCamilo nasce in una famiglia di musicisti, dimostrando fin da piccolo una particolare attitudine per la fisarmonica e, in seguito, per il pianoforte; grazie all'influenza del nonno anch'egli pianista, inizia a frequentare a nove anni la \"Scuola Elementare di musica Elila Mena \" presso il conservatorio di Santo Domingo (dove poi studier\u00e0 per 13 anni).\nFormatosi come pianista classico, a soli 16 anni fa parte della orchestra sinfonica nazionale della Repubblica Dominicana.\nDurante il periodo di formazione classica, Camilo ascolta e subisce l'influenza di jazzisti tradizionali come Horace Silver, Erroll Garner, Art Tatum, Bill Evans, Oscar Peterson e Scott Joplin e di jazzisti contemporanei come Herbie Hancock, Keith Jarrett, Chick Corea e Amilton Godoy (quest'ultimo pianista di Zimbo Trio, formazione \"brazilian-jazz\" famosa negli anni sessanta).\nNel 1979 si trasferisce a New York, dove studia al \"Mannes College\" e alla Juilliard School, debuttando sulla scena internazionale nel 1983, quando Tito Puente lo sceglie per sostituire il pianista della sua formazione al \"Montr\u00e9al Jazz Festival\". Questa esperienza lo fa conoscere a Paquito D'Rivera, che gli offre un posto nella sua band e con la quale registra due album.\nLa svolta della carriera di Camilo avviene nel 1985, quando debutta col suo trio alla Carnegie Hall. Nello stesso anno registra il suo primo album da leader, \"Why Not?\"\nNel 1988 registra l'album \"Michel Camilo\", che lo lancia ai vertici delle classifiche dei migliori album jazz per 10 settimane consecutive.\nOltre ad essere un eccezionale esecutore, Camilo \u00e8 anche un compositore di talento ed ha scritto diverse colonne sonore per molti film in lingua spagnola. Inoltre la sua attivit\u00e0 concertistica \u00e8 molto ampia. Tra i vari riconoscimenti ricevuti non si possono che nominare le vincite di un Grammy e di un Emmy; in pi\u00f9 la sua collaborazione con il chitarrista flamenco Tomatito lo porta nel 2000 a vincere il Grammy nella sezione \"Best Latin Jazz Album\". Vanno anche ricordate le diverse lauree honoris causa ricevute nel corso della sua carriera.\nCollaborazioni con altri artisti.\nHa collaborato con numerosi importanti artisti jazz internazionali, fra essi si distinguono: Tito Puente, Paquito D'Rivera, Dizzy Gillespie, Airto Moreira, Mongo Santamar\u00eda, George Benson, Jaco Pastorius, Michael Brecker, Chucho Vald\u00e9s, Randy Brecker, Wynton Marsalis, Herbie Hancock, Gary Burton, Hilton Ruiz, Dave Weckl, Steve Gadd, John Patitucci, Flora Purim, Billy Taylor, Bireli Lagrene, Lou Marini, Danilo P\u00e9rez, B\u00e9la Fleck, Hiromi Uehara, Mark Walker, Tomatito"}
{"id": "462429", "revid": "3339182", "url": "https://it.wikipedia.org/wiki?curid=462429", "title": "Anarchico", "text": ""}
{"id": "462431", "revid": "117945596", "url": "https://it.wikipedia.org/wiki?curid=462431", "title": "Appuntato", "text": "L'appuntato, nell'ambito delle forze armate, \u00e8 un grado militare la cui importanza nella gerarchia dei sottufficiali, dei graduati e della truppa, muta nei diversi Stati del mondo.\nNel mondo.\nItalia.\nL'appuntato \u00e8 il terzo grado dell'Arma dei carabinieri e della Guardia di finanza e il secondo dei graduati di truppa. \u00c8 posto sotto l'appuntato scelto e sopra il carabiniere scelto o finanziere scelto (a seconda del corpo di appartenenza). Accede al grado il carabiniere scelto o finanziere scelto che abbia maturato cinque anni di permanenza nel grado senza demerito. L'appuntato riveste la qualifica di agente di polizia giudiziaria; quello della Guardia di finanza riveste altres\u00ec quello di agente polizia tributaria. Sia l'appuntato dei carabinieri che quello della guardia di finanza rivestono le qualifiche di agente di pubblica sicurezza e pubblico ufficiale.\nNel Regno di Sardegna fino al 1854 la denominazione del grado era sottocaporale.\nFino al 1992 era in uso anche nel disciolto Corpo degli agenti di custodia (ora Corpo di polizia penitenziaria) e nel Corpo forestale dello Stato e fino al 1981 era in uso nel Corpo delle guardie di pubblica sicurezza (ora Polizia di Stato); attualmente i due corpi civili usano la corrispondente qualifica di assistente.\nIl distintivo di grado dell'appuntato consiste in un gallone rosso con due baffi, o galloncini.\nRussia.\nEfrejtor (russo: \u0415\u0444\u0440\u0435\u0439\u0442\u043e\u0440) \u00e8 un prestito linguistico dal tedesco \"Gefreiter\" ed \u00e8, nell'esercito russo un grado similare all'appuntato.\nNell'Impero russo il grado venne istituito nel 1716 durante il regno di Pietro il Grande nella fanteria, nella cavalleria e nel genio. L'uso del grado venne abbandonato dopo il 1722 e venne reintrodotto dopo la riforma militare del 1826.\nNelle forze armate sovietiche e in quelle della federazione russa \u00e8 il grado pi\u00f9 alto della truppa.\nSvizzera.\nNell'esercito svizzero, il grado di appuntato (abbreviato: app) \u00e8 attribuito in virt\u00f9 dell'articolo 58 dell'Ordinanza concernente gli obblighi militari: \nSono soprattutto scelti tra i soldati che hanno un buon stato di servizio."}
{"id": "462432", "revid": "339392", "url": "https://it.wikipedia.org/wiki?curid=462432", "title": "101a divisione aerotrasportata", "text": ""}
{"id": "462434", "revid": "729019", "url": "https://it.wikipedia.org/wiki?curid=462434", "title": "Tabitha Jane Spruce", "text": "Nata nel Maine, ha frequentato la vicina Universit\u00e0 di Orono, dove ha conosciuto il futuro marito, lo scrittore Stephen King, sposato nel 1971.\nVita privata.\nLa famiglia King risiede a Bangor (Maine); due dei tre figli di Tabitha e Stephen hanno seguito le orme dei genitori: Owen King ha pubblicato la raccolta \"\"Siamo tutti nella stessa barca\" e Joe Hill (pseudonimo di Joseph) ha pubblicato diversi libri, tra cui \"Heart Shaped Box\"\". Naomi King, la primogenita, \u00e8 un ministro della Unitarian Universalist Church of Utica.\nNello stato del Maine \u00e8 stata insignita di molte onorificenze per il suo interessamento allo sviluppo della letteratura e delle arti, soprattutto tra disabili e carcerati."}
{"id": "462435", "revid": "110565686", "url": "https://it.wikipedia.org/wiki?curid=462435", "title": "Regime di semilibert\u00e0", "text": "Il regime di semilibert\u00e0 \u00e8 una misura alternativa alla detenzione, introdotta dalla legge sull'ordinamento penitenziario (L. 26 luglio 1975 n.354) e profondamente riformata dalla legge Gozzini (l. 10/10/1986 n. 663). \u00c8 regolata dagli articoli 48 e ss. dell'ordinamento penitenziario.\nDescrizione.\nPer la semilibert\u00e0 il condannato trascorre la maggior parte della giornata all'interno di un istituto di pena a ci\u00f2 destinato e ne esce per partecipare ad attivit\u00e0 lavorative, istruttive o utili al reinserimento sociale. Il tribunale di sorveglianza fissa nel provvedimento di concessione della semilibert\u00e0 le limitazioni per il condannato.\nPer essere ammesso alla semilibert\u00e0 il reo deve aver scontato almeno met\u00e0 della pena (20 anni per il condannato all'ergastolo) e la condanna deve essere superiore ai sei mesi. La semilibert\u00e0 pu\u00f2 essere applicata fin dall'inizio quando la condanna \u00e8 inferiore a sei mesi o all'arresto se il condannato non \u00e8 affidato in prova ai servizi sociali. Il regime di semilibert\u00e0 pu\u00f2 essere revocato qualora il soggetto perda il lavoro, o non sia idoneo al trattamento o, a giudizio del tribunale di sorveglianza, abbia violato le prescrizioni imposte o non faccia ritorno in istituto senza giustificato motivo (se l'assenza non supera le dodici ore la revoca \u00e8 facoltativa). Tale assenza costituisce reato di evasione, punibile ai sensi dell'art. 385 codice penale."}
{"id": "462455", "revid": "1522738", "url": "https://it.wikipedia.org/wiki?curid=462455", "title": "Fronte universitario d'azione nazionale", "text": "Il Fronte universitario d'azione nazionale (FUAN) \u00e8 stato un movimento politico universitario, fondato a Roma nel 1950 e sciolto nel 1996.\nStoria.\nFu fondato da giovani universitari aderenti alle sezioni giovanili del Movimento Sociale Italiano provenienti da diversi atenei italiani, nel maggio del 1950, a Roma, da Franco Petronio, Tomaso Staiti di Cuddia, Benito Paolone, Giuseppe Tricoli con Silvio Vitale primo presidente.\nEbbe anche rappresentanti dentro l'Unuri, l'organo rappresentativo degli studenti universitari italiani negli anni '50 e '60.\nSpesso entr\u00f2 in contrasto con la linea ufficiale del partito, assumendo all'inizio degli anni '70 anche posizioni pi\u00f9 radicali (come avvenne nel caso della sezione romana guidata da Biagio Cacciola, il cosiddetto FUAN-Caravella) ed extraparlamentari.\nEra stato proprio il primo presidente del FUAN Caravella di Roma, Giulio Caradonna nel 1968 a guidare l'assalto alla facolt\u00e0 di Lettere occupata, preoccupato, cos\u00ec come il MSI, della partecipazione dei militanti di destra, insieme agli studenti di sinistra, alla battaglia di Valle Giulia.\nIl 7 luglio 1972 a Salerno viene assassinato da un anarchico Carlo Falvella, vice presidente del FUAN della citt\u00e0 campana.\nIl 28 febbraio 1975, a Roma, in piazza Risorgimento, viene ucciso con un proiettile in fronte, il giovane studente greco Mikis Mantakas, militante del FUAN-Caravella.\nNel 1979 prese il nome di \"FUAN Destra Universitaria\", sotto la presidenza di Luciano Laffranco (dal 1973).\nNe sono stati presidenti Silvio Vitale, Giulio Caradonna, Angelo Nicosia, Franco Petronio, Cesare Mantovani, Armando Plebe, Luciano Laffranco, Giuseppe Tagliente, Maurizio Gasparri e in ultimo Roberto Menia.\nNe hanno fatto parte decine di parlamentari (tra gli altri Pietro Cerullo, Ignazio La Russa, Giulio Conti, Italo Bocchino, Francesco Storace, Guido Lo Porto, Giuseppe Tatarella, Domenico Nania, Vittorio Sbardella, Adolfo Urso, Domenico Fisichella), ma anche altri noti personaggi italiani, primo tra tutti Paolo Borsellino (il magistrato rimasto ucciso nella strage di via d'Amelio il 19 luglio 1992 e medaglia d'oro al valor civile), che si iscrisse nel 1959 al \"FUAN Fanalino\" di Palermo, e ne fu rappresentante eletto degli studenti, e il giudice Mario Sossi, rapito dalle BR.\nNel 1996, dopo il congresso di Fiuggi di Alleanza Nazionale, cambia nome in Azione universitaria come componente interna dell'organizzazione giovanile di An, Azione giovani, fino allo scioglimento di quest'ultima nel 2009."}
{"id": "462458", "revid": "767487", "url": "https://it.wikipedia.org/wiki?curid=462458", "title": "Acque profonde (film 1958)", "text": "Acque profonde (\"The Deep Six\") \u00e8 un film del 1958 diretto da Rudolph Mat\u00e9, con Alan Ladd nel ruolo di Alex Austen, Dianne Foster nel ruolo di Susan Cahill, William Bendix nel ruolo di Frenchy Shapiro, James Whitmore nel ruolo dell'ufficiale Meredith e Keenan Wynn nel ruolo del Comandante Edge.\nTrama.\nL'ufficiale di marina Alec Austin, le cui convinzioni religiose e pacifiste mal si coniugano con la guerra, rifiuta di sparare contro un aereo non identificato durante la seconda guerra mondiale, scatenando tensioni ed evitando l'abbattimento di un velivolo - che si scoprir\u00e0 in seguito essere alleato - per fuoco amico.\nLe tensioni all'interno dell'incrociatore lo portano ad intraprendere una missione pericolosa su un'isola sotto controllo Giappone per recuperare un gruppo di soldati americani prigionieri. Il manipolo di soldati rispecchia il melting pot dell'esercito e della societ\u00e0 statunitense, tra le convinzioni di Alec Austin, quacchero, Frenchy Shapiro, di religione ebraica e il Comandante Edge, protestante W.A.S.P..\nProduzione.\nProdotto negli Stati Uniti, con il placet dell'esercito U.S. Navy, dalla societ\u00e0 Jaguar Production."}
{"id": "462464", "revid": "597500", "url": "https://it.wikipedia.org/wiki?curid=462464", "title": "Piccola macchina costruita da minimax dadamax in persona", "text": "Piccola macchina costruita da minimax dadamax in persona (1919-1920) venne eseguita a Colonia dall'artista tedesco surrealista/dadaista Max Ernst. Fa parte di una serie di cinquanta lavori effettuati nel 1919\u201320. Questo \u00e8 probabilmente il pi\u00f9 famoso esempio dei lavori di Ernst basato su diagrammi di strumenti scientifici.\nL'opera \u00e8 attualmente conservata a Venezia presso la Peggy Guggenheim Collection a Palazzo Venier dei Leoni.\nI diagrammi venivano prima disegnati e quindi colorati con diverse tecniche: guazzo, acquerelli e frottage. Quest'ultima \u00e8 una tecnica ideata dallo stesso Max Ernst che consisteva nello strofinamento del pennello sulla tela appoggiata a diverse superfici per dare un senso di tridimensionalit\u00e0 al dipinto. \nL'opera mostra anche l'interesse che l'autore aveva nei confronti della tipografia: molte parti della macchina possono essere viste come lettere dell'alfabeto come ad esempio la \u201cY\u201d e la \u201cJ\u201d rosse in alto a sinistra, la\u201cL\u201d e la \u201cP\u201d gialle in basso a destra e la \u201cI\u201d blu in basso a sinistra.\nL'intera macchina pu\u00f2 essere vista come un simbolo dell'attivit\u00e0 sessuale. La macchina di Ernst \u00e8 infatti una fantasiosa soluzione alla tensione sessuale come annunciato dall'iscrizione ironica posta in basso a destra del dipinto \u00ab\"Little machine constructed by minimax dadamax in person for fearless pollination of female suckers at the beginning of the change of life and for other such fearless functions\"\u00bb ovvero, tradotta in italiano \u00abPiccola macchina costruita da Minimax Dadamax in persona per impavida impollinazione di succhiatrici all'inizio del cambiamento della vita e per altre impavide funzioni simili\u00bb.\nLa parte destra della macchina sembra contenere un piccolo laboratorio per la produzione di sperma, che \u00e8 rappresentato da una goccia rossa che attraversa la macchina fino al suo lato sinistro dalla quale esce tramite rubinetto giallo, accompagnata da uno stravagante e gioioso \"\u201cBonjour\u201d\". Alternativamente la macchina pu\u00f2 essere vista come la combinazione di una met\u00e0 maschile e una femminile. Quella femminile, a destra, \u00e8 spigolosa e caratterizzata da colori tenui; a sinistra il maschio \u00e8 rappresentato con colori brillanti e impavidamente tenta di allontanarsi dalla donna."}
{"id": "462474", "revid": "827882", "url": "https://it.wikipedia.org/wiki?curid=462474", "title": "Distretto di Kajaani", "text": "Il distretto di Kajaani \u00e8 un distretto della Finlandia. Si trova nella provincia di Oulu e fa parte della regione del Kainuu. Conta sei comuni e il numero di classificazione LAU 1 (NUTS 4) \u00e8 182.\nIl 31 maggio 2011, la popolazione del distretto era di 57.473 abitanti e l'area di 9.018 km\u00b2, con quindi una densit\u00e0 di 6,3 ab./km\u00b2.\nModifiche comunali.\nIl comune di Vuolijoki \u00e8 confluito nella citt\u00e0 di Kajaani il 1\u00ba gennaio 2007."}
{"id": "462478", "revid": "3732", "url": "https://it.wikipedia.org/wiki?curid=462478", "title": "Diocesi di Faenza-Modigliana", "text": "La diocesi di Faenza-Modigliana (in latino: \"Dioecesis Faventina-Mutilensis\") \u00e8 una sede della Chiesa cattolica in Italia suffraganea dell'arcidiocesi di Bologna e appartenente alla regione ecclesiastica Emilia-Romagna. Nel 2019 contava 132.900 battezzati su 141.500 abitanti. \u00c8 retta dal vescovo Mario Toso, S.D.B.\nTerritorio.\nLa diocesi, interamente in Romagna, \u00e8 di dimensioni medio-piccole nel panorama italiano; \u00e8 circondata dall'arcidiocesi di Ravenna-Cervia (a nord e a est), dalla diocesi di Forl\u00ec-Bertinoro (a est), dall'arcidiocesi di Firenze (a sud) e dalla diocesi di Imola (a ovest). Il suo territorio \u00e8 una striscia lunga e stretta, orientata da nord verso sud: al nord si estende nelle propaggini della Pianura Padana, fin quasi a lambire le Valli di Comacchio; al centro vede la citt\u00e0 di Faenza, che da sola raggruppa la met\u00e0 della popolazione diocesana; al sud si inerpica nei colli e nei monti dell'Appennino tosco-romagnolo, fino a raggiungere lo spartiacque naturale del crinale.\nI confini della diocesi, pur rientrando entro i confini storico-geografici della Romagna, comprendono parti di territorio appartenenti a due regioni, Emilia-Romagna e Toscana, e a tre province, quelle di Ravenna, di Forl\u00ec-Cesena e di Firenze; i comuni interessati sono diciassette (da nord verso sud, Alfonsine, Ravenna, Fusignano, Sant'Agata sul Santerno, Bagnacavallo, Lugo, Russi, Cotignola, Solarolo, Faenza, Castel Bolognese, Brisighella, Riolo Terme, Modigliana, Casola Valsenio, Marradi, Tredozio). \u00c8 interessante notare che, per ragioni storiche, esistono due parrocchie che non hanno continuit\u00e0 territoriale con il resto della diocesi: si tratta di due paesi che si trovano all'interno del territorio della diocesi di Imola, pur facendo parte della diocesi di Faenza-Modigliana.\nStruttura ecclesiale.\nDal 2017 tutti i settori pastorali della curia diocesana fanno riferimento a cinque uffici:\nNel territorio sono presenti 87 parrocchie (alcune delle quali molto piccole e senza un parroco residente).\nCon decreto dell'8 aprile 2007, solennit\u00e0 di Pasqua, il vescovo Claudio Stagni ha raggruppato le parrocchie dell'intero territorio diocesano in unit\u00e0 pastorali: tali unit\u00e0 pastorali sono state riviste il 26 gennaio 2018 e attualmente sono 18. Ogni unit\u00e0 \u00e8 formata da alcune parrocchie vicine per territorio e situazione pastorale; \u00e8 retta da un presbitero coordinatore (designato dal vescovo per 5 anni) e da un\"'\u00e9quipe\" (formata dai parroci dell'unit\u00e0 pastorale e da un rappresentante laico per ogni parrocchia); ha il compito di promuovere e coordinare l'attivit\u00e0 pastorale comune (ad esempio: formazione dei catechisti; catechesi agli adulti; preparazione ai sacramenti; pastorale giovanile; attivit\u00e0 della Caritas).\nA loro volta le unit\u00e0 pastorali sono raggruppate a formare cinque vicariati foranei. Ogni vicariato \u00e8 affidato ad un vicario foraneo, che viene nominato dal vescovo per la durata di cinque anni dopo aver consultato tutti i presbiteri (diocesani e religiosi) residenti nel vicariato; lo stesso vicario foraneo deve appartenere al vicariato. Le sue competenze sono definite da un decreto vescovile del 15 gennaio 2008.\nSituazione pastorale.\nStoricamente la diocesi \u00e8 sempre stata ricca di clero, mentre oggi condivide la situazione di tante diocesi italiane: et\u00e0 media del clero molto elevata; poche vocazioni e scarso ricambio generazionale; contrazione degli ordini religiosi che tendono ad abbandonare alcuni loro conventi e parrocchie. Questa situazione di emergenza sta spingendo due fenomeni positivi: da un lato, il tentativo di un maggior coordinamento tra le varie parrocchie attraverso la creazione delle unit\u00e0 pastorali; dall'altro lato, una maggiore responsabilizzazione dei laici (anche se la promozione dei ministeri istituiti e del diaconato permanente \u00e8 ancora molto lenta).\nIn ogni caso, la diocesi riesce ad esprimere una vita di Chiesa vivace ed articolata, soprattutto grazie ai tanti giovani che si impegnano nel volontariato e ai Centri pastorali diocesani che promuovono numerose iniziative e un servizio di coordinamento.\nLuoghi di vita diocesana.\nIl luogo centrale della diocesi \u00e8 la cattedrale di Faenza: \u00e8 la chiesa propria del Vescovo, che qui compie gli atti principali del proprio magistero e della vita liturgica diocesana. La cattedrale, di influenza toscana \u00e8 importante anche come espressione artistica dell'architettura rinascimentale in Romagna.\nA Modigliana si trova la concattedrale di Santo Stefano.\nOltre alla cattedrale, un altro luogo di riferimento della vita pastorale \u00e8 il seminario diocesano, costruito negli anni cinquanta per la formazione dei seminaristi e adibito oggi a luogo di incontri, conferenze, pastorale vocazionale (una parte del seminario, la \"Casa padre Daniele\", \u00e8 stata intitolata al Servo di Dio padre Daniele Badiali, ucciso nel 1997 in una missione in Per\u00f9).\nDa ricordare infine l'antico Eremo di Gamogna, costruito nell'XI secolo da san Pier Damiani in un impervio luogo dell'Appennino. Il monastero, abbandonato e diroccato per molti secoli, \u00e8 stato recentemente restaurato ed \u00e8 ridiventato un luogo di spiritualit\u00e0, grazie alla presenza di monaci e monache delle Fraternit\u00e0 monastiche di Gerusalemme.\nPatroni della diocesi.\nNel 1931 fu proclamata patrona della diocesi Maria, venerata col titolo di Beata Vergine delle Grazie. Viene festeggiata solennemente il sabato precedente la seconda domenica di maggio (in pratica, in occasione della festa della mamma).\nL'iconografia raffigura la Vergine delle Grazie nell'atto di spezzare delle frecce, che rappresentano i flagelli e i pericoli da cui lei offre protezione. Tale iconografia risale al 1412, quando venne dipinta su affresco nell'antica chiesa di S. Andrea \"in vineis\" (oggi S. Domenico), come ringraziamento per la liberazione da una pestilenza. In seguito ad altri episodi ritenuti miracolosi, nel 1765 l'affresco venne staccato e portato in cattedrale, nella cappella sinistra del transetto; la cappella, riccamente ornata, \u00e8 stata eretta a santuario diocesano e conserva tuttora l'immagine. L'affresco mutilo mostra solo il volto e il busto di Maria; le braccia e le mani con le frecce spezzate sono andate perdute, ma sono testimoniate da centinaia di rappresentazioni popolari del territorio.\nPatrono secondario della diocesi \u00e8 San Pier Damiani, il cui corpo \u00e8 custodito nella cattedrale stessa; la sua festa liturgica ricorre il 21 febbraio.\nCalendario liturgico proprio della diocesi.\nLa diocesi di Faenza-Modigliana ha inserito nel calendario liturgico alcune celebrazioni proprie, secondo uno schema approvato della Congregazione per il culto divino e la disciplina dei sacramenti nel 1975; allora le due diocesi di Faenza e di Modigliana erano ancora separate e il seguente calendario fu approvato per la sola diocesi di Faenza.\nStoria.\nDocumenti storici attestano la presenza al sinodo romano del 313 di un vescovo \"Constantius a Faventia\": \u00e8 questa la data pi\u00f9 antica a cui si pu\u00f2 far risalire la diocesi di Faenza, anche se \u00e8 legittimo pensare che il cristianesimo fosse organizzato in diocesi gi\u00e0 nel III secolo. Nello stesso sinodo romano viene citato un \"Sanctus Sabinus\" come predecessore di Costanzo; dal XVI secolo questo Sabinus \u00e8 stato identificato con il Savino di Spoleto, ma senza alcun fondamento.\nSuffraganea dell'arcidiocesi di Milano durante il IV secolo (esiste una lettera di sant'Ambrogio indirizzata ad un vescovo faentino), la diocesi pass\u00f2 poi alla provincia ecclesiastica dell'arcidiocesi di Ravenna, dopo che questa nel 402 divenne capitale dell'Impero Romano.\nLiutprando conquist\u00f2 e distrusse la citt\u00e0 di Faenza nel 740, ma poi ne cur\u00f2 la ricostruzione, estendendo anche l'area di influenza della diocesi fin quasi alle porte di Ravenna. Attorno all'anno 743 il re longobardo, su pressione di papa Zaccaria, don\u00f2 al vescovo di Faenza le pievi di \"S. Petris inter Sylvis\" (presso Bagnacavallo), S. Giovanni in Lyba (presso Fusignano), Santo Stefano in Barbiano e Sant'Agata (odierna Sant'Agata sul Santerno). Tranne Barbiano, fanno tuttora parte della diocesi.\nNel 743 il titolo di cattedrale fu trasferito dalla chiesa di Santa Maria \"foris portam\" a un edificio situato all'interno delle mura cittadine, nello stesso luogo dove si trova l'attuale. Aveva la facciata volta a levante ed era divisa in tre navate. Durante il Medioevo la cattedrale sub\u00ec ripetuti incendi a causa dell'impiego del legno come materiale di costruzione. Le fiamme divamparono nel 1045, nel 1132, nel 1151 e nel 1160, finch\u00e9 l'anno successivo non si decise di dotare l'edificio di un tetto di tegole.\nIn un anno imprecisato dopo il 1099 papa Pasquale II, che ben conosceva il territorio essendo nato nell'Appennino forlivese, sottrasse Faenza dalla giurisdizione metropolitica di Ravenna, alla quale fu restituita il 7 agosto 1119 da papa Gelasio II.\nA testimoniare l'importanza della diocesi durante il Medioevo, in una bolla del 1143 di papa Celestino II vengono menzionate ben ventidue pievi appartenenti al suo territorio: tante di esse avevano anche un proprio capitolo di canonici; nel 1301 vengono elencate 22 pievi, 315 parrocchie, 12 monasteri. La vicenda della diocesi segu\u00ec poi da vicino quella della citt\u00e0 di Faenza. Vide il fiorire della vita religiosa con il massiccio diffondersi degli ordini mendicanti a partire dal XIII secolo (i Francescani furono presenti sin dal 1221).\nA partire dal 1509 divenne parte dello Stato della Chiesa. Conobbe poi infiltrazioni luterane, tanto da avere in tutta Italia fama di citt\u00e0 protestante. Numerosi furono i personaggi ecclesiastici illustri: il cavaliere del Santo Sepolcro fra' Sabba da Castiglione; il vescovo Annibale Grassi, che fond\u00f2 il seminario (1576) e consacr\u00f2 la cattedrale (1581); il cardinale Antonio Pignatelli, poi divenuto papa Innocenzo XII. Per lunghi periodi, dal 1603 al 1726, Faenza fu sede cardinalizia.\nNel corso dell'Ottocento, la diocesi sub\u00ec importanti trasformazioni. Il 7 luglio 1850, con la bolla \"Ea quo licet\", papa Pio IX eresse la diocesi di Modigliana, il \"Castrum Mutilum\" citato da Livio, con un centinaio di parrocchie sottratte alle diocesi circostanti, e precisamente le sedi di Faenza (48 parrocchie), Bertinoro (24 parrocchie), Sarsina (17 parrocchie) e Forl\u00ec (11 parrocchie). La nuova diocesi fu dapprima suffraganea dell'arcidiocesi di Bologna, poi dell'arcidiocesi di Firenze.\nIl territorio della nuova diocesi interessava la zona collinare al confine tra la Toscana (provincia di Firenze) e l'Emilia-Romagna (provincie di Ravenna e di Forl\u00ec): l'alta valle del Lamone (il centro pi\u00f9 importante \u00e8 Marradi); la vallata dell'Acerreta (con Lutirano) e del Tramazzo (con Modigliana e Tredozio); l'alta valle del Montone (con Portico di Romagna, Rocca San Casciano, Dovadola).\nNel 1853 ancora Pio IX rese la sede di Faenza suffraganea dell'arcidiocesi di Bologna.\nIl 25 marzo 1908, in forza del decreto \"Anno millesimo\" della Congregazione Concistoriale, la diocesi di Modigliana restitu\u00ec a quella di Sarsina le parrocchie che le erano state assegnate nel 1850, in occasione dell'erezione della sede modiglianese.\nL'8 settembre 1973 la diocesi di Modigliana pass\u00f2 dalla provincia ecclesiastica di Firenze a quella di Bologna.\nPer la piccolezza della diocesi, che comprendeva i soli comuni di Marradi, Modigliana e Tredozio, gi\u00e0 nella prima parte del Novecento Modigliana fu unita nella persona del vescovo Ruggero Bovelli alla diocesi di Faenza (negli anni 1924-1929). Il 31 agosto 1976 con il vescovo Marino Bergonzini le due diocesi sono state nuovamente unite \"in persona episcopi\".\nIl 30 settembre 1986, in forza del decreto \"Instantibus votis\" della Congregazione per i Vescovi, fu stabilita la \"plena unione\" delle due diocesi e la nuova circoscrizione ecclesiastica ha assunto il nome attuale. Contestualmente una piccola parte del territorio della diocesi di Modigliana \u00e8 stata ceduta alla diocesi di Forl\u00ec-Bertinoro. Furono inserite cos\u00ec nella nuova diocesi tutte le terre che, nel 1923, erano state staccate dalla Toscana ed aggregate all'Emilia Romagna. Dentro la nuova diocesi di Faenza-Modigliana rimase anche il territorio di Marradi, vale a dire quella parte della Romagna toscana che, anche dopo 1923, rest\u00f2 dentro i confini toscani.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 141.500 persone contava 132.900 battezzati, corrispondenti al 93,9% del totale.\nNelle statistiche seguenti i dati relativi alla diocesi di Faenza e quelli relativi alla diocesi di Modigliana non possono essere sommati e confrontati con i dati relativi alla diocesi di Faenza-Modigliana; nell'operazione di accorpamento, infatti, una parte del territorio, delle parrocchie e dei sacerdoti dalla diocesi di Modigliana sono confluiti nella diocesi di Forl\u00ec-Bertinoro."}
{"id": "462479", "revid": "1833151", "url": "https://it.wikipedia.org/wiki?curid=462479", "title": "A-ha", "text": "Gli a-ha sono un gruppo synthpop norvegese, attivo dal 1982. Sono saliti alla ribalta nel 1985 col brano \"Take on Me\", di cui \u00e8 particolarmente noto il videoclip animato, diretto da Steve Barron. Con oltre 100 milioni di dischi venduti, dopo gli svedesi ABBA, gli a-ha sono la pi\u00f9 grande band scandinava di tutti i tempi e tra quelle di maggiore successo al mondo.\nDurante il corso degli anni sono passati da synthpop band degli anni 1980 a matura pop rock band sofisticata, capace di produrre sia ballate che brani rock, e una nutrita schiera di artisti-colleghi di rango hanno citato il gruppo come band di spessore e fonte d'ispirazione. Gli a-ha hanno detenuto fino al 2017 il guinness dei primati per il concerto con pubblico pagante pi\u00f9 affollato della storia, con le 198.000 persone di Rio de Janeiro del gennaio 1991, e detengono tuttora quello della nota pi\u00f9 a lungo tenuta dal vivo, i 20:02 secondi di Morten Harket in \"Summer Moved On\".. Nel 2012 sono stati insigniti della carica di Cavalieri con il conferimento della Croce di Sant'Olav, la pi\u00f9 alta onorificenza della Corona norvegese.\nStoria del gruppo.\nIntroduzione.\nLa storia del gruppo pu\u00f2 essere divisa in due parti: dal 1982 alla met\u00e0 del 1994, e dalla fine del 1998 al 2010. I componenti del gruppo, infatti, durante gli anni d'inattivit\u00e0 si sono dedicati a vari progetti personali, musicali e non: Paul Waaktaar-Savoy ha realizzato diversi album con i Savoy, gruppo da lui fondato insieme alla moglie Lauren Savoy e a Frode Unneland; Morten Harket si \u00e8 dedicato alla carriera di solista, nonch\u00e9 ad azioni umanitarie e inerenti all'ecologia; Magne Furuholmen ha composto musiche per film e realizzato del materiale con il gruppo Timbersound, oltre a dedicarsi a pittura e scultura, inoltre nel 2004 ha pubblicato (col nome \"Magne F\") un album solista dal titolo \"Past Perfect Future Tense\".\nGli esordi.\nPaul Waaktaar-Savoy e Magne Furuholmen collaborano fin dalla tenera et\u00e0; si conoscono infatti dai tempi della scuola primaria. Nel 1980 pubblicano, insieme a \u00d8ystein Jevanord e Viggo Bondi, l'album autoprodotto \"Fakkeltog\", stampato in 1.000 copie, con il nome di Bridges. Morten Harket, che a quel tempo faceva parte dei Soldiers Blue, ha occasione di vedere il gruppo esibirsi dal vivo nella sua scuola e, la forza di quella band lo colpisce come un pugno allo stomaco. Alla fine del concerto si reca dalla band nel backstage per conoscerli e complimentarsi con loro. Ma i tempi non sono ancora maturi.\nNel 1981 i Bridges, dopo avere inciso l'album \"Poem\" che non verr\u00e0 stampato, si sciolgono perch\u00e9 Pal e Magne vogliono partire per Londra a cercar fortuna ma gli altri non condividono gli stessi interessi. I due partono lo stesso ma hanno bisogno di un cantante; Magne ha sentito di una gran bella voce in citt\u00e0, un ragazzo anche piuttosto belloccio: Morten Harket il quale per\u00f2 ha gi\u00e0 una sua band, una blues band, i Soldiers Blue, e sta continuando gli studi universitari in teologia. Magne contatta Harket, ma inutilmente: il ragazzo \u00e8 felice nella sua band e non ha intenzione di mollarla, e poi vuole portare a termine i suoi studi.\nI due partono comunque in cerca di fortuna per la sognata Londra ma le cose non vanno bene. Patiscono la fame, vivono in un monolocale sporco e fatiscente e Magne lavora in un pub locale per racimolare un po' di soldi per mantenere s\u00e9 e Pal, il quale resta invece a casa a scrivere; il tutto all'insaputa dei genitori che credono se la stiano passando alla grande. La cosa dura sei mesi poi, stremati e decisi a convincere quel portento chiamato Harket, tornano a Oslo. In quel momento la carriera dei Soldiers Blue era ad uno stallo, con il cantante voglioso di successo. Una telefonata e Magne convince Morten a sentire qualcosa. Si incontrano a casa di Magne; la prima cosa che Morten sente \u00e8 il riff alla tastiera di \"Take on Me\" (che all'epoca si chiamava \"The Joyfruit Song\" e prima ancora 'Lesson One'). \u00c8 il 14 settembre 1981 e il gruppo, ancora senza nome, si forma.\nIl 2 gennaio 1982 Morten e Pal partono per la volta di Londra; Magne resta ancora un po' a Oslo, per passare qualche altro giorno con la sua fidanzatina storica, quella del liceo, Heidy Reijord (che poi diventer\u00e0 sua moglie). Si sistemano in un appartamentino ma hanno bisogno di lavorare per mantenersi. Cercano nel frattempo una casa di produzione. Quella di John Ratcliff fa al caso loro. Magne la vuole a tutti i costi perch\u00e9 ha la macchina della 'Space Invaders' nell'atrio.\nJohn resta fulminato dalla freschezza del loro sound e dalla voce assolutamente incredibile di quel ragazzo norvegese. John resta anche colpito dalla pulizia, gentilezza ed educazione di questi tre Norvegesi, cosa assolutamente insolita per quell'ambiente. Contatta quindi un suo amico, tale Terry Slater, gi\u00e0 manager di altri artisti. Terry ha la stessa reazione del produttore e li prende sotto la propria ala protettiva. John e Terry saranno la squadra che lotter\u00e0 con le unghie e coi denti per i tre giovani musicisti. La scelta del nome diventa indifferibile. Sfogliando il quaderno di appunti, musiche e testi di Pal, Morten si imbatte in un pezzo dal titolo \"a-ha\"; il brano pare fosse terribile, ma il titolo parve di grande impatto. Scelgono proprio la parola \"a-ha\" (scritta tutta in minuscolo) quale nome della band, termine di accezione positiva che non significa niente in particolare.\nIl lavoro si fa frenetico e i tre per meglio operare si stabiliscono in pianta stabile 24/h nella sala di registrazione di John Ratcliff. Dir\u00e0 John che quelli sono stati gli anni pi\u00f9 favolosi che lui ricordi, pieni di scintille, aspettative e lavoro alacre. Nel 1984 dopo numerosi tentativi falliti viene pubblicato per la prima volta il singolo \"Take on Me\", che per\u00f2 inizialmente non riscuote successo. Il primo video \u00e8 girato su un ring con ballerine succintamente vestite ma non viene nemmeno distribuito; un flop. Nel 1985 il brano viene arrangiato diversamente e viene ripubblicato in una nuova versione accompagnata da un video animato, un mix di vero e cartoon, ideato e girato dal regista Steve Barron. Il brano ha successo e garantisce ai componenti del gruppo la fama; arriva ai primissimi posti in classifica di tutto il mondo.\nLa prima fase.\nGli a-ha sono ora una band famosa in tutto il mondo. Nel 1985 esce il loro primo album \"Hunting High and Low\": \u00e8 un successo, vendendo oltre 11 milioni di copie in tutto il mondo ed un tour mondiale. Il secondo singolo estratto, \"The Sun Always Shines on TV\", \u00e8 un'altra canzone che fa storia. Nel 1986 \u00e8 la volta di \"Scoundrel Days\", il secondo album, seguito nel 1988 da \"Stay on These Roads\", che viene accompagnato da un altro tour mondiale. Nel frattempo, nel 1987 sono chiamati ad interpretare \"The Living Daylights\", canzone d'apertura del nuovo film di James Bond, \"007 - Zona pericolo\" (unici artisti non inglesi n\u00e9 statunitensi chiamati al compito, nella storia della saga di James Bond).\nDopo i primi tre album la band inizia un percorso musicale pi\u00f9 denso e maturo, abbracciando sonorit\u00e0 pi\u00f9 dark e calde. L'uso del synt si affievolisce per iniziare a prediligere sonorit\u00e0 basse e ricercate. Tanto anche a mettere in evidenza la quasi inesplorata capacit\u00e0 vocale di Harket che \u00e8 capace di scendere in toni bassi con la stessa facilit\u00e0 con cui esegue i famosi acuti di \"Take on Me\". Purtroppo le previsioni di difficolt\u00e0 che presagiva il caparbio produttore John Ratcliff, al quale molti sconsigliavano di occuparsi di una band norvegese, si rivelarono fondate. Dopo i primi travolgenti successi, la band si ritrov\u00f2 a dover fare i conti con l'ostruzionismo di colossi musicali inglesi e statunitensi che cercarono in tutti i modi di oscurare la musica della band norvegese, boicottando i loro passaggi nelle emittenti radio, censurando i loro video, nascondendo i loro successi.\nCi\u00f2 nonostante nel 1991 la band sfonda il tetto del record mondiale per pubblico pagante ad un concerto musicale: nel concerto di Rio De Janeiro la band conquista il Guinnes World Record con 198.000 persone paganti (record rimasto imbattuto fino al 2017, quando sono stati superati da Vasco Rossi) mandando in sold-out il Maracan\u00e0 Stadium. L'evento viene completamente messo a tacere dai media angloamericani, tanto che la cosa comincer\u00e0 a diventare di dominio mondiale solo dal 2000 in poi. Questo trattamento sfianca la band tanto che, dopo il quarto album \"East of the Sun, West of the Moon\" del 1990, e il quinto del 1993, \"Memorial Beach\", i tre sentono la necessit\u00e0 di lasciarsi per un po' e, pur non trattandosi di uno scioglimento ufficiale, nell'immediato ognuno proseguir\u00e0 per la propria strada dedicandosi a progetti solisti. Morten Harket incide tre album, Paul Waaktaar-Savoy fonda un nuovo gruppo, i Savoy insieme a sua moglie Lauren Savoy e Magne Furuholmen si dedica alle musiche per film ed alle arti figurative (pittura e scultura).\nLa seconda fase.\n\u00c8 la fine del 1998, gli a-ha tornano insieme quasi per caso: contattati per il Premio Nobel per la pace (assegnato a Oslo), accettano di partecipare. Paul ha appena scritto un nuovo brano, \"Summer Moved On\", ed \u00e8 l'occasione per lanciarlo in anteprima. Quella partecipazione diventa l'occasione per rimettersi insieme. Tornano in studio e finalmente, nel 2000 pubblicano un nuovo album che li riporta nuovamente alla ribalta internazionale: \"Minor Earth Major Sky\". Nel 2002 pubblicano \"Lifelines\", l'ultimo album inciso con la Warner Brothers.\nNel 2005 gli a-ha si esibiscono sul palco del live 8 a Berlino, in Germania, stipulano un contratto con la Polydor tedesca (etichetta del gruppo Universal) e pubblicano l'album \"Analogue\", che li riporta in cima alle classifiche inglesi dalle quali mancavano da diverso tempo, poich\u00e9 i tre precedenti album non erano stati distribuiti nel Regno Unito. Nel 2006 ricevono il Q Inspiration Award, premio conferito dalla rivista musicale \"Q\" ad un artista/band per il contributo dato alla musica e per l'essere stato di particolare ispirazione per altri artisti. Tra maggio e giugno 2009 viene pubblicato l'ultimo album, \"Foot of the Mountain\". L'album segna il ritorno alle sonorit\u00e0 che avevano caratterizzato le opere della band ai suoi inizi: sonorit\u00e0 fredde, voci alte, uso del synth, melodie melanconiche e liriche struggenti. In meno di un anno, durante il 2010, la band ha incassato oltre 500 milioni di corone norvegesi dai biglietti per il \"Farewell tour\", confermandosi fra le 40 pi\u00f9 ricche al mondo.\nIl 15 ottobre 2009, attraverso il loro sito web, la band annuncia lo scioglimento dopo un ultimo concerto del 4 dicembre 2010 a Oslo, che chiude l\"Ending On A High Note Tour\"; questo ha visto la partecipazione di fan da oltre quaranta paesi differenti da tutti i continenti. Si ricongiungono il 21 agosto 2011, quando gli a-ha cantano a Oslo in memoria delle vittime degli attentati del precedente 22 luglio.\nLa terza fase.\nIl 21 marzo 2015, attraverso il suo sito ufficiale, la band annuncia la decisione di tornare insieme per almeno due anni con della nuova musica, annunciando la pubblicazione del nuovo album Cast in steel ed il successivo tour mondiale. In precedenza, era stata resa nota la partecipazione al trentesimo anniversario del festival Rock in Rio (27 settembre 2015).. Il 24 settembre a Buenos Aires, invece, parte il \"Cast in Steel Tour\", che in alcune date vede la partecipazione di alcune conoscenze della band, come Tini Flaat (vincitrice della versione norvegese di \"The Voice\", in cui Magne \u00e8 stato il suo mentore) ed Anneli Drecker (voce del gruppo norvegese \"Bel Canto\" e corista all'interno del \"Minor Earth Major Tour\" degli stessi a-ha). Il 3 maggio gli a-ha tengono un concerto particolare all'Oslo Spektrum, intitolato \"a-ha Afterglow\", in cui vengono adoperate delle tecnologie avanzate per permettere ai fan di vivere un'esperienza pi\u00f9 coinvolgente di quella offerta da un normale concerto. Il tour si conclude il 7 maggio 2016 a Bergen.\nNel 2016 viene pubblicato un nuovo greatest hits dal titolo \nNel Giugno del 2017 gli a-ha si esibiscono in due concerti acustici per MTV Unplugged. Segue in autunno la pubblicazione di un cofanetto dal titolo MTV Unplugged Summer Solstice . I concerti in modalit\u00e0 acustica verranno ripetuti anche nel 2018 durante il successivo tour europeo . Mentre l'estate dello stesso anno gli a-ha proseguono i concerti tornando alla musica elettronica con il tour Electric Summer .\nNell'autunno del 2019 gli a-ha intraprendono un nuovo tour dal titolo Hunting High and Low Live . Si tratta di tour celebrativo per i 35 anni dell'album d'esordio. La scaletta dei concerti prevede infatti una prima parte durante la quale l'album Hunting High and Low viene eseguito per intero seguendo la stessa sequenza della track list originale. Nel 2020 gli a-ha sono costretti a sospendere il tour a causa della pandemia da SARS-CoV-2 e posticipare i restanti concerti in programma al 2022.\nIl 17 febbraio 2020 la band raggiunge un altro traguardo sfondando il tetto del Miliardo di visualizzazioni su YouTube con Take On Me, il pezzo cult con cui inizi\u00f2 la loro carriera; unica band del secolo scorso insieme a Guns and Roses (November Rain), Queen (Bohemian Rhapsody - dopo i successi del film) e Nirvana (Smells Like Teen Spirit) ."}
{"id": "462482", "revid": "254401", "url": "https://it.wikipedia.org/wiki?curid=462482", "title": "Villa Weil", "text": "Villa Weil era un'antica villa che sorgeva al numero 21 di corso Firenze in Genova, sul lato opposto a Villa Piaggio. Costruita negli ultimi anni dell'Ottocento, venne demolita negli anni cinquanta. Le tele del superbo complesso pittorico che la decorava, opera del pittore Cesare Viazzi, sono oggi disperse in molteplici collezioni private.\nLa villa fu edificata su disegno dell'architetto Dario Carbone, progettista anche del Palazzo della Borsa, del Palazzo dei Giganti in via XX Settembre, e di molte altre opere. Nell'immediato dopoguerra ospit\u00f2 una Stazione dei Carabinieri. Venne demolita per costruirvi un condominio.\nNella cronaca genovese \u00e8 ripetutamente citata (\"Il Secolo XIX\", 9 maggio 1901; \"L'Illustrazione Italiana\", 28 dicembre 1902; \"Natura e Arte\"; Rivista del Comune di Genova, agosto 1943; \"Gazzetta del Luned\u00ec\", 17 marzo 1947) a motivo dell'imponente decorazione pittorica del salone principale eseguita dal Viazzi in due anni di lavoro (1898 - 1899). \nLe tele, prima della collocazione in loco, vennero presentate nel maggio 1901 alla \"Esposizione della Societ\u00e0 Promotrice di Belle Arti di Genova\".\nMentre, secondo un'informativa sui \"grandi dipinti di Cesare Viazzi provenienti dalla Villa Weil di Genova\" : \nIl giornale genovese \"Il Caffaro\" a sua volta aveva scritto il 21 maggio 1901: \nImpianti decorativi cos\u00ec grandiosi sono manifestazione delle capacit\u00e0 dell'artista, ma anche piena espressione della fioritura di Genova a cavallo tra Ottocento e Novecento e del suo particolare mecenatismo borghese.\nCesare Viazzi si ciment\u00f2 in altri due dipinti simili per dimensioni (pi\u00f9 di due metri e mezzo per tre metri e mezzo): \"La Cavalcata delle Valkirie\" e \"La notte di Valpurga\", progettati per il Castello Raggio. Solo il primo venne completato e collocato in loco (1906)."}
{"id": "462484", "revid": "1714743", "url": "https://it.wikipedia.org/wiki?curid=462484", "title": "Teodoro II del Monferrato", "text": "Era figlio terzogenito del marchese Giovanni II (1321 \u2013 1372) e di Elisabetta di Maiorca (1337 \u2013 1406).\nBiografia.\nTeodoro II venne nominato governatore del marchesato dopo la morte del giovane fratello Giovanni III (1362 \u2013 1381). Dopo la scomparsa di quest'ultimo, il Monferrato si era trovato in una crisi gravissima, dalla quale non era ancora stato in grado di uscire: i due marchesi succedutisi nel giro di un decennio non avevano avuto autorit\u00e0 sufficiente a gestire le problematiche contese internazionali nelle quali era stato calato il paese.\nDurante la sua et\u00e0 giovanile Teodoro II venne affidato alla tutela di Gian Galeazzo Visconti. Ben presto parve che la figura del nuovo marchese fosse debole come quella dei fratelli: dopo aver sposato Argentina di Lunigiana (\u2020 1387), figlia del marchese della Lunigiana Leonardo Malaspina, per volont\u00e0, sembra, dei milanesi, Teodoro dovette cedere a Gian Galeazzo anche Asti.\nDopo la morte della prima moglie Argentina, dalla quale non ebbe figli, Teodoro spos\u00f2 Giovanna di Bar (\u2020 1402) dalla quale ebbe tre figli.\nIncominci\u00f2 allora una guerra tra Teodoro II e Amedeo VIII, che ebbe tra i protagonisti anche Facino Cane ed i Visconti: Filippo Maria Visconti aveva infatti promesso al marchese il suo sostegno nella guerra per l'aiuto ricevuto nel consolidamento del potere visconteo sul milanese. Nel 1400 Teodoro assegn\u00f2 Borgo San Martino a Facino Cane per i suoi fedeli servigi. Il 17 febbraio 1403 Teodoro spos\u00f2 la figlia del principe di Acaia, Margherita di Savoia. Anche da questo matrimonio non nacquero figli.\nNel 1409 Teodoro e Facino riuscirono a prendere possesso di Milano e Genova, ma Teodoro, che resse la citt\u00e0 fino al 1413, nonostante diverse spedizioni militari, dovette poi abbandonarla incapace di gestirla insieme ai suoi domini piemontesi, ma ricevendo comunque in cambio una forte somma.\nDopo la morte di Facino, Teodoro continu\u00f2 a combattere in Piemonte contro i Visconti, con i quali raggiunse un accordo solo nel 1417, un anno prima della sua morte.\nMatrimoni e discendenza.\nSi spos\u00f2 prima con Argentina Malaspina, morta nel 1387 (figlia di Lionardo Malaspina, marchese di Gragnola e di Caterina Rossi).\nDal secondo matrimonio con Giovanna di Bar (figlia di Roberto I di Bar) nacquero:\nIl terzo matrimonio fu con Margherita di Savoia (1390-1464)."}
{"id": "462485", "revid": "1318658", "url": "https://it.wikipedia.org/wiki?curid=462485", "title": "Arrondissement di Bonneville", "text": "L\"arrondissement\" di Bonneville \u00e8 un \"arrondissement\" dipartimentale della Francia situato nel dipartimento dell'Alta Savoia, nella regione dell'Alvernia-Rodano-Alpi.\nStoria.\nFu creato nel 1860, dopo l'annessione della Savoia alla Francia.\nComposizione.\nL\"arrondissement\" \u00e8 composto da 61 comuni raggruppati in 10 cantoni:"}
{"id": "462489", "revid": "599013", "url": "https://it.wikipedia.org/wiki?curid=462489", "title": "Bagnomaria", "text": "Il bagnomaria \u00e8 un sistema per riscaldare, cuocere o distillare indirettamente, con lo scopo di avere un maggior controllo sui risultati quando si trattano ingredienti particolarmente delicati.\nStoria.\nSull'invenzione del sistema ci sono versioni discordanti: alcuni la attribuiscono a un'alchimista dell'antichit\u00e0, Miriam, sorella di Mos\u00e8 e Aronne, altri a un'alchimista vissuta nei territori dell'Impero Romano orientale, Maria la Giudea, sull'esistenza della quale non c'\u00e8 accordo.\nLa prima menzione di quest'ultima versione \u00e8 di Zosimo di Panopoli, autore nel IV secolo dei pi\u00f9 antichi testi conosciuti sull'alchimia. Si dice che Maria la Giudea abbia sperimentato il metodo del bagno in acqua (\"Balneum Mariae\" in latino medievale) per imitare le condizioni naturali e riscaldare lentamente miscele di varie sostanze (elisir) e produrre in questo modo oro o altri metalli preziosi.\nDescrizione.\nPer preparare un bagnomaria, si prepara anzitutto il composto da sottoporre al trattamento all'interno di una vaschetta. Quindi si riempie di liquido, in genere acqua, un altro recipiente di forma e dimensioni adatte a contenere il primo recipiente in modo agevole e sicuro. Si mette il primo dentro il secondo e quest'ultimo sul fuoco o direttamente in forno.\nIn ogni caso, il calore mantiene calda l'acqua e a partire da questa il calore si trasferisce lentamente al composto, in modo delicato e ben controllabile. La tecnica richiede tempi lunghi, ma \u00e8 molto usata in pasticceria. Consente, infatti, di avere un maggior controllo sul grado di cottura di alcuni composti che altrimenti patirebbero degli sbalzi di calore violenti, come alcuni a base di uova, miele, zucchero. Tra le preparazioni pi\u00f9 note ricordiamo il pan di Spagna, il torrone, i budini della famiglia delle \"cr\u00e8me caramel\", in alcuni casi il caramello biondo, e alcune ricette di marmellata. Il bagnomaria \u00e8 usato anche per rendere nuovamente fluido il miele cristallizzato."}
{"id": "462493", "revid": "125070096", "url": "https://it.wikipedia.org/wiki?curid=462493", "title": "Atlas", "text": "Atlante (\"Atlas\") \u00e8 una divinit\u00e0 greca. Il suo nome \u00e8 stato dato anche a:\nFumetti e animazione.\nJack Atlas personaggio di Yu-Gi-Oh 5Ds"}
{"id": "462494", "revid": "1513836", "url": "https://it.wikipedia.org/wiki?curid=462494", "title": "Israele all'Eurovision Song Contest", "text": "Israele ha debuttato all'Eurovision Song Contest nel 1973 partecipandovi 43 volte. Ha vinto la competizione quattro volte: nel 1978 con il brano \"A-Ba-Ni-Bi\" di Izhar Cohen &amp; Alphabeta, nel 1979 con \"Hallelujah\" di Gali Atari &amp; Milk &amp; Honey, nel 1998 con \"Diva\" di Dana International e nel 2018 con \"Toy\" di Netta.\nLa nazione ha mancato la finale in 7 occasioni (1996, 2004, 2007, 2011, 2012, 2013 e 2014) e ha utilizzato diversi metodi per la selezione dei propri rappresentanti. \nStoria.\nL'emittente televisiva israeliana Israel Broadcasting Authority (IBA) fu ammessa come membro effettivo dell'Unione europea di radiodiffusione (UER) nel 1957, nonostante il parere contrario di Egitto e Siria, che abbandonarono l'UER poco dopo.\nAnni 1970: il debutto e le prime partecipazioni.\nL'emittente scelse di partecipare per la prima volta all'Eurovision Song Contest nel 1973 a Lussemburgo, nell'omonimo granducato, diventando cos\u00ec il primo Stato non-europeo a prendere parte alla competizione. Per l'occasione fu aumentata considerevolmente la sicurezza, in particolare per la delegazione israeliana. L'emittente selezion\u00f2 internamente la cantante Ilanit con il brano \"Ey sham\" (), che raggiunse un discreto 4\u00ba posto con 97 punti.\nPer le successive quattro partecipazioni si continu\u00f2 a selezionare internamente brano e interprete, prediligendo la lingua ebraica nelle composizioni presentate. In seguito alle polemiche scoppiate con la selezione di Ilanit per l'Eurovision Song Contest 1977, a partire dall'anno successivo l'emittente decise di organizzare un proprio concorso musicale per la selezione dei rappresentanti. La scelta si rivel\u00f2 vincente con la doppia vittoria nel 1978 e nel 1979, rispettivamente di \"A-Ba-Ni-Bi\" di Izhar Cohen &amp; Alphabeta e di \"Hallelujah\" di Gali Atari &amp; Milk &amp; Honey. Organizzare l'evento nel 1979 a Gerusalemme port\u00f2 al ritiro della Turchia sotto la pressione di diversi paesi arabi.\nAnni 1980 e 1990.\nPur avendo selezionato brano e interprete, il paese scelse di ritirarsi e di non organizzare la manifestazione nel 1980 poich\u00e9 la serata della finale sarebbe coincisa con il giorno dello Yom HaZikaron; per la stessa ragione la nazione si ritir\u00f2 anche nel 1984. Gli anni '80 videro il debutto di Kdam Eurovision, che selezion\u00f2 la maggior parte dei rappresentanti di quegli anni (dal 1981 al 1983, dal 1985 al 1989), facendo rimanere il paese nella top 10 dell'evento (fatta eccezione per il 19\u00ba posto nel 1986 e il 12\u00ba nel 1989).\nPer il 1990 l'emittente scelse di tornare alla selezione interna, tuttavia la ballata \"Shara barkhovot\" di Rita Yahan-Farouz non ottenne un buon risultato, classificandosi al 18\u00ba posto con 16 punti. Si ritorn\u00f2 quindi a Kdam Eurovision, ottenendo gi\u00e0 nel 1991 il 3\u00ba posto. La nazione non partecip\u00f2 nel 1994, a causa del sistema delle retrocessioni in base ai punteggi ottenuti, nel 1996, non riuscendo a qualificarsi dalla preselezione audio di quell'anno, e nel 1997, poich\u00e9 la finale sarebbe ricaduta nella giornata dello Yom HaShoah. Il ritorno nel 1998 fu particolarmente fruttuoso per il paese, che con la cantante transessuale Dana International e la sua iconica \"Diva\" collezion\u00f2 la terza vittoria israeliana al concorso.\nL'edizione del 1999 fu ospitata nuovamente da Gerusalemme, anche se furono nuovamente aumentate le misure di sicurezza e per la prima volta gli interpreti si esibirono senza l'orchestra dal vivo.\nStatistiche di voto.\nFino al 2019, le statistiche di voto dell'Israele sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e capo della delegazione per la Svezia fino al 2021) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nOGAE Eurovision Song Contest Poll.\nL'OGAE Eurovision Song Contest Poll \u00e8 la classifica fatta dai gruppi dell'OGAE, organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione."}
{"id": "462495", "revid": "228587", "url": "https://it.wikipedia.org/wiki?curid=462495", "title": "NASCAR", "text": "La National Association for Stock Car Auto Racing (NASCAR) \u00e8 una \"joint venture\" statunitense di propriet\u00e0 e gestione familiare che organizza e gestisce vari campionati automobilistici, principalmente negli Stati Uniti e in Canada.\nFondata da Bill France Sr. nel 1947-48, dal 2003 con amministratore delegato (CEO) dell'azienda Brian France, nipote di Bill France Sr. e presidente Mike Helton, \u00e8 il pi\u00f9 grande ente organizzazione di gare di stock car degli Stati Uniti con pi\u00f9 di 1500 gare su pi\u00f9 di 100 piste in 39 Stati degli USA e del Canada. I tre campionati principali organizzati dalla NASCAR sono la Cup Series, la Xfinity Series e la Camping World Truck Series.\nGestisce inoltre vari campionati regionali e locali riuniti sotto il nome di \"NASCAR Home Tracks\". Tra i campionati minori sono da ricordare il Whelen Modified Tour, la Whelen All-American Series e la NASCAR iRacing.com Series. A partire dal 2012 ha inserito ufficialmente tra le proprie serie minori la Euro Racecar Series che prende cos\u00ec il nome di \"Euro Racecar NASCAR Touring Series\", la prima Serie organizzata in Europa dalla NASCAR. Ha infine presentato gare promozionali sui circuiti Suzuka e Motegi in Giappone (1996/98), in Messico e sul circuito di Calder Park in Australia (1988).\nIl quartier generale \u00e8 a Daytona Beach, sebbene ci siano uffici anche in quattro citt\u00e0 della Carolina del Nord: Charlotte, Mooresville, Concord e Conover. Uffici regionali si trovano a New York, Los Angeles, Arkansas e internazionali a Citt\u00e0 del Messico e Toronto.\nLa NASCAR \u00e8 il secondo avvenimento sportivo pi\u00f9 seguito, subito dopo il Super Bowl di football americano, attraverso i programmi televisivi in America. Le gare sono trasmesse in 150 nazioni e coprono 17 dei primi 20 posti nella classifica degli eventi sportivi pi\u00f9 visti negli USA.\nLa storia della NASCAR.\nOrigini.\nUsualmente le origini della NASCAR vengono fatte risalire al tempo del proibizionismo quando, per evitare pi\u00f9 facilmente le forze dell'ordine, i trafficanti di alcool presero l'abitudine di modificare nella meccanica le auto di serie onde migliorarne le prestazioni. Rapidamente divenne un'abitudine l'organizzare delle spettacolari competizioni tra le vetture cos\u00ec modificate, chiamate \"stock-cars\", letteralmente \"vetture di serie\". Anche dopo l'abolizione delle leggi contro le bevande alcoliche le corse continuarono e nacquero, soprattutto negli stati meridionali degli USA, delle associazioni che organizzavano questo tipo di competizione.\nDall'idea di Bill France Sr., nel 1948, nacque ufficialmente la \"National Association for Stock Car Auto Racing\" a Daytona Beach in Florida con lo scopo di raggruppare e riorganizzare al meglio le singole associazioni, dando vita nel 1949 alla \"Strictly Stock Division\", cio\u00e8 di auto \"strettamente\" derivate dalla serie, diventata \"Grand National Division\" nell'anno successivo. Ben presto i regolamenti si fecero pi\u00f9 elastici ed in effetti oggi le autovetture in competizione delle sorelle di serie hanno solamente l'aspetto esterno della carrozzeria. Il 1971 fu un anno fondamentale per la categoria; con l'entrata in campo di un grosso sponsor del campo dei tabacchi la serie di competizioni nazionali prese il nome di \"Winston Cup Grand National Series\", e successivamente (1986) \"Winston Cup Series\", mantenuto fino al 2004 quando si trasform\u00f2 in \"Nextel Cup Series\" con il cambio di sponsorizzazione. Dal 2008 la serie si chiama \"Sprint Cup Series\".\nLe prime Macchine stock-car.\nTra gli anni 1920 e 1930, Daytona Beach diventa una conosciuta piazza per gli amanti della velocit\u00e0. Qui si svolgono importanti corse di velocit\u00e0, soppiantando le antiche dominatrici del settore Francia e Belgio. Dopo storiche gare corse tra Ransom Olds e Alexander Winston nel 1903, Daytona diventa \"la Mecca\" per gli amanti dell'automobilismo sportivo, qui infatti nel 1935 si assiste alla prima vera corsa, che si svolge nelle strade e sulla spiaggia di Daytona. Nel 1936 la citt\u00e0 diventa sinonimo di auto veloci. Verso la fine degli anni quaranta, nel sud del Carolina del Nord dominava un fenomeno chiamato negli anni a venire, il fenomeno dell'Antiproibizionismo. Nei saloon della Florida, North Carolina e South Carolina la gente importante si riuniva per discutere di macchine truccate, organizzazione di corse e scommesse, ormai questo era diventato un vero e proprio Business.\nSi organizzavano corse con macchine da paese (ovviamente truccate) che venivano portate in gara proprio a Daytona. Con il passare dei mesi queste macchine diventavano sempre pi\u00f9 sofisticate fino a diventare vere e proprie auto da corsa, le cosiddette stock-car. L'ideatore di tutto ci\u00f2 fu William France Sr., un personaggio che fece la storia di questa categoria.\nL'era moderna.\nLa NASCAR ebbe i maggiori cambiamenti nella sua fisionomia a partire dai primi anni settanta. La serie fu sponsorizzata dalla R. J. Reynolds Tobacco Company (RJR) e per la prima volta nel 1974 fu coperta a livello televisivo dalla rete americana CBS; questa rete fu di vitale importanza per la categoria perch\u00e9 le fece molta pubblicit\u00e0 a livello nazionale. Come risultato della sponsorizzazione nel 1976 la serie cambi\u00f2 nome in \"Winston Cup\", in questo anno con un nuovo sistema di punteggio, la stagione fu abbreviata da 48 a 31 gare. Per questo il 1976 \u00e8 spesso chiamato come l'anno dell'inizio della NASCAR moderna. Nel 1979 la NASCAR ebbe un'altra serie minore, chiamata \"Busch Series\", derivante dallo sponsor della birra. Alcune gare furono trasmesse dalla ABC Sports e fu inventato uno show riguardante la categoria chiamato \"Wide World of Sports\".\nFinalmente la Daytona 500 del 1979 fu interamente vista in diretta nazionale grazie alla CBS e da allora l'audience continu\u00f2 ad aumentare. Successivamente alla tragica morte di Dale Earnhardt alla Daytona 500 del 2001, la NASCAR ha speso parecchio sulle misure di sicurezza per i piloti. Queste migliorie applicate alle macchine si sono evolute nel corso degli anni, e hanno portato, nel 2007, all'introduzione della Cars of Tomorrow (CoT), delle nuove auto pi\u00f9 simili ai modelli da strada e dai consumi molto pi\u00f9 ridotti rispetto alle auto che le avevano precedute.\nInizialmente, le CoT furono accolte con un po' di perplessit\u00e0 dai piloti NASCAR, in quanto convinti che le nuove auto fossero progettate solo per determinati tipi di piste. Quando poi iniziarono a prenderci la mano, le CoT furono accolte con entusiasmo. Nel 2013, tre costruttori sono impegnati a fornire le loro auto in NASCAR: la Chevrolet con la SS, la Toyota con la Camry e la Ford con la Fusion. A partire dal 2011, le CoT della Sprint Cup sono state dotate di un nuovo paraurti anteriore, il che le rende di fatto pi\u00f9 simili alle auto da strada, e sempre dal 2011, consumano un nuovo tipo di carburante a base di etanolo.\nLe serie.\nCup Series.\nLa \"Cup Series\" \u00e8 la maggiore categoria della NASCAR. Una stagione della Cup Series \u00e8 formata da 36 gare per pi\u00f9 di 10 mesi di corse, con pi\u00f9 di 4 milioni di dollari in palio ad ogni gara. Il campione 2011 \u00e8 Tony Stewart che si \u00e8 laureato campione per la terza volta in carriera, interrompendo la supremazia quinquennale nella serie maggiore di Jimmie Johnson, il quale ha stabilito un record difficilmente avvicinabile.\nLa \"Sprint Cup\" \u00e8 il trofeo che viene consegnato al vincitore della stagione ogni anno. Il trofeo viene confezionato dalla Tiffany &amp; Co. ed \u00e8 composto da puro argento ed \u00e8 alto circa 90 centimetri e pesa circa 13 Kg.\nQuesto trofeo viene consegnato al vincitore che ha totalizzato il maggior numero di punti alla fine di una Stagione. Dopo il campionato viene messo in mostra a New York per circa un mese fino a fine dicembre. Il trofeo viene mantenuto permanentemente dal vincitore visto che ne viene fatto uno diverso ogni anno.\nXfinity Series.\nLa \"NASCAR Xfinity Series\" (Nationwide Series fino al 2014) \u00e8 la seconda categoria della NASCAR. Le macchine sono quelle della generazione precedente alle Car of Tomorrow della Sprint Cup, quindi di peso e dimensioni leggermente diverse. A partire dal 2011, anche la Xfinity Series avr\u00e0 la sua fornitura delle CoT, con Chevrolet e Toyota che riproporranno anche in questa categoria la Impala e la Camry, mentre la Ford fornir\u00e0 la Mustang e la Dodge la Challenger. Nel 2021 le auto derivano da Toyota Supra, Chevrolet Camaro e Ford Mustang. Il campione del 2011 \u00e8 stato Ricky Stenhouse Jr., che ha conquistato il titolo alla sua seconda partecipazione a questo campionato.\nLa N'wide Series \u00e8 stata l'unica delle tre categorie della NASCAR ad uscire dai confini degli Stati Uniti. La stagione \u00e8 di una gara pi\u00f9 corta della Sprint Cup e i premi sono relativamente pi\u00f9 bassi. Alcuni piloti della Sprint Cup negli ultimi anni corrono anche nella Xfinity Series e questi venivano chiamati \"Buschwrackers\" dal nome precedente della categoria, che prendeva il nome di \"Busch Series\" dalla sponsorizzazione della compagnia Anhauser-Busch, che produce alcolici.\nCamping World Truck Series.\nLa \"Camping World Truck Series\" \u00e8 la terza serie della serie NASCAR. \u00c8 corsa da pickup derivati di serie della Chevrolet, Ford e Toyota. Il campione 2011 \u00e8 Austin Dillon, nipote del celebre Richard Childress, che ha vinto il campionato alla sua seconda partecipazione e in un pick-up che presentava lo stesso numero che rese celebre il grande Dale Earnhardt, ovvero il numero 3. Nel 1994 la \"SuperTruck Series\" cambia nome in \"Craftsman\". La prima gara viene corsa nel 1995 e suscita molto interesse tra il pubblico. Negli ultimi anni questa serie sta riscontrando poco interesse al contrario degli altri anni. Le gare vengono corse soprattutto al sabato e, in qualche occasione, di venerd\u00ec.\nSerie regionali.\nLa NASCAR oltre alle tre serie nazionali opera anche in progetto regionale negli Stati Uniti con diverse corse su diversi circuiti. Nessun circuito di questa categoria \u00e8 uguale a quello delle tre serie. La serie principale a livello regionale \u00e8 la Whelen All-American Series, che coinvolge piloti di tutti gli Stati Uniti, e in alcuni casi del Canada. Questa categoria si compone di pi\u00f9 di trenta circuiti sparsi in tutti gli Stati Uniti e in Canada. Molti piloti della Nextel cup hanno fatto gavetta in questa piccola categoria, alcuni nomi celebri sono Clint Bowyer, Jimmy Spencer e Tony Stewart. I premi in denaro non sono come quelli delle serie maggiori ma sono relativamente alti.\nAltre serie regionali sono: la \"Whelen Southern Modified Tour\", la \"Busch East Series\" (\"K&amp;N Pro Series East\") e la \"NASCAR West Series\" (\"K&amp;N Pro Series West\"). Le vetture sono molto simili a quelle delle serie maggiori con un centinaio di cavalli in meno e diverse sotto il profilo aerodinamico. Queste serie negli ultimi anni hanno avuto molto successo e la NASCAR quindi ha deciso di finanziare ancor di pi\u00f9 questo sogno-progetto. L'evento principale dove tutti i piloti di queste categorie si riuniscono e il \"Toyota All-Star Showdown\" che si tiene normalmente verso met\u00e0 aprile.\nWhelen Euro Series.\n\u00c8 un campionato che si svolge in Europa (prevalentemente su tracciati cittadini a autodromi), il cui scopo \u00e8 quello di formare i futuri piloti NASCAR che andranno a correre negli Stati Uniti nella K&amp;N Pro Series.\nIl sistema di punteggio \u00e8 praticamente identico a quello delle maggiori serie NASCAR mentre per quanto riguarda le auto, i telai vengono certificati dalla FIA e i V8 hanno una potenza che si aggira intorno ai 400 cv.\nQuesto campionato si divide in due categorie: Elite (per i piloti pi\u00f9 esperti) e Open (per gentlemen drivers e giovani talenti). \u00c8 un genere di NASCAR che sta avendo molto successo e al momento ha una copertura televisiva di 40 paesi in tutto il Mondo, tra cui proprio gli Stati Uniti. Uno dei piloti pi\u00f9 forti \u00e8 lo spagnolo Ander Vilari\u00f1o.\nNorme e regolamenti.\nPer i tre campionati nazionali (Cup Series, Xfinity Series e Gander RV &amp; Outdoors Truck Series) le competizioni avvengono con autovetture (e Pick-up nel caso delle \"Truck Series\") derivati dalla produzione di serie ma con modifiche sostanziali per quanto riguarda motore, sospensioni e tratti dell'aerodinamica. Le gare si svolgono per la maggior parte su circuiti ovali (come per le auto della Indy Racing League) ed in parte su piste stradali. La gara pi\u00f9 importante del campionato principale, la \"Cup Series\", \u00e8 la Daytona 500 che solitamente si svolge verso la met\u00e0 di febbraio e d\u00e0 inizio al campionato.\nNASCAR playoff.\nIl 30 gennaio 2014, \u00e8 stato annunciato dalla NASCAR un nuovo sistema per assegnare il titolo di campione, simile ai sistemi di playoff usati nelle maggiori leghe americane. Questo sistema di playoff istituisce tre \"tagli\" in cui i piloti vengono eliminati dalla contesa per il titolo.\nAl termine della stagione regolare (prime 26 gare) i migliori 16 piloti passano ai playoff per contendersi il titolo, mentre in pista sono comunque presenti tutte le macchine iscritte alla gara che continuano a gareggiare. Dopo ogni taglio (serie di 3 gare) i quattro piloti con meno punti e senza vittorie vengono eliminati dalla contesa per il titolo. Dopo il primo taglio (Dover), in quello che \u00e8 stato chiamato il \"Round Challenger\", il campo viene ridotto a 12 contendenti, che hanno i punti in classifica resettati a 3000. Dopo altre tre gare (Talladega) vengono eliminati altri quattro piloti nel cos\u00ec detto \"Contender Round\u201d. Ai piloti che mancano il secondo taglio vengono riassegnati i punti che avevano alla fine del primo taglio, con l\u2019aggiunta dei punti accumulati nelle tre gare del \"Contender Round\". Coloro che continuano hanno i punti resettati a 4000. Infine, l\u2019\"Eliminator Round\" prevede di escludere altri quattro piloti dopo la penultima gara a Phoenix, lasciando i primi quattro piloti (che hanno i punti resettati a 5000) a giocarsi il titolo nell\u2019ultima gara. I piloti che vengono esclusi dopo questo round hanno il loro punteggio ripristinato a quello della fine del primo taglio, pi\u00f9 i punti totali accumulati nelle sei gare successive. Dei quattro piloti che superano l\u2019ultimo taglio, il pilota con il miglior piazzamento assoluto (non sono previsti punti bonus) a Homestead viene quindi incoronato campione della stagione.\nIn base a questo sistema, a qualsiasi pilota che vince una gara durante un turno di playoff viene automaticamente garantito un posto nel turno successivo. Pertanto, fino a tre piloti possono avanzare al successivo round attraverso la vittoria di una gara, indipendentemente dalla posizione nella classifica dopo l'ultima (terza) gara di quel round. In caso non ci siano tre vincitori, i piloti rimanenti che avanzano al round successivo sono determinati dai punti conquistati in totale.\nI nomi delle varie fasi dei playoff sono stati cambiati nel 2016, sostituendoli con \"Round of 16\", \"Round of 12\", \"Round of 8\" e \"Championship 4\".\nSistema di punteggio.\nPer tutti i campionati patrocinati dalla NASCAR, a partire dal 2017, si usa il seguente sistema di attribuzione punti, che attribuisce punti sia per la classifica piloti che per quella costruttori:\nViene adottato un sistema di punteggio nella stagione regolare che divide le gare in tre fasi chiamate \"Stage\". Gli stage 1 e 2 sono ognuno all'incirca 1/4 dei giri totali della gara e lo stage 3 \u00e8 circa l'ultima met\u00e0 della gara, ad eccezione della Coca-Cola 600 che \u00e8 divisa in 4 parti uguali.\nPer la prima volta dal 1971, le gare di qualificazione \"Can-Am Duel\" attribuiranno punti ai primi dieci classificati.\nI primi 10 piloti al termine dei primi due stage di ogni gara guadagneranno punti bonus aggiuntivi, 10 punti per il primo classificato fino a 1 punto per la decima posizione.\nInoltre, durante la stagione regolare verranno assegnati \"punti playoff\" aggiuntivi ai vincitori degli stage, ai vincitori delle gare e a chi completa la stagione regolare nella top 16 della classifica. 1 punto playoff per il vincitore di uno stage, 5 punti pi\u00f9 un passaggio automatico ai playoff per il vincitore della gara. (A meno che non ci siano pi\u00f9 di 16 vincitori di gara durante la stagione, in questo caso i sedici piloti con pi\u00f9 vittorie passano ai playoff). I \"punti playoff\" vengono assegnati anche in ogni gara dei playoff, ad eccezione della gara finale, a quei piloti che ancora competono per il campionato. Per il \"Round of 4\", (gara finale) non ci sono punti bonus e il pilota con il punteggio pi\u00f9 alto tra i quattro viene dichiarato campione.\nVengono inoltre assegnati punti bonus per chi si classifica nella Top-10 alla fine della stagione regolare, in questo modo:\nI seguenti punti vengono assegnati al termine degli stage di gara:\nI seguenti punti vengono assegnati al termine della gara:\nNella NASCAR Gander RV &amp; Outdoors Truck Series, ci sono solo 32 concorrenti, quindi l'ultimo pilota ricever\u00e0 cinque punti.\nLe squadre devono presentare un modulo di iscrizione alla NASCAR 13 giorni prima dell'evento con la quota di iscrizione alla gara, altrimenti verranno ritenute non eleggibili a ricevere punti.\nPiloti e team.\nDale Earnhardt.\nRalph Dale Earnhardt, Sr. (29 aprile 1951 \u2013 18 febbraio 2001), fu un pilota statunitense, molto conosciuto dagli amanti della serie. Earnhardt aveva quattro figli di cui il pi\u00f9 conosciuto \u00e8 senz'altro Dale Earnhardt Jr. che segu\u00ec le orme paterne. Earnhardt \u00e8 conosciuto per il suoi numerosi successi nella Winston Cup avendo vinto 67 gare (incluso la Daytona 500 nel 1998) e 7 campionati come Richard Petty. Per la sua aggressivit\u00e0 alla guida nel tempo ha avuto molti soprannomi tra cui il pi\u00f9 famoso \"The Intimidator\". Earnhardt mor\u00ec nell'ultimo giro della Daytona 500 del 2001, ed \u00e8 stata la quarta vittima in soli nove mesi. Da questo punto in poi la NASCAR ha deciso di investire pi\u00f9 soldi nella sicurezza delle gare. Uno dei risultati di questa ricerca \u00e8 stato l'Hans (una protezione per il collo).\nCritiche sulla NASCAR.\nUna delle critiche che vengono mosse alla NASCAR \u00e8 quella relativa al consumo di carburante: un week-end NASCAR consuma circa 6\u00a0000 U.S. gal. Per la stagione 2006 che includeva 36 gare sono stati consumati circa 216\u00a0000 galloni statunitensi. Parlando invece delle tre serie NASCAR (Sprint, xfinity e Crafstman) nel 2006 sono stati consumati 2 milioni di galloni statunitensi (7,57 milioni di litri).\nVetture e costruttori.\nCar of Tomorrow.\nLe \"Car of Tomorrow\" sono un nuovo modello per la serie NASCAR. Introdotte nel 2007 alla \"Food City 500\" a Bristol, hanno il compito di garantire pi\u00f9 sicurezza ai piloti e di consumare meno carburante. Nella stagione 2007 sono state impiegate per 13 volte e la \"Hendrick Motorsports\" ha avuto pi\u00f9 successo con 5 vittorie in 13 gare.\nAnche Juan Pablo Montoya ha vinto con le \"COT\", precisamente a Sonoma il 23 giugno 2007 con il team \"Chip Ganassi Racing\". Nel 2008 le \"COT\" saranno presenti in tutte le gare della stagione.\nNon sono per\u00f2 mancate le critiche: dopo la \"Lenox Industrial Tools 300\" Jeff Gordon, Matt Kenseth e Greg Biffle si sono lamentati perch\u00e9 secondo loro questo tipo di vettura \u00e8 stata progettata solo per i \"SuperSpeedways\" e non per gli \"Short Tracks\" come Bristol, Martinsville ecc. Si sono anche lamentati che le prestazioni non sono molto buone come le \"Chevy Monte Carlo SS\" e di conseguenza lo spettacolo non \u00e8 tanto garantito.\nLa NASCAR nel cinema.\n\"Giorni di tuono\".\nTom Cruise \u00e8 il protagonista della pellicola \"Giorni di tuono\", dedicata al mondo delle gare NASCAR. In questo film del 1990, diretto da Tony Scott, Cruise \u00e8 un giovane pilota dal talento cristallino, ma ancora troppo acerbo ed irrequieto per diventare un campione.\n\"Cars - Motori ruggenti\".\nSaetta McQueen, protagonista del film di animazione del 2006 \"Cars - Motori ruggenti\" della Disney-Pixar, \u00e8 un'auto per le gare NASCAR, anche se non dichiarato esplicitamente. Il campionato in cui corre, la \"Piston Cup\", \u00e8 stato inventato sfruttando l'assonanza con \"Winston Cup\". A conferma dell'esplicito riferimento del film al mondo delle gare Nascar, vi \u00e8 per esempio l'auto celeste numero 43, \"The King\", riproduzione della Plymouth guidata da Richard Petty, a tutt'oggi il pi\u00f9 vincente pilota Nascar.\n\"Ricky Bobby - La storia di un uomo che sapeva contare fino a uno\".\nWill Ferrell \u00e8 il protagonista di \"Ricky Bobby - La storia di un uomo che sapeva contare fino a uno\". In questa commedia del 2006 Ferrell \u00e8 un uomo appassionato di automobili, figlio di un famoso pilota (che per\u00f2 lo ha abbandonato quando era ancora un ragazzo), che vuole a tutti i costi seguire le orme paterne.\n\"Una vita al limite (titolo originale: The Dale Earnhardt Story, 2004)\".\nNarra la storia del pilota Dale Earnhardt scomparso all'ultimo giro della Daytona 500 del 2001.\n\"Herbie il super-maggiolino\".\nNell'ultimo film della saga Disney \"Herbie\", il famoso Maggiolino Disney (guidato da Lindsay Lohan), partecipa alla finale di una NASCAR e vince.\n\"Transformers 3\".\nNel film di Michael Bay tre Autobot (Topspin, Roadbuster e Leadfoot), che formano la squadra dei \"Wreckers\", si trasformano in tre auto NASCAR."}
{"id": "462497", "revid": "1318658", "url": "https://it.wikipedia.org/wiki?curid=462497", "title": "Arrondissement di Annecy", "text": "L\"arrondissement\" di Annecy \u00e8 un \"arrondissement\" dipartimentale della Francia situato nel dipartimento dell'Alta Savoia, nella regione dell'Alvernia-Rodano-Alpi.\nStoria.\nFu creato nel 1860, dopo l'annessione della Savoia alla Francia.\nComposizione.\nL\"arrondissement\" \u00e8 composto da 93 comuni raggruppati in 10 cantoni:"}
{"id": "462498", "revid": "117122588", "url": "https://it.wikipedia.org/wiki?curid=462498", "title": "Legge regionale", "text": "Una legge regionale, in Italia, \u00e8 la legge prodotta da un consiglio regionale e messa in vigore nella sola Regione d'Italia nella quale essa \u00e8 promulgata.\nNormativa.\nIn Italia la legge regionale \u00e8 prevista dall' della Costituzione e ha la stessa posizione nella gerarchia delle fonti del diritto della legge ordinaria.\nProcedimento formativo (\"Iter legis\").\nLe leggi regionali seguono un procedimento formativo articolato attraverso diverse fasi:\nFase di iniziativa.\nIl potere di presentare un disegno di legge all'approvazione del Consiglio Regionale spetta:\nFase istruttoria.\nQuest'attivit\u00e0 \u00e8 espletata dalle Commissioni Consiliari, in sede referente.\nFase deliberativa.\nQuest'attivit\u00e0 spetta esclusivamente al Consiglio Regionale.\nLa legge viene discussa in Consiglio, quindi viene votata articolo per articolo, e infine \u00e8 votata nel suo complesso, con la votazione finale.\n\u00c8 invece scomparsa la successiva fase che prevedeva l'apposizione del visto da parte del Commissario governativo.\nFase integrativa dell'efficacia.\nDopo che \u00e8 stata votata, la legge \u00e8 promulgata dal Presidente della Giunta Regionale e pubblicata sul Bollettino Ufficiale Regionale.\nCompetenza.\nIn seguito alla riforma costituzionale del 2001, la potest\u00e0 legislativa generale appartiene allo Stato e alle Regioni, posti sullo stesso piano; la competenza \u00e8 attribuita per materie.\nLa competenza a legiferare pu\u00f2 essere:\nL'art. Cost. infatti definisce nel suo secondo comma le materie per le quali lo Stato ha competenza esclusiva, nel terzo le materie per le quali la competenza tra Stato e Regioni \u00e8 di tipo concorrente, mentre il quarto comma stabilisce la competenza residuale delle Regioni su tutte le altre materie.\nPrima di questa legge di riforma costituzionale (l. cost. n. 3/2001) le Regioni a Statuto ordinario (quelle speciali gi\u00e0 avevano poteri esclusivi) potevano esercitare il potere legislativo solo nelle materie tassativamente indicate nell'art. 117 Cost. e soltanto nei limiti di una legge-cornice statale ovvero dei principi fondamentali della materia (cosiddetta \"competenza concorrente\").\nDa ultimo la legge 131-2003, la cosiddetta legge \"La Loggia\", precisa che rimangono in vigore le leggi dello Stato nelle materie in cui la competenza \u00e8 passata alle regioni, fino a che le stesse non legifereranno sull'argomento; lo stesso vale per le materie su cui la competenza \u00e8 passata dalle regioni allo Stato, per cui rimarranno in vigore le leggi regionali fino a diversa statuizione dello Stato.\nCompetenza esclusiva dello Stato.\nLa competenza esclusiva dello Stato si esplica sulle seguenti materie:\nCompetenza concorrente dello Stato e Regioni.\nLa competenza concorrente Stato-Regioni si esplica, a titolo esemplificativo, sulle seguenti materie:\nLegge regionale statutaria.\nLa \"legge regionale statutaria\", nelle Regioni a Statuto ordinario, contiene lo Statuto d'autonomia, modificabile esclusivamente da leggi statutarie ed \u00e8 disciplinata dall'."}
{"id": "462502", "revid": "37401", "url": "https://it.wikipedia.org/wiki?curid=462502", "title": "Wiligelmo", "text": "Fu l'autore, nel 1110 circa, del bassorilievo alto circa 1 metro e realizzato in marmo noto come \"Creazione e tentazione di Adamo ed Eva\" realizzato per il fregio della facciata ad occidente del Duomo di Modena. L'attribuzione di tale opera a Wiligelmo \u00e8 stata possibile grazie alla presenza di una epigrafe scolpita come poscritto all'iscrizione latina sopra la data di fondazione della chiesa.\nBiografia.\nForse originario della diocesi di Como come forse Lanfranco, scolp\u00ec i rilievi del Duomo di Modena verso il 1099 e probabilmente fu anche l'architetto responsabile dell'edificazione della facciata e della parte anteriore della cattedrale modenese. \u00c8 il pi\u00f9 importante maestro della scultura romanica in Italia, dotato nelle sue opere di una forza vitale e di un senso della narrazione impareggiabile per i suoi seguaci, superato pienamente forse solo da Nicola Pisano, oltre cento anni pi\u00f9 tardi.\nAttivit\u00e0 artistica e opere.\nMolto probabilmente Wiligelmo lavorava come maestro lapicida sotto la direzione dell'architetto Lanfranco (forse originario dalla diocesi di Como e attivo nell'area padana nell'XI secolo) quando questi fu ingaggiato dai modenesi per l'edificazione della cattedrale, avvenuta nel 1099.\nA Modena.\nIl suo nome ci \u00e8 noto grazie ai distici leonini (scritti in caratteri diversi e dunque sicuramente postumi) che elogiano nel latino dell'epoca la sua opera di scultore: essi sono stati aggiunti, in basso, nella lastra posta sulla facciata del Duomo di Modena (opera di Wiligelmo stesso), dove \u00e8 la dedicazione e la data di fondazione della chiesa in un cartiglio sorretto dalle figure di Enoch ed Elia, profeti che furono assunti in cielo senza morire, per sottolineare il carattere di immortalit\u00e0 dell'opera architettonica e scultorea:\nNel corso della decorazione del duomo di Modena, Wiligelmo si avvalse ovviamente della collaborazione di diversi allievi, purtroppo tutti anonimi e indicati negli studi coi nomi di Maestro di Art\u00f9, Maestro di San Geminiano, Maestro delle Metope).\nFra i pi\u00f9 noti rilievi di Wiligelmo vi sono quelli con le \"Storie della Genesi\", oggi inseriti nella facciata del Duomo di Modena. \nSi tratta di quattro lastre in marmo con le seguenti raffigurazioni in bassorilievo: \nAnticamente, \u00e8 probabile che abbiano fatto parte del prospetto del pontile della chiesa. Da essi vediamo emergere le qualit\u00e0 dell'autore: aderenza al tema trattato, espressivit\u00e0, essenzialit\u00e0. Gli ambienti non vengono descritti: i soggetti vengono piuttosto colti in azione, esaltando la loro esistenza. Esempio tipico \u00e8 quello del cieco Lamech che uccide Caino: la cecit\u00e0 \u00e8 resa mirabilmente dal suo atteggiamento. Il tutto costituisce una narrazione sommaria; si osservi, anche, \"La creazione di Eva\", dove l'ambiente in cui avviene l'episodio \u00e8 indicato da una roccia tondeggiante, che rappresenta le acque del fiume Paradiso.\nNon \u00e8 il naturalismo romano, classicheggiante o funzionale alla narrazione storica. Ma non \u00e8 neanche la concezione aspaziale bizantina. \u00c8 piuttosto una trasformazione del simbolismo bizantino. Non \u00e8 fatto per intuire un'idea, ma per far concepire la realt\u00e0 del luogo, senza descriverlo dettagliatamente, ma dando efficacemente solo degli accenni, per lasciare l'immaginazione allo spettatore. \nLa scultura di Wiligelmo \u00e8 alquanto rozza, volutamente sommaria, per essere pi\u00f9 comprensibile ai fedeli analfabeti cui era didatticamente rivolta. Ci\u00f2 per\u00f2 non deve indurre a pensare a carenze tecniche dello scultore, perch\u00e9 nei due \"Geni portafiaccola\", oggi sulla facciata del Duomo ma provenienti dall'altare, la tecnica di Wiligelmo pu\u00f2 dirsi pari a quella delle opere degli scultori classici. Probabilmente, aveva potuto osservare queste opere nei reperti romani venuti alla luce quando si era scavato per cercare pietre, trovando invece la necropoli romana ricca di lapidi e sarcofagi.\nSulla facciata sono murati anche i quattro \"Simboli degli Evangelisti\", in origine parti di un pulpito smembrato, sicuramente opera di Wiligelmo. Inoltre, al maestro sono attribuiti gli stipiti del portale principale, decorati da un tralcio abitato nelle parti frontali e da \"Profeti\" negli interni.\nA Wiligelmo (in collaborazione con uno dei suoi pi\u00f9 abili allievi, il Maestro delle metope) sono attribuite altre sculture: le metope che fungevano da contrafforti esterni, con figurazioni di chimere, sirene e mostri (oggi nel Museo Lapidario del duomo modenese); i numerosi capitelli e i semicapitelli.\nA Piacenza.\nWiligelmo lavor\u00f2 anche nella cattedrale di Piacenza dove, nei portali laterali, si distinguono le mani dei due artisti: la sua e quella di un altro suo allievo, che diventer\u00e0 un grande maestro Nicol\u00f2.\nA Cremona.\nAlcuni attribuiscono a Wiligelmo, o alla sua scuola, anche alcuni rilievi, facenti forse parte di un pulpito smembrato, che oggi sono collocati in vari punti della facciata del Duomo di Cremona.\nA Nonantola.\nLa sua attivit\u00e0 e dei suoi allievi \u00e8 attestata anche all'abbazia di Nonantola dove si ammirano i bassorilievi delle \"Storie della Vergine e di sant'Anselmo\" negli stipiti del portale.\nInfluenze.\nAlcuni elementi della sua tecnica ricordano la scultura aquitanica, in modo particolare quella del chiostro dell'abbazia di San Pietro a Moissac e quella di Saint-Sernin nella vicina Tolosa, ma ebbe modo di confrontarsi a fondo con la scultura romana, le cui influenze sono chiaramente ravvisabili nei reperti della necropoli della Mutina latina.\nSi \u00e8 discusso a lungo su questi contatti, presupponendo una formazione di Wiligelmo entro l'ambito di quei cantieri. Non vi \u00e8 dubbio che questi contatti esistano ma, pi\u00f9 che di una dipendenza di Wiligelmo dalle sculture aquitaniche (del resto di poco precedenti quelle di Modena), si tratta di una contemporaneit\u00e0 culturale, di reciproci scambi, pur nell'affermazione individuale della personalit\u00e0 di ogni singolo artista.\nSi pu\u00f2 parlare di una scuola wiligelmica non solo per i suoi allievi ma anche per due altri grandi scultori dell'epoca, a lui di poco posteriori: Niccol\u00f2, attivo a Ferrara, e Benedetto Antelami, attivo a Parma, i quali mostrano di avere subito la sua influenza."}
{"id": "462513", "revid": "124907859", "url": "https://it.wikipedia.org/wiki?curid=462513", "title": "Orogenesi", "text": "L'orogenesi (dal greco \u1f44\u03c1\u03bf\u03c2 = rilievo, montagna + \u03b3\u03ad\u03bd\u03b5\u03c3\u03b9\u03c2 = origine, causa produttiva) indica in geologia il processo di formazione di un qualsiasi rilievo. Nel linguaggio geologico, il termine si riferisce alla formazione degli orogeni, derivanti da masse rocciose che hanno subito una deformazione tettonica, per prevalenza di spinte laterali, arrivando perci\u00f2 ad impilarsi creando una catena montuosa.\ndinamica della crosta terrestre.\nLe rocce che compongono la crosta continentale non possono essere subdotte nel mantello data la loro densit\u00e0 inferiore; per questo motivo, durante uno scontro fra placche, sono deformate ed impilate sulla superficie a formare le catene rocciose.\nGli elementi strutturali caratteristici della crosta terrestre sono: i cratoni, gli orogeni, le grandi fosse tettoniche e i margini continentali.\nI cratoni sono i nuclei pi\u00f9 antichi dei continenti. Essi comprendono:\nLe \"fasce orogeniche\" (dette anche orogeni) sono quelle in cui l'orogenesi si \u00e8 verificata in tempi meno antichi (in genere entro gli ultimi 500 milioni di anni) e si estendono intorno ai cratoni; queste fasce presentano un'intensa attivit\u00e0 magmatica e metamorfica e si formano ai margini dei cratoni quando questi sono coinvolti in fenomeni di collisione tra placche.\nL'orogenesi pi\u00f9 recente (denominata Alpino-Himalayana) non si \u00e8 ancora conclusa e le fasce di crosta in cui si \u00e8 manifestata mostrano le tracce di un'intensa attivit\u00e0 geologica, come vulcanismo, sismicit\u00e0, rilievi accentuati e in forte erosione.\nLe \"fosse tettoniche\" sono depressioni allungate prodotte da movimenti di distensione che provocano la formazione di sistemi di faglie parallele e l'abbassamento dei blocchi di crosta fra esse compresi.\nI \"margini continentali\" possono essere passivi o attivi. Quelli attivi coincidono con i margini di una placca tettonica e sono altamente instabili perch\u00e9 sottoposti a compressione o subduzione; quelli passivi sono lontani dai margini di placca e segnano il limite tra un continente ed un oceano appartenenti alla stessa placca.\nI fenomeni orogenetici.\nUna catena montuosa si pu\u00f2 formare fondamentalmente in due situazioni differenti:\nAi due meccanismi che spiegano la nascita di una catena montuosa in termini di \"subduzione\" e \"collisione\", se ne possono aggiungere altri due (l'obduzione e l'accrezione) i quali sono in grado di spiegare la presenza di grandi masse ofiolitiche o la giustapposizione di blocchi diversi fra loro (per struttura, composizione o et\u00e0) negli orogeni.\nSistema orogenico.\nL'analisi di un orogeno permette di riconoscere una determinata zonazione della crosta terrestre in funzione della posizione del settore crostale analizzato rispetto alla catena montuosa; questa zonazione \u00e8 normalmente indicata come sistema catena (montuosa)-avanfossa-avampaese.\nL'avanfossa \u00e8 un'area depressa antistante la catena montuosa e verso cui convergono le pieghe o falde delle rocce deformate costituenti la catena montuosa; costituisce una zona subsidente, di forte accumulo sedimentario sin-post orogenetico, spesso indicato col termine di sedimenti \"molassici\" derivanti dallo smantellamento per veloce erosione delle rocce della catena montuosa in fase di innalzamento.\nL'avampaese \u00e8 l'area indisturbata dal corrugamento orogenico; si trova in posizione antistante l'avanfossa ed \u00e8 costituita dalla medesima successione, o dalla sua naturale transizione laterale, delle rocce che nell'avanfossa costituiscono il basamento su cui si depongono i sedimenti molassici.\nTalora nella descrizione del sistema viene anche introdotta l'area di retrocatena, indicando l'area vicina alla catena montuosa e simmetricamente opposta all'avanfossa; solitamente la zona di retrocatena \u00e8 caratterizzata da tettonica distensiva con possibili eventi vulcanici.\nPrincipali orogenesi.\nLe principali orogenesi che sono avvenute in tempi abbastanza remoti sono tre:"}
{"id": "462515", "revid": "110157", "url": "https://it.wikipedia.org/wiki?curid=462515", "title": "Atlas (casa editrice)", "text": "Atlas (denominazione con cui \u00e8 comunemente conosciuto l'Istituto Italiano Edizioni ATLAS) \u00e8 una casa editrice italiana nata nel 1949. Dopo un primo periodo dove ha operato nell'editoria generale, si \u00e8 specializzata nel settore scolastico. \nCon circa 2000 pubblicazioni, dal 1999 ha iniziato la produzione di materiali multimediali, tra cui una serie di CD-ROM di approfondimento dei testi scolastici.\nNel gennaio 2016 la casa editrice \u00e8 passata sotto il controllo del Gruppo Editoriale Zanichelli di Bologna."}
{"id": "462517", "revid": "1745361", "url": "https://it.wikipedia.org/wiki?curid=462517", "title": "Kh\u016bzest\u0101n", "text": "La provincia del Kh\u016bzest\u0101n (talvolta anche Khuzistan; in persiano: \u062e\u0648\u0632\u0633\u062a\u0627\u0646) \u00e8 una delle trentuno province dell'Iran, probabile sede di insediamenti stabili a partire dall'inizio del X millennio a.C.\nGeografia.\nSi affaccia a sud sul Golfo Persico, \u00e8 delimitata a nord dalle pendici della catena dello Zagros, e confina a ovest con l'Iraq, dal quale \u00e8 separato dallo stretto dello Arvand rud.\nStoria.\nDal 1938 comprende la provincia dell'Arabistan, nome che in parte viene ancora utilizzato per indicare l'intera regione.\nZona ricca di petrolio, \u00e8 stata teatro di alcuni tra i pi\u00f9 cruenti scontri della guerra tra Iran e Iraq (1980-1988), specie presso la citt\u00e0 di Khorramshahr. La popolazione \u00e8 prevalentemente araba sciita.\nAnticamente era chiamata Elam, dall'eponimo biblico, capostipite degli antichi Elamiti, oppure \"Susiana\", ovvero territorio della citt\u00e0 di Susa.\nSuddivisione amministrativa.\nLa regione \u00e8 suddivisa in 26 shahrest\u0101n:"}
{"id": "462518", "revid": "22356", "url": "https://it.wikipedia.org/wiki?curid=462518", "title": "Ornithorhynchus", "text": ""}
{"id": "462521", "revid": "131358", "url": "https://it.wikipedia.org/wiki?curid=462521", "title": "Campionati mondiali di calcio 2006", "text": ""}
{"id": "462522", "revid": "1305772", "url": "https://it.wikipedia.org/wiki?curid=462522", "title": "Provincia di Kohgiluyeh e Buyer Ahmad", "text": "La provincia di Kohgiluyeh e Buyer Ahmad, o Boyerahmad, (in persiano: \u06a9\u0647\u06af\u06cc\u0644\u0648\u06cc\u0647 \u0648 \u0628\u0648\u06cc\u0631\u0627\u062d\u0645\u062f ) \u00e8 una delle trentuno province dell'Iran.\nSuddivisioni amministrativa.\nLa provincia \u00e8 suddivisa in 8 \"shahrest\u0101n\":"}
