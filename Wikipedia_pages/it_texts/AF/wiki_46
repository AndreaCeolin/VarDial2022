{"id": "463666", "revid": "466539", "url": "https://it.wikipedia.org/wiki?curid=463666", "title": "Dittatura dei colonnelli", "text": "Dittatura dei colonnelli (\u03c4\u1f78 \u03ba\u03b1\u03b8\u03b5\u03c3\u03c4\u03ce\u03c2 \u03c4\u1ff6\u03bd \u03a3\u03c5\u03bd\u03c4\u03b1\u03b3\u03bc\u03b1\u03c4\u03b1\u03c1\u03c7\u03ce\u03bd), nota anche come la Giunta (\u03b7 \u03a7\u03bf\u03cd\u03bd\u03c4\u03b1), \u00e8 il nome che viene usato per indicare un regime di dittatura militare di ispirazione fascista instaurato il 21 aprile 1967 e proseguito, sotto varie forme, fino al 24 luglio 1974. In quel periodo la Grecia venne governata da una serie di governi militari anticomunisti saliti al potere con un colpo di Stato guidato dai colonnelli Ge\u014drgios Papadopoulos, Nikolaos Makarezos e Ioannis Ladas. Leader della giunta furono Ge\u014drgios Papadopoulos e, dal 25 novembre 1973, D\u012bm\u012btrios I\u014dannid\u012bs. Il colpo di Stato soppresse il governo, eletto democraticamente, di sinistra e centro democratico. Il regime effettu\u00f2 in continuazione arresti e deportazioni degli oppositori, abol\u00ec le libert\u00e0 politiche e civili, sciolse i partiti e costrinse all'esilio la famiglia reale.\nProdromi.\n. Secondo gli accordi di Jalta, l'influenza politica nella penisola spettava per il 70% al Regno Unito (in accordo con gli Stati Uniti) e per il restante 30% ai sovietici (mentre nelle restanti nazioni europee c'era una chiara dominanza dell'una o dell'altra parte).\nData tale convivenza di interessi e la mancanza di una casa reale autorevole, gruppi cospiratori di destra e di sinistra fomentarono le tensioni sociali gi\u00e0 esistenti, che sfociarono inizialmente nella guerra civile greca combattuta dal 1945 al 1949, e successivamente in governi deboli e precari.\nIn realt\u00e0, Stalin considerava la Grecia di esclusiva pertinenza occidentale e non forn\u00ec alle formazioni comuniste il supporto che queste speravano, mentre il Regno Unito, dopo l'intervento militare in favore del governo greco nel periodo della guerra civile, si disimpegn\u00f2 dall'area lasciandola, di fatto, sotto l'influenza statunitense.\nIl giovane e inesperto re Costantino II, succeduto al padre Paolo deceduto nel marzo del 1964, nel tentativo di mantenere il controllo sull'esercito, si scontr\u00f2 con il primo ministro Papandreou. Nel luglio del 1965 rifiut\u00f2 le dimissioni del ministro della Difesa, carica che Papandreou voleva assumere egli stesso, costringendo alle dimissioni quest'ultimo.\nInizi\u00f2 cos\u00ec una stagione turbolenta, di governi incapaci di ottenere la fiducia in parlamento, e proteste popolari.\nCostantino II indusse Stephanos Stephanopoulos a formare un governo di uomini del re, governo che resistette fino al 22 dicembre 1966.\nPer le elezioni, fissate per il 27 maggio 1967, le indicazioni facevano pensare che l'Unione di Centro avrebbe ottenuto la maggioranza in parlamento.\nI preparativi del colpo di Stato.\nGi\u00e0 dal 1966, all'interno dell'esercito greco si formarono vari gruppi di ufficiali che puntavano a varie forme di intervento che avrebbero evitato la presa del potere all'Unione di Centro e le probabili epurazioni che sarebbero seguite. Secondo un'analisi dell'ambasciata USA del maggio 1966, un gruppo di 11 generali, guidati da Georgios Spantidakis, comandante in capo dell'esercito greco, avrebbe studiato un piano che prevedeva la presa del potere da parte dell'esercito e la nomina di come primo ministro.\nIl re, che fu messo al corrente del piano, diede il suo assenso. Del piano furono informati anche i capi dell'Aeronautica e della Marina ed alcuni uomini politici. Nel novembre 1966, fu elaborato il piano, che si basava sul piano \"Prometheus\" che era stato predisposto per contrastare una ipotetica sollevazione comunista, con l'aggiunta dell'arresto di alcuni uomini politici e giornalisti. Il piano si sarebbe attivato su richiesta del re e comunque prima delle imminenti elezioni.\nI colonnelli.\nContemporaneamente venne formato, ad un livello pi\u00f9 basso, un gruppo di ufficiali capeggiati dal colonnello Ge\u014drgios Papadopoulos, i quali vennero introdotti ai preparativi del colpo di Stato e dislocati al comando di varie formazioni in postazioni strategiche.\nIl gruppo di Papadopoulos, al quale appartenevano il brigadiere Stylianos Pattakos (\u03a3\u03c4\u03c5\u03bb\u03b9\u03b1\u03bd\u03cc\u03c2 \u03a0\u03b1\u03c4\u03c4\u03b1\u03ba\u03cc\u03c2) e il colonnello Nikolaos Makarezos (\u039d\u03b9\u03ba\u03cc\u03bb\u03b1\u03bf\u03c2 \u039c\u03b1\u03ba\u03b1\u03c1\u03ad\u03b6\u03bf\u03c2), di fronte ai temporeggiamenti degli ufficiali maggiori e temendo l'avvicinamento delle elezioni, decise di agire individualmente senza attendere il via libera del monarca.\nIl colpo di Stato del 21 aprile 1967.\nNella notte fra il 20 ed il 21 aprile 1967 venne dato a tutti gli appartenenti al gruppo dei golpisti il segnale per agire. Alle 2:00 Papadopoulos, Makarezos e il colonnello Ioannis Ladas (\u0399\u03c9\u03ac\u03bd\u03bd\u03b7\u03c2 \u039b\u03b1\u03b4\u03ac\u03c2) entrarono nella sede dello Stato Maggiore dell'Esercito e annunciarono al comandante in capo Georgios Spantidakis il colpo di Stato. Spantidakis non si oppose, anzi facilit\u00f2 i piani dei colonnelli. Alle 2:30 un reggimento di paracadutisti, con a capo il maggiore Georgios Konstantopoulos, occup\u00f2 il Ministero della Difesa.\nContemporaneamente le truppe al comando del brigadiere Stylianos Pattakos guadagnarono il controllo dei centri di comunicazione, del parlamento e del palazzo reale. Le unit\u00e0 mobili della Polizia Militare (Elliniki Stratiotiki Astynomia ESA), seguendo liste gi\u00e0 predisposte dal capo Ioannis Ladas, arrestarono pi\u00f9 di 10.000 persone. Dirigenti politici, incluso il primo ministro Panagi\u014dt\u012bs Kanellopoulos, figure di rilievo ed anche semplici cittadini che avessero mostrato simpatie per la sinistra furono arrestati o messi nella condizione di non poter comunicare.\nIl ruolo del re.\nI tre dirigenti del colpo di Stato fecero visita alle 5:30 della mattina del 21 aprile al re nella sua residenza estiva di Tatoi, che era stata circondata dai carri armati agli ordini dei rivoltosi. In un primo tempo il sovrano cerc\u00f2 di opporre resistenza e conged\u00f2 i militari, chiedendo loro di ritornare in compagnia di Spantidakis. In seguito, nella stessa giornata, raggiunse il Ministero della Difesa situato a nord del centro di Atene, che era diventato il centro della rivolta. Il re ebbe un colloquio con Kanellopoulos, che vi era trattenuto in stato di arresto, il quale cerc\u00f2 di convincerlo a interrompere qualsiasi dialogo con i golpisti e a denunciarli pubblicamente.\nComunque, nei fatti, il nuovo governo ebbe un'origine legale, essendo stato legittimato dal capo dello stato, circostanza che ebbe un notevole peso sulla definitiva presa del potere da parte dei militari. In seguito Costantino II cerc\u00f2 di ritornare, senza successo, sulla sua decisione. Per molti greci l'atteggiamento di Costantino II lo leg\u00f2 indissolubilmente ai colonnelli, convinzione che gioc\u00f2 un ruolo fondamentale nella decisione finale di abolire la monarchia, decisione sancita nel 1974 attraverso un referendum popolare.\nLa sola concessione che il re ottenne fu che fosse un civile ad essere nominato primo ministro. Venne scelto K\u014dnstantinos Kollias, un magistrato membro dell\"Areios Pagos\", la pi\u00f9 alta corte di giustizia dell'ordinamento greco, monarchico convinto. Kollias fu comunque solamente un paravento ed il potere effettivo rimase nelle mani dei militari ed in particolare di Papadopoulos, che assunse in breve il ruolo di uomo forte della Giunta militare. Formalmente la legalit\u00e0 fu rispettata, in quanto la costituzione greca prevedeva che il re avesse il potere di nominare il primo ministro a prescindere dal voto di fiducia del parlamento.\nFu questo governo, costituito in poche ore nella giornata del 21 aprile, che formalizz\u00f2 il colpo di Stato adottando l'atto costituente, un emendamento, equivalente ad un totale rivolgimento costituzionale, che cancellava le elezioni ed aboliva di fatto la costituzione stessa, che avrebbe dovuto essere sostituita da una nuova definita in futuro e che quindi permetteva al governo di gestire il paese governando per decreto.\nQuesti decreti non dovevano essere firmati dal sovrano, che gi\u00e0 non aveva firmato l'atto costituzionale, e questo permise a Costantino di affermare, in seguito, di non aver mai vidimato alcun documento istituente la Giunta militare. I critici affermarono che il sovrano non aveva fatto nulla per impedire la costituzione del governo militare e soprattutto, con la designazione di Kollias, aveva di fatto legalizzato il colpo di Stato. Uno dei primi atti del nuovo governo fu confermare l'istituzione della legge marziale, azione annunciata dalla radio di stato durante lo svolgimento della sollevazione.\nI militari.\nBench\u00e9 nota come \"dittatura dei colonnelli\", presero parte al colpo di Stato e alla successiva giunta militare sia colonnelli che generali, tra cui Stylianos Pattakos, Ge\u014drgios Papadopoulos, Nikolaos Makarezos, Spyrid\u014dn Markezin\u012bs, Ioannis Ladas, D\u012bm\u012btrios I\u014dannid\u012bs, Ge\u014drgios Z\u014ditak\u012bs, Phaedon Gizikis, Georgios Konstantopoulos, Odysseas Angelis.\nL'ideologia dei colonnelli.\n Cos\u00ec la principale caratteristica della Giunta fu un implacabile anticomunismo unito alla costante battaglia contro gli invisibili agenti del comunismo.\n In quest'ottica la Giunta influenzava l'opinione pubblica anche mediante la creazione di nuove parole che esprimessero i concetti chiave della sua ideologia come \"palaiokommatismos\" (vetero-partitismo) e \"Hellas Hellinon Christianon\" (La Grecia dei cristiani greci).\nLa Giunta come regime \"fascista\".\nAlcuni storici rifiutano l'idea di un regime solamente \"repressivo\", sostenendo che la giunta ebbe anche la volont\u00e0 di riformare la Grecia in senso ben preciso. \u00c8 possibile definire il regime anche come para-fascista, anche se non ebbe tutte le caratteristiche di questo tipo. Molti neofascisti guardavano con ammirazione ad esso. Secondo lo storico e sociologo greco Meletis Meletopoulos, la dittatura dei colonnelli cerca le sue radici nel nazionalismo e nella guerra civile, ma anche nel pensiero di uno degli ideologi del governo militare, Dimitris Tsakounas che teorizzava la sostituzione dei politici, ritenuti inetti, con i militari, proponendo una sorta di nasserismo di estrema destra. Questo, unito al capo carismatico (Papadoupoulos), si avvicina al militarismo mussoliniano, il concetto di \"aristocrazia dei combattenti\" del programma sansepolcrista; in Grecia il partito fascista come luogo dell'\u00e9lite viene sostituito dall'Esercito, in cui i cittadini poveri sono invitati ad arruolarsi per avere in futuro un ruolo importante; a questo si aggiungono il carattere tradizionale e la fede in un passato mitizzato, cio\u00e8 il culto di alcuni periodi della storia greca (le polis di Atene e Sparta, l'impero di Alessandro Magno, ecc.), analogo al culto di Roma antica del fascismo italiano, il ruralismo, il paternalismo, la demagogia con cui il Presidente si presentava come \"un uomo del popolo\", in somiglianza a quello che fece Mussolini durante la \"battaglia del grano\".\nAnche l'eroe della resistenza greca Alexandros Panagulis defin\u00ec \"golpe fascista\" la presa del potere dei colonnelli.\nVertici.\nAl vertice della Giunta militare, che assegnava le cariche istituzionali, inizialmente ci fu un consiglio rivoluzionario, ma l'uomo forte fino al novembre 1973 fu Papadopoulos.\nI rapporti con l'estrema destra italiana.\nDurante il periodo della dittatura il governo greco ebbe stretti rapporti di collaborazione e sostegno con diverse formazioni dell'estrema destra italiana, sia parlamentari, come il Movimento Sociale Italiano, che extraparlamentari, come Ordine Nuovo (il Centro Studi, non il Movimento Politico) e Avanguardia Nazionale, e con certuni ambienti eversivi del SID, i servizi segreti italiani. Giovani neofascisti italiani spesso si recavano in Grecia per studiare, cos\u00ec come i rampolli della \"nomenklatura\" greca approdavano nelle universit\u00e0 italiane.\nIl contro-colpo di Stato di Costantino II.\nIn breve tempo i rapporti tra il re e la giunta militare si deteriorarono. I militari non avevano nessuna intenzione di spartire il potere con nessuno mentre il giovane re, come il padre prima di lui, ambiva ad avere un ruolo di primo piano nella politica e non intendeva diventare il paravento dell'amministrazione militare.\nBench\u00e9 i colonnelli, apertamente anticomunisti, fossero favorevoli alla NATO e affermassero di vedere negli USA un punto di riferimento, il loro scarso prestigio internazionale, ed anche il dissenso interno, portarono il presidente USA Lyndon B. Johnson a consigliare a Costantino II, durante una sua visita negli States, nell'autunno 1967, un cambiamento di governo. Il re prese il consiglio come l'indicazione di organizzare un \"contro-colpo di Stato\".\nCostantino II decise di far scattare la sua mossa il 13 dicembre 1967. Essendo la capitale, Atene, saldamente in mano al governo militare il re progett\u00f2 di trasferirsi in aereo a Kavala, una piccola citt\u00e0 ad est di Salonicco nel nord della Grecia. Qui sperava di essere circondato da truppe fedeli solamente alla corona. Il piano, vago e scarsamente studiato, prevedeva poi di avanzare nella presa di Salonicco, seconda citt\u00e0 della Grecia e capitale della Grecia del nord. Il piano prevedeva la formazione di un governo alternativo a quello militare che, grazie al riconoscimento internazionale ed alle pressioni interne costringesse i militari a liberare il campo permettendo al re un trionfale ritorno nella capitale.\nLa mattina del 13 dicembre, in effetti, il re insieme con la regina Anna Maria e con i due figli, Alexia e Pavlos, con la madre, Federica di Hannover e la sorella Irene si trasfer\u00ec usando il proprio aereo personale a Kavala. Insieme al sovrano and\u00f2 anche il primo ministro Kollias. Inizialmente il piano sembr\u00f2 avere successo, il re venne ben accolto a Kavala, che dal punto di vista militare era sotto il controllo di un generale fedele alla corona. Marina ed aeronautica, entrambe fortemente monarchiche, e che non avevano preso parte al colpo di Stato di aprile, si dichiararono immediatamente favorevoli al sovrano e si mobilitarono. Altri generali fedeli alla corona tagliarono tutte le comunicazioni tra Atene ed il nord.\nMalgrado questi primi, apparenti successi, il piano si rivel\u00f2 un fallimento a causa della sua eccessiva fiducia nel fatto che gli ordini emessi dai generali venissero immediatamente eseguiti. Altro motivo di debolezza della posizione del re fu il non aver cercato la collaborazione con le forze politiche contrarie al regime. In pratica, nell'arco di poche ore la situazione si ribalt\u00f2, i quadri intermedi dell'esercito arrestarono i generali monarchici e avanzarono verso Kavala con lo scopo di arrestare il re.\nComprendendo che il suo piano era fallito, Costantino lasci\u00f2 la Grecia insieme alla sua famiglia, a bordo del suo aeroplano per atterrare a Roma nelle prime ore del 14 dicembre. Costantino II rimase in esilio volontario fino a quando i militari rimasero al potere (bench\u00e9 fino al 1\u00ba giugno 1973 fosse ancora nominalmente re di Grecia) e non rientr\u00f2 pi\u00f9 in patria come re.\nLa reggenza.\nQuando Costantino II si allontan\u00f2 da Atene, e poi dalla Grecia, nel dicembre 1967 prese con s\u00e9 il primo ministro Kollias lasciando quindi il paese formalmente privo di governo, mancando sia il capo dello stato che il capo del governo.\nQuesta situazione non risult\u00f2 per\u00f2 particolarmente problematica per la giunta militare: infatti il Consiglio della Rivoluzione, composto da Pattakos, Papadopoulos e Makazeros, fece pubblicare sulla Gazzetta Ufficiale una risoluzione che nominava il maggior generale Ge\u014drgios Z\u014ditak\u012bs in qualit\u00e0 di reggente.\nSubito dopo la pubblicazione del decreto Zoitakis chiam\u00f2 Papadopoulos alla carica di primo ministro.\nLa posizione del reggente fu ulteriormente confermata dalla modifica della costituzione varata nel 1968 bench\u00e9 il sovrano in esilio non riconoscesse la reggenza.\nNel 1972 Zoitakis, entr\u00f2 in scontro con gli altri membri della giunta militare e fu sostituito nella reggenza da Papadopoulos stesso. Bench\u00e9 in quegli anni l'effige del re fosse rimasta sulle monete o negli uffici pubblici, lentamente i militari allontanarono le istituzioni dalla monarchia. Le esenzioni fiscali a favore della famiglia reale furono abolite, la complessa rete di istituzioni controllate dalla corona fu trasferita allo stato, le insegne reali furono rimosse dalle monete, l'esercito, la marina e l'aeronautica cessarono di essere regie ed i giornali ricevettero il divieto di pubblicare fotografie o interviste a Costantino II.\nLa ricerca del consenso.\nPer guadagnare consenso al suo governo, Papadopoulos fu abile nel proiettare un'immagine ammiccante ad alcuni settori della societ\u00e0 greca. Il contadino povero, conservatore, religioso, con il suo rozzo galateo, il suo linguaggio semplice, il suo nome ampiamente diffuso (Georgios Papadopoulos \u00e8 uno dei nomi pi\u00f9 diffusi in Grecia) divenne una figura importante. Papadopoulos stesso si present\u00f2 come \"un amico dell'uomo qualunque\". I figli delle famiglie povere delle aree rurali non ebbero altra possibilit\u00e0 di educazione se non attraverso le accademie militari e vennero posti in contrapposizione con gli abitanti delle citt\u00e0, l\"\u00e9lite\", educati alla maniera occidentale. La musica moderna di origine occidentale fu bandita dalle trasmissioni radiofoniche mentre vennero promosse la musica e l'arte tradizionali.\nOltre a questo il regime avvi\u00f2 una politica economica di sviluppo delle aree rurali spesso trascurate dai precedenti governi che avevano favorito invece lo sviluppo sulle aree industriali urbane. Le posizioni del regime furono meno ben accette tra i membri delle classi medie ma l'instabilit\u00e0 politica che aveva caratterizzato gli anni precedenti port\u00f2 molti cittadini a sperare in un governo pi\u00f9 stabile, situazione che in effetti si realizz\u00f2 sotto il regime militare. Nel complesso i colonnelli non ebbero grandi difficolt\u00e0 nell'estendere il loro controllo su tutto il paese.\nSul piano internazionale il regime ebbe il tacito appoggio degli USA impegnati nella guerra fredda con l'URSS. La posizione della Grecia, ai confini con il blocco orientale, ne fece un'importante pedina nel gioco internazionale. Gli USA, in base alla dottrina Truman, fornirono milioni di dollari per sostenere l'economia greca.\nL'atteggiamento degli USA verso la giunta fu ritenuto la causa del diffuso sentimento anti-americano che caratterizz\u00f2 gli anni seguenti alla caduta del regime militare. L'atteggiamento degli altri stati europei fu meno accomodante e nel 1972 il regime greco decise di uscire dal Consiglio d'Europa allo scopo di prevenire l'espulsione dal suddetto organismo. Molti paesi dell'Europa occidentale, tra cui l'Italia, dettero asilo a profughi politici greci. Il regime per\u00f2 raccolse simpatie nell'estrema destra occidentale: Almirante lo defin\u00ec dovuto a necessit\u00e0.\nDiritti civili.\nDurante il periodo in cui rimase al potere, la giunta militare soppresse le normali libert\u00e0 civili. I partiti politici vennero sciolti e vennero istituiti tribunali militari speciali. Molte migliaia di supposti comunisti e di oppositori politici vennero imprigionati o esiliati in remote isole dell'arcipelago greco.\nAmnesty International invi\u00f2, segretamente, osservatori in Grecia e rilev\u00f2 che la tortura era una pratica usata comunemente sia dalla polizia ordinaria che dalla polizia militare (un osservatore statunitense, membro di \"Amnesty\", scrisse nel dicembre 1969 che un conteggio per difetto di coloro che erano stati sottoposti a torture assommava almeno a duemila individui).\nL'opposizione al regime.\nNegli anni che vanno dal 1967 al 1972 si and\u00f2 organizzando l'opposizione al regime dei colonnelli, sia interna che estera. In aggiunta alla prevedibile posizione della sinistra, il regime dovette anche affrontare un'opposizione legata ai vecchi partiti della destra fedeli alla corona. A tutto ci\u00f2 si aggiunse lo scontento degli uomini d'affari danneggiati dall'isolamento internazionale in cui venne a trovarsi la Grecia, oltre a quello della classe media pesantemente danneggiata dalla crisi economica che i militari furono incapaci di affrontare malgrado i consistenti aiuti provenienti dagli USA.\nL'unico tipo di risposta che il regime fu in grado di fornire a tutte le opposizioni fu la repressione poliziesca che maggiormente si accan\u00ec contro gli esponenti della sinistra. Numerosi furono i casi di incarceramenti senza processo e di uso della tortura.\nIl dissenso interno.\nGli elementi democratici presenti nella societ\u00e0 greca si organizzarono quasi subito nel tentativo di ostacolare la politica della Giunta. Gi\u00e0 all'inizio del 1968 si erano formati numerosi gruppi, sia in esilio che in patria, che chiedevano il ritorno della democrazia, tra questi si possono ricordare il Movimento di Liberazione Panellenico (PAK), Difesa democratica, l'Unione Socialista Democratica; gruppi che traevano la loro origine da tutto lo scenario della sinistra greca, grande parte del quale si trovava ormai, come il Partito Comunista, nella clandestinit\u00e0.\nTra le prime azioni contro la Giunta vi fu il tentativo di assassinare Papadopoulos, il 13 agosto 1968. L'azione ebbe luogo durante il trasferimento dell'\"uomo forte\" della Giunta dalla sua residenza estiva a Lagonisi verso Atene.\nIl piano prevedeva l'esplosione di una bomba in un punto della strada costiera dove la limousine di Papadopoulos doveva rallentare. Il piano fall\u00ec e l'attentatore Alekos Panagulis venne catturato poche ore dopo mentre cercava di fuggire a bordo di un battello. Panagulis venne portato nella sede della polizia militare dove venne percosso e torturato. Il 17 novembre 1968 venne condannato a morte ma la sua condanna non venne mai eseguita nel timore delle reazioni sia interne che internazionali. Dopo la caduta della Giunta, Panagulis venne eletto membro del parlamento con l'Unione di Centro. Dopo l'inizio della pubblicazione dei dossier relativi agli agenti di sicurezza del regime dei colonnelli, Alekos Panagulis mor\u00ec nel 1976, vittima di un misterioso incidente automobilistico.\nNel 1969, Costa Gavras pubblic\u00f2 il film \"Z\", basato sul romanzo del celebrato scrittore dissidente Vasil\u012bs Vasilikos. Il film, sottoposto a censura, presentava un resoconto minimamente romanzato degli eventi che circondarono l'assassinio del politico della Sinistra Democratica Unita (EDA), Gregoris Lambrakis, nel 1963. Il film venne girato per catturare un senso di rabbia nei confronti della giunta. La colonna sonora del film venne composta da Mik\u012bs Theod\u014drak\u012bs, imprigionato dalla giunta, e venne introdotta illegalmente nel paese per essere aggiunta alle altre composizioni ispiratrici di Theodorakis.\nIl movimento si amplia.\nIl funerale di Ge\u014drgios Papandreou, il 1\u00ba novembre 1968, si tramut\u00f2 spontaneamente in una grossa manifestazione contro la giunta. Migliaia di ateniesi disobbedirono agli ordini dei militari e seguirono il feretro fino al cimitero. Il governo reag\u00ec con l'arresto di 41 persone.\nIl 28 marzo 1969, dopo due anni segnati da una diffusa censura, detenzioni politiche e torture, Giorgos Seferis (che aveva ricevuto il Premio Nobel per la letteratura nel 1963) prese posizione contro la Giunta. Egli rese una dichiarazione al BBC World Service, con copie distribuite simultaneamente a tutti i quotidiani greci. In un discorso contro i colonnelli, egli dichiar\u00f2 appassionatamente che \"questa anomalia deve finire\". Seferis non visse abbastanza per vedere la fine della Giunta. Anche il suo funerale, il 22 settembre 1971, venne trasformato in una massiccia dimostrazione contro il governo militare.\nProteste internazionali.\nLa Giunta esili\u00f2 migliaia di persone, sulla base del fatto che erano comuniste e/o \"nemiche della nazione\". Molte di queste vennero sottoposte al confino su isole greche deserte come Makronisos, Gyaros, Gioura o disabitate come Leros, Agios Eustratios o Trikeri. I personaggi pi\u00f9 noti erano in esilio all'estero, e molti di essi ebbero un sostanziale coinvolgimento nella resistenza, organizzando proteste nelle capitali europee, o aiutando a nascondere i rifugiati greci.\nMelina Merkouri, attrice e cantante e, dopo il 1981 ministro della cultura; Mik\u012bs Theod\u014drak\u012bs, compositore; Costas Simitis, primo ministro dal 1996 al 2004; e Andreas Papandreou, primo ministro dal 1981 al 1989 e nuovamente dal 1993 al 1996, furono tra questi. Alcuni scelsero l'esilio incapaci di sopportare la vita sotto la Giunta. Ad esempio a Melina Merkouri venne permesso di entrare in Grecia, ma rimase lontana per sua scelta.\nNelle prime ore del 19 settembre 1970, in piazza Matteotti a Genova, lo studente di geologia K\u014dstas Ge\u014drgak\u012bs si diede fuoco per protestare contro la dittatura del governo di George Papadopoulos. La Giunta ritard\u00f2 l'arrivo delle sue spoglie a Corf\u00f9 per quattro mesi, temendo reazioni pubbliche e proteste. All'epoca la sua morte provoc\u00f2 scalpore in Grecia e altrove, in quanto fu la prima tangibile manifestazione della profondit\u00e0 della resistenza contro la Giunta. Georgakis \u00e8 l'unico eroe della resistenza alla Giunta noto per aver protestato togliendosi la vita ed \u00e8 considerato il precursore delle successive proteste studentesche, come quella del Politecnico. Il comune di Corf\u00f9 ha eretto un monumento in suo onore nei pressi della sua casa natale.\nL'istituzione della repubblica.\nCon l'obiettivo di risolvere la questione costituzionale e contrastare la crescente opposizione al regime, Papadopoulos var\u00f2 una nuova costituzione che abol\u00ec la monarchia e fece della Grecia una repubblica. Il referendum per l'approvazione della nuova costituzione si tenne all'inizio del 1973 e dette un risultato quasi unanime a favore del nuovo testo. Dopo il referendum Papadopoulos assunse, il 1\u00ba giugno 1973, la carica di presidente della repubblica, con il generale Odysseas Angelis come vice presidente.\nL'ammutinamento del \"Velos\".\nLa Marina ellenica rest\u00f2 a maggioranza realista. Il 23 maggio 1973 il cacciatorpediniere \"Velos\", al comando di Nicholaos Pappas, mentre era impegnato in una esercitazione coordinata dalla NATO, si ammutin\u00f2, rifiutando di ritornare in Grecia come forma di protesta verso il governo militare. La protesta scoppi\u00f2 quando, durante un pattugliamento tra la penisola italiana e la Sardegna, il comandante e gli ufficiali ricevettero via radio la notizia che in Grecia erano stati arrestati alcuni ufficiali di marina che avevano contestato il regime. Il comandante del \"Velos\" faceva parte di un gruppo di ufficiali democratici decisi ad obbedire alla costituzione.\nPappas, convinto che l'arresto dei suoi compagni avesse negato ogni speranza di poter agire dall'interno, decise di portare la situazione del suo paese all'attenzione dell'opinione pubblica con un gesto clamoroso. Dopo aver comunicato all'equipaggio le sue intenzioni ed averne registrato l'adesione alla protesta, il comandante del \"Velos\" comunic\u00f2 le sue intenzioni al quartier generale della NATO citando il preambolo dell'atto di costituzione della NATO stessa: \"...tutti i governi... sono determinati a difendere la libert\u00e0, i diritti e la civilt\u00e0 dei loro popoli, fondati sui principi della democrazia, della libert\u00e0 individuale e del governo della legge\" e dopo aver lasciato la formazione fece rotta verso Roma.\nDopo aver ancorato il \"Velos\" nelle acque prospicienti la citt\u00e0 di Fiumicino, un gruppo di sediziosi a bordo di alcune lance, prese terra e dopo essersi diretti all'aeroporto telefonarono alle agenzie di informazione internazionale, comunicando l'ammutinamento e la decisione di tenere una conferenza stampa il giorno seguente. L'azione del \"Velos\" produsse un notevole interesse internazionale. Il comandante, sei ufficiali e venticinque sottufficiali ottennero asilo politico in Italia.\nIn realt\u00e0 l'intero equipaggio avrebbe voluto seguire il comandante ma gli ufficiali chiesero loro di rimanere a bordo e di ritornare in Grecia allo scopo di comunicare alle famiglie ed agli amici quanto era accaduto. Il Velos ritorn\u00f2 in Grecia il mese successivo con un nuovo equipaggio. Dopo la caduta del governo militare il comandante Pappas e gli altri ammutinati rientrarono in patria dove vennero reintegrati nei ranghi della Marina.\nLa \"metapolitefsi\".\nDi fronte alle difficolt\u00e0 crescenti con l'economia, al dissenso popolare e all'isolamento diplomatico crescente, la giunta greca cerc\u00f2 consenso iniziando una transizione verso una certa forma di democrazia. Papadopoulos quindi cerc\u00f2 il supporto dalla vecchia classe politica e Spyrid\u014dn Markezin\u012bs accett\u00f2 di collaborare per contribuire a condurre il paese di nuovo alla normale democrazia parlamentare in un processo che \u00e8 venne chiamato metapolitefsi. Nel settembre 1973 Papadopoulos nomin\u00f2 Markezinis primo ministro.\nLa rivolta del Politecnico di Atene.\nIl 14 novembre 1973 gli studenti del Politecnico di Atene entrarono in sciopero ed avviarono una forte protesta contro la Giunta. Nelle prime fasi della protesta non vi fu alcuna reazione da parte del governo militare cosicch\u00e9 gli studenti poterono barricarsi all'interno degli edifici e mettere in funzione una stazione radio (usando materiale trovato nei laboratori) che trasmetteva nell'area di Atene. Migliaia di lavoratori e di giovani si unirono alla protesta sia dentro che fuori l'universit\u00e0.\nQuando l'esercito intervenne intimando agli studenti del Politecnico, asserragliati all'interno dell'Universit\u00e0, di arrendersi e cedere le armi, pare che questi abbiano risposto usando le stesse parole pronunciate dal re di Sparta Leonida contro i persiani alle Termopili: \"\u039c\u03bf\u03bb\u1f7c\u03bd \u03bb\u03b1\u03b2\u03ad\" (\"Venite a prenderle\").\nNelle prime ore del 17 novembre Papadopoulos ordin\u00f2 all'esercito di porre fine alla protesta. Un carro armato AMX-30 abbatt\u00e9 i cancelli del Politecnico, che era stato completamente privato di illuminazione attraverso il distacco della rete elettrica cittadina: l'azione di forza travolse gli studenti che vi si erano arrampicati sopra.\nSecondo le indagini svolte dopo la caduta della Giunta, nessuno studente rimase ucciso dall'azione del carro armato anche se i feriti furono moltissimi, e alcuni di essi rimasero poi invalidi. Negli scontri che seguirono l'intervento dell'esercito rimasero uccisi 24 civili, tra i quali almeno uno ucciso a sangue freddo da un ufficiale.\nL'estromissione di Papadopoulos e la presidenza Ioannidis.\nIl 25 novembre 1973 a seguito della sanguinosa repressione della rivolta del Politecnico di Atene del 17 novembre, ed alle proteste interne ed internazionali seguite ai fatti, il generale D\u012bm\u012btrios I\u014dannid\u012bs depose Papadopoulos, nomin\u00f2 presidente della repubblica il generale Phaedon Gizikis e tent\u00f2 di mantenere il potere nelle mani dei militari malgrado il crescere dell'opposizione interna al regime.\nNel luglio del 1974 il tentativo di Ioannides di rovesciare l'arcivescovo Makarios III, presidente di Cipro, attraverso un colpo di Stato militare condotto dall'organizzazione filo-ellenica EOKA-B condusse la Grecia sull'orlo della guerra con la Turchia. Questa infatti, come risposta all'azione greca, interpretando a modo suo il Trattato di Zurigo e Londra, intervenne militarmente nella parte nord dell'isola instaurando un governo filo-turco, non riconosciuto dal diritto internazionale ma dalla sola Turchia.\nLa restaurazione della democrazia.\nLa prospettiva della guerra contro la Turchia fece s\u00ec che una parte degli ufficiali pi\u00f9 anziani togliesse il suo appoggio alla giunta ed al suo uomo forte Ioannidis. I membri della giunta militare e il presidente della repubblica, il generale Phaedon Gizikis, convocarono una riunione di uomini politici di destra e di centro comprendente Panagi\u014dt\u012bs Kanellopoulos, Spyrid\u014dn Markezin\u012bs, Stefanos Stefanopoulos, Euaggelos Aver\u014df e altri con l'obiettivo di formare un governo di unit\u00e0 nazionale che portasse il paese alle elezioni.\nEssendo stata osteggiata l'originaria ipotesi di affidare l'incarico di primo ministro a Panagiotis Kanellopoulos, il presidente Gizikis infine si risolse a proporre l'incarico a K\u014dnstantinos Karamanl\u012bs, che dal 1963 risiedeva a Parigi dopo essere stato pi\u00f9 volte primo ministro negli anni '50. Karamanlis accett\u00f2 e giunse ad Atene a bordo dell'aereo personale del presidente francese Val\u00e9ry Giscard d'Estaing il 24 luglio 1974.\nLe elezioni del novembre 1974 videro la vittoria di Nuova Democrazia, il partito conservatore fondato da Karamanlis che venne cos\u00ec confermato nel ruolo di primo ministro.\nIl nuovo governo indisse per l'8 novembre dello stesso anno un referendum istituzionale, per decidere se restaurare la monarchia (responsabile dell'avvento del regime militare) o mantenere la repubblica: quest'ultima ottenne il 69,2% dei voti, mentre la monarchia il 30,8%. Nacque cos\u00ec la Terza Repubblica Ellenica.\nI responsabili della dittatura furono sottoposti a processo e condannati con pene molto pesanti."}
{"id": "463671", "revid": "5016", "url": "https://it.wikipedia.org/wiki?curid=463671", "title": "Dittatura dei Colonnelli", "text": ""}
{"id": "463674", "revid": "122599123", "url": "https://it.wikipedia.org/wiki?curid=463674", "title": "Teurgia", "text": "La teurgia () \u00e8 una pratica religiosa esercitata soprattutto nell'antichit\u00e0 greco-romana pre-cristiana, finalizzata a produrre miracoli, benefici prodigiosi, e a sviluppare poteri con cui i teurghi giungevano a identificarsi con la propria parte divina e a ottenere l'immortalit\u00e0.\nNell'antichit\u00e0.\nLa Teurgia consisteva nell'evocazione delle Divinit\u00e0 per mezzo della \"telestik\u00e9\" (\u03c4\u03b5\u03bb\u03b5\u03c3\u03c4\u03b9\u03ba\u03ae), ovvero di rituali atti ad inserire la divinit\u00e0 in un essere inanimato, o di tecniche estatiche aventi lo scopo di far incarnare per un determinato tempo la divinit\u00e0 in un essere umano (\u03b4\u03bf\u03c7\u03b5\u1f51\u03c2, \"doch\u00e9us\"). In quest'ultimo caso la pratica teurgica differiva da quella degli oracoli in quanto la divinit\u00e0 evocata non entrava nel corpo del \"doch\u00e9us\" (\u03b4\u03bf\u03c7\u03b5\u1f51\u03c2) per un atto spontaneo ma in quanto specificatamente evocata dal teurgo avente questo compito (\u03ba\u03bb\u03ae\u03c4\u03c9\u03c1, \"kl\u00e9tor\").\nCelebrata prevalentemente all'interno dei misteri, la teurgia si attuava attraverso operazioni rituali di carattere cerimoniale - gesti ineffabili condotti con precisione e solennit\u00e0 - che utilizzavano simboli, formule o altro che, in senso analogico, erano adeguate ad attirare la divinit\u00e0 desiderata. Gli D\u00e8i infatti si identificavano con i pianeti e le stelle intesi analogicamente come piani e forze metafisiche, la cui evocazione doveva perci\u00f2 agire per \"simpatia\". I simboli, i gesti e la lingua usata non dovevano essere comprensibili e non dovevano in alcuna maniera essere conoscibili in senso razionale. Gli stessi nomi delle divinit\u00e0 evocate erano in \"lingue barbare\" antiche o comunque sconosciute ai partecipanti. L'efficacia del rito dipendeva dalla sospensione della razionalit\u00e0 umana per consentire il raggiungimento di stati d'essere superiori al piano materiale gi\u00e0 virtualmente raggiunti grazie all'iniziazione misterica, stati d'essere che dovevano intercettare e poi identificarsi con il piano divino, potendo cos\u00ec agire su quest'ultimo o in quanto divenuti quest'ultimo.\nLa pratica religiosa teurgica fu riassunta nell'opera attribuita al filosofo medioplatonico del II secolo d.C. Giuliano il Teurgo, gli \"Oracoli caldaici\". Anche se le pratiche \"teurgiche\" sono certamente precedenti a Giuliano il Teurgo, gli \"Oracoli caldaici\" rappresentano tuttavia la prima opera scritta giunta a noi che tratta di questo argomento. In questi testi la \"teurgia\" si differenzia dalla teologia in quanto, a differenza della seconda, la prima non si limita a discutere intorno al Divino quanto piuttosto indica i riti e le pratiche per evocarlo. \nIl termine teurgia stava dunque a significare \u00abagire come un Dio\u00bb, nel senso di aiutare gli uomini a trasformare il loro status in \"senso divino\" con l'aiuto dell'unione mistica.\nLa teurgia ebbe notevole influenza sul tardo Neoplatonismo. Cos\u00ec anche l'imperatore romano neoplatonico del IV secolo, Giuliano, prima ancora di vestire la porpora imperiale e avvertito da Eusebio di Mindo rispetto alla teurgia praticata da Massimo di Efeso rispose piccatamente: \u00abTu puoi restare fermo sui tuoi libri, io so dove andare\u00bb. Quindi Giuliano si rec\u00f2 da Massimo di Efeso in Atene e venne cos\u00ec iniziato ai Misteri eleusini. Per i suoi studi Giuliano chiese al suo amico Prisco di spedirgli una copia del commentario del filosofo neoplatonico e \"teurgo\" Giamblico su Giuliano il Teurgo. A tal proposito comment\u00f2 di essere avido della filosofia di Giamblico e che nulla al mondo poteva stargli al pari.\nCelebre teurgo dell'antichit\u00e0 fu anche il filosofo neoplatonico Proclo.\nNel Medioevo.\nLa pratica della teurgia tese a scomparire contestualmente alla chiusura delle scuole filosofiche e teologiche non cristiane avvenuta nel 529 d.C. con la pubblicazione del \"Codex Iustinianus\", emesso dall'imperatore cristiano Giustiniano, il quale proibiva qualsiasi dottrina filosofica o pratica religiosa non cristiana.\nNel Medioevo cristiano tali pratiche vennero demonizzate e considerate \u00abmalefiche\u00bb e inaccettabili, giacch\u00e9 l'avvento del Cristianesimo implicava l'eclissi di tutti i \u00ab\"daimones\"\u00bb pagani, che a loro volta erano considerati maschere degli angeli caduti insieme a Lucifero. La pratica teurgica venne chiamata \"ars goetia\", locuzione derivata da una parola greca che significa \u00abstregoneria\u00bb, \u00abmagia nera\u00bb, alla quale ovviamente si contrapponeva la liturgia sacramentale cattolica, considerata come la nuova e la vera teurgia, ovvero l'opera salvifica e santificatrice di Dio nella mediazione dei suoi sacerdoti. \nNel Rinascimento.\nIn seguito al Concilio di Firenze e all'arrivo in Italia da Bisanzio del filosofo neoplatonico Giorgio Gemisto Pletone, le dottrine teurgiche furono oggetto di una riscoperta nell'Occidente cristiano e trovarono un terreno fertile di sviluppo nell'Umanesimo dell'Accademia neoplatonica fiorentina, diretta da Marsilio Ficino. \nEbbero un certo sviluppo quindi presso molti filosofi rinascimentali legati all'ermetismo, venendo assimilate a una sorta di magia bianca, ma furono osteggiate dalla Chiesa, perci\u00f2 restarono perlopi\u00f9 appannaggio di cerchie ristrette di studiosi.\nNel mondo moderno.\nLa teurgia, dopo secoli di decadenza, ebbe un revival nel corso del XIX secolo e gli inizi del XX secolo, con il tentativo di ricostruzione attuato da parte di ordini pseudo-iniziatici quali l'Hermetic Order of the Golden Dawn e l'Ordo Templi Orientis. Nell'ultimo secolo poi questa teurgia ottocentesca ha avuto una sua parziale riproposizione nelle religioni neopagane, come ad esempio la Wicca (con il rito del Drawing Down) ed il Druidismo."}
{"id": "463678", "revid": "2175", "url": "https://it.wikipedia.org/wiki?curid=463678", "title": "Diossolano", "text": ""}
{"id": "463682", "revid": "76963", "url": "https://it.wikipedia.org/wiki?curid=463682", "title": "Georges Charpak", "text": "Biografia.\nI genitori furono Maurice Charpak e Anna Szapiro, entrambi polacchi di origine ebraica. Nel 1931 la famiglia si trasfer\u00ec a Parigi. \nCharpak fece parte della resistenza antinazista; catturato, venne internato nel campo di concentramento di Dachau.\nDopo la guerra si laure\u00f2 a Parigi in ingegneria mineraria nel 1948, specializzandosi poi in fisica nucleare sperimentale nel 1954.\nViene ricordato soprattutto per i suoi contributi ai rivelatori di particelle negli acceleratori, grazie alla sua camera proporzionale a multifili, un sistema semplice ed economico di rivelazione introdotto nel 1968.\nDal 1959 al 1991 lavor\u00f2 al CERN di Ginevra. Dal 1984 fu inoltre titolare della cattedra Fr\u00e9d\u00e9ric Joliot-Curie dell'\u00c9cole sup\u00e9rieure de physique et de chimie industrielles de la ville de Paris.\nPer i suoi contributi ai rilevatori di particelle \u00e8 stato insignito del premio Nobel per la fisica nel 1992.\nNel 1989 fond\u00f2 la societ\u00e0 Biospace med, specializzata in imaging biomedico."}
{"id": "463687", "revid": "1573940", "url": "https://it.wikipedia.org/wiki?curid=463687", "title": "Kotoamatsukami", "text": "Nel credo indigeno e nei miti giapponesi, \u00e8 il nome collettivo indicante i primi poteri che iniziarono ad esistere al tempo della creazione dell'universo. I \"Kotoamatsukami\" nacquero in Takamagahara, il mondo del \"Paradiso\" all'epoca della creazione; alcuni di questi \"Kotoamatsukami\" sono Amenominakanushi (Cielo), Takamimusubi (Alto Creatore), Kamimusubi (Divino Creatore), e di poco successivo Amenotokotachi (Paradiso).\nQueste forze divennero in seguito dei e dee, i \"tenzai shoshin\" (kami ultraterreni):"}
{"id": "463689", "revid": "122817831", "url": "https://it.wikipedia.org/wiki?curid=463689", "title": "Return on sales", "text": "Il return on sales, ritorno sulle vendite o redditivit\u00e0 delle vendite (in acronimo ROS) rappresenta il risultato operativo medio per unit\u00e0 di ricavo.\nSi calcola come:\nTale rapporto esprime la redditivit\u00e0 aziendale in relazione alla capacit\u00e0 remunerativa del flusso dei ricavi. Il rapporto RO/V=ROS, (dove V rappresenta il ricavo netto di vendita o vendita netta) esso rappresenta l'indice di redditivit\u00e0 delle vendite misurato dal rapporto tra risultato operativo e ricavi netti sulle vendite, moltiplicato per 100. Dipende dalle relazioni esistenti tra ricavi e costi operativi ed esprime la capacit\u00e0 di profitto ottenibile nel corso del ciclo: acquisti di materie prime, lavorazione, vendita prodotto finito. Esso misura, in effetti, il margine operativo su ciascuna unit\u00e0 monetaria ed \u00e8 particolarmente utile per valutare l'efficienza di segmenti diversi di vendita (divisioni di prodotto o territoriali, ecc.)\nUn secondo rapporto, utilizzato anche nel calcolo del ROE, detto redditivit\u00e0 netta delle vendite, misura quale percentuale su un'unit\u00e0 di ricavi rimane nell'azienda dopo il pagamento di oneri finanziari ed imposte:\nformula_2"}
{"id": "463692", "revid": "92723", "url": "https://it.wikipedia.org/wiki?curid=463692", "title": "Arcidiocesi di Ravenna-Cervia", "text": "Larcidiocesi di Ravenna-Cervia () \u00e8 una sede metropolitana della Chiesa cattolica in Italia appartenente alla regione ecclesiastica Emilia-Romagna. Nel 2020 contava 198.120 battezzati su 219.100 abitanti. \u00c8 retta dall'arcivescovo Lorenzo Ghizzoni.\nI patroni sono sant'Apollinare e san Paterniano.\nTerritorio.\nL'arcidiocesi si estende per due terzi della sua superficie in provincia di Ravenna e per un terzo in provincia di Ferrara.\nNella provincia di Ravenna comprende il territorio corrispondente ai comuni di Ravenna e Cervia e la frazione di Lavezzola (comune di Conselice); nella provincia di Ferrara comprende il territorio dei comuni di Argenta e Portomaggiore. Le frazioni di Filo e Longastrino, che nell'amministrazione dello Stato sono divise a met\u00e0 tra le province di Ravenna e Ferrara (essendo entrambe divise tra i comuni di Argenta e Alfonsine), appartengono interamente all'arcidiocesi di Ravenna.\nSede arcivescovile \u00e8 la citt\u00e0 di Ravenna, dove si trova la cattedrale della Resurrezione del Signore. A Cervia sorge la concattedrale di Santa Maria Assunta.\nVicariati e parrocchie.\nIl territorio \u00e8 suddiviso in 7 vicariati, in cui si contano in totale 89 parrocchie:\nProvincia ecclesiastica.\nLa provincia ecclesiastica di Ravenna-Cervia comprende le seguenti diocesi suffraganee:\nStoria.\nSede di Ravenna.\nOrigini ed et\u00e0 antica.\nL'origine della diocesi di Ravenna \u00e8 verosimilmente molto antica. Il pi\u00f9 antico reperto che testimonia la presenza del credo cristiano nell'area ravennate \u00e8 un'iscrizione su una stele funeraria ritrovata a Classe e risalente alla fine del II secolo. Una datazione cos\u00ec bassa pu\u00f2 essere spiegata se si considera che a Classe, l'antico porto di Ravenna, era di stanza una flotta dell'esercito romano che aveva il compito di sorvegliare la parte orientale del Mediterraneo. Probabilmente i primi cristiani del ravennate erano militari della flotta, reclutati nei Paesi di prima cristianizzazione, cio\u00e8 nel Vicino Oriente. L'area cimiteriale dei primi cristiani (un grande sepolcreto del III-IV secolo) \u00e8 stata localizzata a Classe, a poca distanza dalla basilica di Sant'Apollinare, durante gli scavi condotti nella seconda met\u00e0 del XVIII secolo.\nSi pu\u00f2 ipotizzare che la diocesi di Ravenna sia stata istituita nella \"Civitas Classis\" all'inizio del III secolo. Il primo vescovo di cui \u00e8 certa l'esistenza \u00e8 Severo, che partecip\u00f2 al concilio di Sardica nel 343. La tradizione arretra l'inizio della cronologia episcopale ai primi decenni della cristianit\u00e0: sant'Apollinare, uno dei discepoli di san Pietro ad Antiochia di Siria, giunse a Classe dalla sua citt\u00e0 natale e qui fond\u00f2 la prima comunit\u00e0 cristiana locale; il medesimo episodio \u00e8 presente in Andrea Agnello e negli scritti dei cronachisti ravennati a partire dal IX secolo. La maggioranza degli storici ritiene tuttavia che tali testimonianze non siano affidabili e che la datazione tramandata sia stata ottenuta dilatando la durata dei primi episcopati.\nLa diocesi ebbe sede a Classe dalla fondazione sino a quando Ravenna fu scelta come capitale dell'impero romano (402). In previsione del trasferimento della corte imperiale fu avviata la costruzione della nuova cattedrale. Costruita al centro della citt\u00e0, fu consacrata il 3 aprile 407 e dedicata alla Risurrezione di Ges\u00f9, in greco antico \"Hag\u00eca An\u00e1stasis\". Papa Celestino I (422-432) elev\u00f2 la sede ravennate a metropolia; la sede ravennate acquis\u00ec una notevole importanza fra le diocesi del nord Italia. All'autorit\u00e0 del vescovo di Ravenna furono sottoposte le diocesi di Voghenza, Imola, Forl\u00ec, Faenza, Bologna e Modena, in precedenza appartenute alla metropolia di Milano. Il primo metropolita fu San Pietro Crisologo (433-450). All'epoca del vescovo Giovanni I (fine V secolo), detto \"Angelopte\" perch\u00e9 avrebbe avuto il privilegio di poter vedere il proprio angelo custode, la metropolia di Ravenna estese la sua giurisdizione su tutti i vescovi dell'Emilia occidentale, dunque anche sulle Chiese di Piacenza, Parma, Brescello e Reggio. Ravenna era una delle tre sedi metropolitane dell'Italia settentrionale (le altre erano Milano ed Aquileia). Il vescovo ravennate riceveva la consacrazione direttamente dal vescovo di Roma.\nI prelati di Ravenna ebbero nei secoli seguenti grande potere, non alieno da uno spirito di autonomia rispetto all'autorit\u00e0 romana, tanto che a pi\u00f9 riprese i papi intervennero per limitarne le prerogative: papa Simplicio minacci\u00f2 Giovanni III della privazione del diritto di consacrare i vescovi suoi suffraganei, Gregorio Magno (590-604) richiese di ridurre lo sfarzo dell'arcivescovo Giovanni V e del suo clero.\nNel 519, malgrado l'opposizione del vescovo Pietro II, i ravennati appiccarono il fuoco alle sinagoghe della citt\u00e0; tuttavia il re Teodorico ordin\u00f2, con un apposito \"praeceptum\" inviato a Pietro, la loro ricostruzione a spese degli incendiari.\nEt\u00e0 bizantina.\nNel 540 tutta l'arcidiocesi di Ravenna fu recuperata al dominio romano (d'Oriente), sottraendola al regno degli Ostrogoti. I beni della chiesa gota (ariana) furono devoluti alla chiesa ravennate (cattolica). Tra le prime opere pubbliche della Ravenna bizantina vi fu la costruzione di due basiliche monumentali. Iniziata nel 532, fu ripresa l'edificazione della basilica di San Vitale, che fu portata a compimento nel 547. Nel 549 terminarono i lavori di costruzione della basilica di Sant'Apollinare in Classe.\nVista l'accresciuta importanza, nel 546 ai vescovi di Ravenna fu attribuito il titolo di arcivescovi: Massimiano fu il primo a ricevere il pallio da papa Vigilio. Agli inizi del VII secolo, la metropolia ravennate si estese anche alle diocesi di Cesena, Forlimpopoli e Sarsina, fino a quel momento suffraganee di Roma.\nL'arcivescovo ravennate cominci\u00f2 a stringere rapporti sempre pi\u00f9 stretti con l'Impero romano d'Oriente. Capitale dei possedimenti bizantini d'Italia dal 554, la citt\u00e0 fu favorita dall'imperatore rispetto a Roma, considerata spesso come avversaria. Con la costituzione dell'Esarcato d'Italia (584 ca), Ravenna fu eretta capitale. Al vertice dell'amministrazione vi era l'esarca nominato dall'imperatore, ma Costantinopoli confer\u00ec anche all'arcivescovo importanti poteri civili, come il controllo delle finanze urbane, dei pesi e delle misure, dell'annona, e la piena giurisdizione civile e penale sul clero.\nNelle chiese si diffuse il rito bizantino. Monaci provenienti dall'Oriente fondarono monasteri, soprattutto di regola basiliana. La cattedrale mantenne la dedicazione alla \"Hag\u00eca An\u00e1stasis\", come a Gerusalemme. La tradizione bizantina ha permeato molti aspetti della vita religiosa in tutta la Romagna con la diffusione di culti d'importazione. Tra essi, quello della Candelora (\"Candlora\" in romagnolo) e della Madonna della Cintura. Anche molti dei santi pi\u00f9 popolari in Romagna sono originari dell'Oriente: Stefano protomartire, Giacomo, Sant'Andrea, Martino, Giorgio, Barbara, Ippolito, Agata, Lucia, Biagio, Sebastiano, Apollonia e Dorotea. San Martino di Tours incontr\u00f2 una grandissima devozione tanto che, dopo la fine della dominazione degli Ostrogoti, i mosaici ariani della cappella palatina del palazzo di Teoderico furono rimossi e sostituiti dalla processione dei santi martiri aperta proprio da San Martino (seguito, tra gli altri, da Stefano, Sebastiano e Ippolito).\nAument\u00f2 anche il peso economico e finanziario: la Chiesa ravennate possedeva terre ed edifici in tutte le diocesi della provincia ecclesiastica e \"massae\" e fondi nella Pentapoli, in Umbria, in Istria e perfino in Sicilia; raggiungeva un'estensione complessiva di poco inferire al Patrimonio di San Pietro. Nel 666 l'imperatore bizantino Costante II concesse alla Chiesa di Ravenna l'autocefalia. L'arcivescovo Mauro (642-671) ottenne il pallio imperiale nonch\u00e9 l'autonoma consacrazione da parte dei vescovi suffraganei. Papa Vitaliano e l'arcivescovo ravennate arrivarono a scambiarsi reciproco anatema e si verific\u00f2 pertanto un vero e proprio scisma. Successivamente Mauro, appoggiato da Costante II, ader\u00ec all'eresia monotelita. Mauro ottenne dal clero ravennate la non sottomissione all'autorit\u00e0 di Roma; il suo successore Reparato (671-677) non si rec\u00f2 all'Urbe per la consacrazione. L'autocefalia fu revocata nel 680-682 dall'imperatore Costantino IV, che trov\u00f2 motivi di riavvicinamento con la Chiesa di Roma: sent\u00ec un debito di riconoscenza verso papa Dono che lo aveva aiutato a riconquistare il legittimo trono. In seguito Ravenna e Costantinopoli continuarono ad avere stretti rapporti e ad influenzarsi reciprocamente. Ravenna cerc\u00f2 anche di esercitare pressioni sulla sede imperiale. All'inizio dell'VIII secolo l'arcivescovo Felice (709-725) fu coinvolto in una congiura contro Giustiniano II che, tornato sul trono, lo fece accecare e deportare nel Ponto.\nAlto Medioevo.\nNel 751 l'Esarcato bizantino si sfald\u00f2 per effetto della conquista longobarda. All'indomani del tracollo di Bisanzio nel centro-nord, l'obiettivo sia della Chiesa di Roma che di Ravenna fu quello di assicurarsi una signoria territoriale abbastanza vasta da non essere risucchiata dall'espansionismo longobardo n\u00e9, in seguito, da quello franco.\nGli arcivescovi di Ravenna cercarono di creare un loro dominio temporale analogo a quello dei papi. La base per l\u2019esercizio di poteri temporali fu comunque rappresentata, sia per la sede ravennate come per il papato, dal suo patrimonio fondiario, che si estendeva\nin Romagna, nel Ferrarese, in Istria, Veneto, Marche, Umbria, Calabria e Sicilia.\nNel 752 sedeva sulla cattedra di Roma Stefano II (752-757), mentre su quella di Ravenna vi era Sergio (744-769). Quando Sergio cap\u00ec che il pontefice intendeva impossessarsi dei territori dell'ex Esarcato con l'aiuto dei Franchi, l'arcivescovo cerc\u00f2 di costituirsi legittimo erede dell'istituzione bizantina. Per questo nel 755 Sergio, d'intesa con il re longobardo Astolfo, non si present\u00f2 all'incontro con il pontefice per discutere dell'amministrazione dell'ex territorio esarcale, che Astolfo si era impegnato a restituire (Prima pace di Pavia, giugno 755). Il re longobardo, anzi, consegn\u00f2 le citt\u00e0 occupate a Sergio e questi ne prese possesso in funzione di esarca (\"ut exarchus\"). Fu necessario l'intervento diretto di Pipino il Breve (756) perch\u00e9 venissero restituite \u00aba San Pietro apostolo\u00bb le citt\u00e0 dell'Esarcato, tra cui Ravenna, e della Pentapoli (Seconda pace di Pavia, giugno 756). L'arcivescovo Sergio venne arrestato e trasferito a Roma, dove venne incarcerato, mentre la citt\u00e0 di Ravenna fu amministrata da funzionari papali.\nIl pontefice non riusc\u00ec a rientrare in possesso di tutte le citt\u00e0 dell'Esarcato e della Pentapoli. Il suo successore papa Paolo I ritenne che Sergio gli sarebbe stato utile nella trattativa coi longobardi. L'arcivescovo ravennate venne quindi liberato ed inviato a Ravenna per conferire con re Desiderio. Paolo I ottenne da Sergio l'assicurazione che egli non avrebbe chiesto aiuto a Costantinopoli; in cambio, concesse alla sede di Sant'Apollinare una vasta signoria ecclesiastica sul territorio ravennate.\nNegli anni seguenti i rapporti tra il pontefice e la sede ravennate tornarono tesi. Nel 774 re Carlo Magno, trionfatore sui Longobardi, si rec\u00f2 a Roma per la Pasqua. Nella sua prima visita nell'Urbe rinnov\u00f2 la \"promissio\" di restituzione dei territori dell'ex esarcato alla Sede apostolica. L'arcivescovo Leone, che si considerava il successore dell'esarca bizantino, non si volle sottomettere al pontefice n\u00e9 riconobbe i diritti della Santa Sede sulla vicina Pentapoli (774-775). Secondo gli arcivescovi ravennati l'effettiva sovranit\u00e0 sull'ex esarcato apparteneva esclusivamente al re dei Franchi. Da parte sua, Carlo Magno non mostr\u00f2 mai l'intenzione di attuare integralmente la \"Promissio Romana\". Per tutto l'VIII secolo e fino alla met\u00e0 del successivo, gli arcivescovi cercarono appoggio presso i re di Francia.\nL'arcivescovo Leone I (770-777) sostitu\u00ec gli amministratori apostolici delle citt\u00e0 di Imola, Faenza, Forl\u00ec, Forlimpopoli, Cesena, Bobbio (fu il nome che assunse Sarsina in epoca medievale o, meglio, la Contea a cui apparteneva, \"Contea di Bobbio\"), Comacchio, Ferrara e Bologna con uomini di sua fiducia. Nel 775 ottenne un incontro con Carlo Magno, davanti al quale sostenne la legittimit\u00e0 delle sue pretese su tali citt\u00e0. Leone dispose di firmare i suoi documenti con la formula \u00abarcivescovo e primate della Santa Chiesa cattolica ravennate ed esarca d'Italia\u00bb. A conferma dell'importanza istituzionale della sede arcivescovile, nell'807 l'armistizio tra i Franchi di Pipino re d\u2019Italia (ca. 773-810), e i Bizantini fu stipulato a Ravenna. Nel testamento di Carlo Magno, riportato da Eginardo nella \"Vita Karoli\" (814), Ravenna figura come seconda sede metropolitica dell'impero carolingio, dopo Roma.\nDal 789 al 810 fu arcivescovo Valerio. Venne ricordato ed apprezzato per la grande energia spesa nell\u2019evangelizzazione delle aree paludose della vasta diocesi e per le ingenti risorse destinate alla costruzione di nuovi edifici religiosi per assicurare la cura delle anime. Sempre nel campo della difesa della fede, stanzi\u00f2 importanti risorse per combattere l\u2019eresia ariana, molto diffusa soprattutto negli ambienti di cultura longobarda. Anche il successore Martino (810-818) ebbe stretti rapporti con la corte imperiale. Giorgio (837-846) si schier\u00f2, nella lotta di successione a Ludovico il Pio, con Lotario. Quando Gregorio IV mand\u00f2 in Francia una missione pacificatrice, egli volle parteciparvi, nonostante il parere sfavorevole del papa. Nella lista dei ventidue vescovi italiani che nell'844 parteciparono in San Pietro a Roma all'incontro tra Sergio II e l'imperatore, Giorgio fu registrato al primo posto. Nell'819 il pontefice Pasquale I conferm\u00f2 all'arcivescovo Petronace (ca. 819-837) tutti i precedenti privilegi dei pontefici e degli imperatori alla Chiesa ravennate. Vennero sanciti anche una serie di diritti dell'arcidiocesi in materia di giustizia civile ed ecclesiastica.\nL'arcivescovo Giovanni VII (850-878) inaspr\u00ec la politica autocefala e giunse al punto di vessare le diocesi suffraganee ad ovest di Bologna (Modena, Reggio, Parma e Piacenza), imponendo loro pesanti tributi e vietando loro di comunicare direttamente con la Chiesa di Roma. La disputa fu chiusa da papa Niccol\u00f2 I (858-867), che convoc\u00f2 a Roma l'arcivescovo e, visto il suo rifiuto, si rec\u00f2 a Ravenna dove constat\u00f2 la generale avversione del clero e del popolo per Giovanni, che dovette comparire nell'861 davanti a un sinodo che condann\u00f2 il suo operato. Questo episodio per\u00f2 non mut\u00f2 l'atteggiamento degli arcivescovi della sede ravennate, che anzi proseguirono la politica di affermazione delle proprie prerogative, rispetto alle prerogative dei papi, operando scelte autonome in fatto di alleanze con i detentori del potere temporale. Nell'877 si apr\u00ec una crisi tra l'arcivescovo di Milano e il papa. La questione fu risolta con un compromesso. Nel gennaio 880 le parti s'incontrarono per discutere come suddividere le rispettive prerogative. L'incontro si tenne a Ravenna. Anno 878: la cattedra di Ravenna \u00e8 tra le principali sedi vescovili del regno d'Italia, insieme al patriarca di Aquileia, l\u2019arcivescovo di Milano e il vescovo di Pavia.\nNel corso del IX-X secolo la citt\u00e0 di Ravenna fu considerata la \u00abcapitale morale\u00bb dell'impero carolingio. Nell'892, infatti, Lamberto II di Spoleto volle essere incoronato sacro romano imperatore a Ravenna: papa Formoso dovette recarsi nella citt\u00e0 bizantina. Nel 910 l'arcivescovo Giovanni da Tossignano venne eletto papa con il nome di Giovanni X. Alcuni documenti redatti sotto Giovanni VIII e Giovanni IX (898-914) sottolineano l'esclusivit\u00e0 della giustizia civile dei vescovi ravennati e contengono il divieto di appello all'autorit\u00e0 superiore. Negli anni tra il 960 e il 980 la Chiesa di Ravenna redasse un regesto dei beni patrimoniali affidati in livello e in enfiteusi. Si tratta del \"Breviarum Ecclesiae Ravennatis\", oggi conosciuto come \u00abCodice Bavaro\u00bb (perch\u00e9 conservato nella Biblioteca di Stato di Monaco di Baviera).\nBasso Medioevo.\nIl 25 dicembre 983 l'erede al trono di Germania, Ottone III, ancora infante, fu consacrato ad Aquisgrana dall'arcivescovo ravennate, a conferma del legame speciale che univa la sede di Ravenna alla dinastia degli Ottoni.\nI titoli giuridici degli arcivescovi di Ravenna ebbero origine alla fine del X secolo, regnanti l'imperatore Ottone III e il cugino papa Gregorio V e furono confermati dai papi e dagli imperatori successivi. Nel 997 venne nominato a Ravenna il primo vescovo straniero, il francese Gerberto di Aurillac, gi\u00e0 precettore di Ottone III ed abate del monastero di Bobbio. Il papa confer\u00ec al presule la giurisdizione civile sulla citt\u00e0 e sul \"portum Volanae usque ad locum qui dicitur Cervia\", ovvero tutta la fascia litoranea dalla foce del Po di Primaro fino a Cervia, comprendente le contee (\"comitatus\") di Ferrara, Comacchio, Cervia, Decimano e Trasversara.\nNel 999 Gerberto ricevette anche le contee di Forl\u00ec, Forlimpopoli, Cesena, Sarsina e Montefeltro, cos\u00ec il dominio temporale dell'arcivescovo di Ravenna venne a comprendere tutto il territorio \"a mari usque ad Alpes, a fluvio Rheno usque ad Foliam\" (dal mare alle alture, dal fiume Reno al fiume Foglia), escludendo solo l'enclave di Bertinoro, all'epoca indipendente. Nello stesso anno Ottone III, in base al \"Privilegium\" imperiale, lo scelse come nuovo papa. Egli lasci\u00f2 quindi Ravenna e sal\u00ec al soglio pontificio con il nome di Silvestro II. A Ravenna si insedi\u00f2 Leone (aprile 999), al quale il sovrano conferm\u00f2 la giurisdizione sulle sedi episcopali suffraganee e sulle contee gi\u00e0 possedute.\nAll'inizio dell'XI secolo l'arcivescovo Arnoldo (sassone) ottenne il potere temporale su Ravenna, Cervia, Faenza e Imola. La rivalit\u00e0 tra sede ravennate e apostolica si riaccese durante la lotta per le investiture: l'arcivescovo Enrico sostenne l'antipapa Onorio II (1061-1072) che si oppose a papa Gregorio VII riportandone per\u00f2 la scomunica. L'imperatore del Sacro Romano Impero nel 1080 contrappose al papa Gregorio VII l'arcivescovo di Ravenna Guiberto, che divenne antipapa con il nome di Clemente III (1080-1100). Ravenna faceva parte di un preciso disegno dell'imperatore, essendo un cardine della dominazione germanica dell'Italia settentrionale.\nIl 22 ottobre 1106 papa Pasquale II, presiedendo un concilio a Guastalla, tolse a Ravenna la giurisdizione ecclesiastica su tutte le diocesi emiliane: Bologna, Modena, Reggio, Parma e Piacenza. La pressione della Santa Sede ebbe effetto: appena dieci anni dopo l'arcivescovo Gualtiero ristabil\u00ec l'obbedienza romana a Ravenna e papa Gelasio II restitu\u00ec le cinque diocesi alla sede metropolitana ravennate (7 agosto 1118). Gualtiero fu l'ultimo arcivescovo di Ravenna a firmare i documenti ufficiali con l'espressione \"servo dei Servi di Dio, per grazia di Dio arcivescovo della ravennate Chiesa\". Infine, nel 1157 gli arcivescovi di Ravenna cessarono di conferirsi il titolo di esarchi della citt\u00e0.\nNel XII secolo l'emergere delle istituzioni comunali caus\u00f2 nel Ravennate una forte spinta centrifuga, tanto \u00e8 vero che entro il secolo successivo tutte le citt\u00e0 romagnole si liberarono dalla sudditanza all'arcivescovo, costituendosi in liberi comuni. L'area d'influenza della Chiesa ravennate venne a restringersi, verso l'entroterra, a un raggio di circa quindici chilometri, mentre solo in direzione del Po e lungo la fascia costiera si mantenne inalterata. Nel 1278, con il passaggio definitivo della Romagna sotto la sovranit\u00e0 pontificia, venne creata la \"Provincia Romandiol\u00e6 et Exarchatus Ravenn\u00e6\". La capitale fu posta a Bologna, mentre Ravenna fu sede della seconda carica, quella di Presidente della Provincia. Il legato pontificio e il rettore assunsero le competenze e i diritti che fino ad allora erano stati esercitati dall'arcivescovo di Ravenna.\nEt\u00e0 moderna.\nBenedetto Accolti nel XVI secolo fu l'ultimo arcivescovo ad avere rapporti tormentati con i papi, tanto che papa Clemente VII lo fece imprigionare per la sua amministrazione della Marca d'Ancona. Il cardinale Giulio della Rovere, istitu\u00ec nel 1568 il seminario arcivescovile. Intanto il declino dell'arcidiocesi di Ravenna fu accelerato dall'elevazione della sede di Bologna, fino ad allora suffraganea di Ravenna, al rango di arcidiocesi metropolitana (dicembre 1582). Una serie di diocesi suffraganee di Ravenna passarono sotto la giurisdizione della sede felsinea: Cervia, Imola, Modena, Reggio, Parma e Piacenza. Nel 1604 Clemente VIII restitu\u00ec Cervia ed Imola a Ravenna.\nNel 1744 venne demolita l'antichissima cattedrale dedicata alla \"Aghia Anastasis\" per la costruzione della nuova cattedrale, che fu consacrata dall'arcivescovo Ferdinando Romualdo Guiccioli il 13 aprile 1749. Nel 1779 l'arcivescovo Cantoni trasfer\u00ec il seminario in un nuovo edificio.\nNel 1860 al cardinale Enrico Orfei fu impedito per sette anni di prendere possesso della sua sede dalle autorit\u00e0 civili del nascente Regno d'Italia.\nSede di Cervia.\nLa diocesi di Cervia fu eretta all'inizio del VI secolo o forse negli ultimi anni del secolo precedente. Il primo vescovo storicamente documentato \u00e8 Geronzio: secondo la tradizione avrebbe subito il martirio di ritorno dal sinodo romano del 501.\nIn origine la diocesi dipendeva dal patriarcato di Roma e solo nel 948 divenne suffraganea dell'arcidiocesi ravennate, a cui Cervia rimase sempre sottomessa, ad eccezione degli anni 1582-1604, periodo in cui la diocesi divenne suffraganea di Bologna.\nSono pochi i vescovi di Cervia che nel primo millennio cristiano hanno lasciato tracce nella storia; solo a partire da Leone (fine X secolo) la cronotassi diviene pi\u00f9 regolare e continua. Proprio con Leone, che al sinodo provinciale del 997 si firma come \"episcopus ficodensis, quae nunc Cervia vocatur\", compare per la prima volta il cambio del nome della citt\u00e0, da Ficocle, come finora s'era chiamata, a Cervia.\nNel 1244 papa Innocenzo IV, con la bolla \"In apostolicae sedis specula\", conferm\u00f2 alla sede di Cervia, elencandoli uno per uno, i possedimenti di tutte le pievi e le chiese di sua pertinenza. Per la malasanit\u00e0 del luogo, spesso il vescovo risiedette a Massa Fiscaglia, dove v'era un palazzo vescovile e dove furono celebrati diversi sinodi diocesani fra il 1573 e il 1670.\nIl seminario diocesano venne istituito dal vescovo Ignazio Giovanni Cadolini nel 1828.\nL'unione tra Ravenna e Cervia.\nIl 7 gennaio 1909 Pasquale Morganti, arcivescovo di Ravenna, fu nominato anche vescovo di Cervia; in questo modo le due sedi furono unite \"in persona episcopi\".\nIl 22 febbraio 1947, in forza del decreto \"Quum Sanctissimus\" della Congregazione Concistoriale, fu stabilita l'unione \"aeque principaliter\".\nInfine, il 30 settembre 1986, in forza del decreto \"Instantibus votis\" della Congregazione per i Vescovi, fu stabilita la \"plena unione\" delle due diocesi e la nuova circoscrizione ecclesiastica ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nSede di Ravenna.\nLa cronotassi dei vescovi di Ravenna \u00e8 incerta per i primi secoli; la tradizione vuole che si apra con sant'Apollinare, evangelizzatore e patrono dell'Emilia-Romagna; egli fu martirizzato a Classe nel III secolo. Classe fu sede della diocesi ravennate fino a tutto il IV secolo. All'inizio del V secolo fu trasferita a Ravenna.\nLa prima testimonianza di una serie episcopale ravennate \u00e8 molto antica e risale al IX secolo, attribuita allo storico Agnello; questa serie \u00e8 chiamata dagli studiosi \"Codex pontificalis ecclesiae ravennatis\" oppure \"Liber pontificalis ecclesiae ravennatis\".\nStatistiche.\nL'arcidiocesi nel 2020 su una popolazione di 219.100 persone contava 198.120 battezzati, corrispondenti al 90,4% del totale."}
{"id": "463694", "revid": "287204", "url": "https://it.wikipedia.org/wiki?curid=463694", "title": "Gorzone (canale)", "text": "Il Gorzone \u00e8 un canale artificiale della lunghezza di 70\u00a0km che attraversa le province di Padova e Venezia.\nPercorso.\nInizia come prosecuzione del fiume Fratta, che prende il nome di Gorzone dopo il Ponte delle Tre Canne di Vighizzolo d'Este. Tra i maggiori affluenti si cita il canale Santa Caterina, ultimo tratto del sistema Agno-Gu\u00e0-Frassine-Brancaglia, ma riceve anche le acque dei vari scoli di bonifica della pianura vicentina, padovana e veneziana.\nConfluisce infine nel Bacchiglione nei pressi di Chioggia.\nStoria.\nI lavori di costruzione, iniziati nel 1557, terminarono nel 1572 e, il 21 aprile, si procedette al taglio ad Anguillara Veneta di un antico argine, denominato Argine vecchio del Gorzon, per consentire alle acque provenienti dal lago di Vighizzolo e, soprattutto, dall'antico lago della Griguola (che si estendeva nei territori di Pozzonovo, Stroppare e Stanghella) di defluire nell'Adriatico."}
{"id": "463703", "revid": "1776051", "url": "https://it.wikipedia.org/wiki?curid=463703", "title": "Le P\u00e2quier (Val-de-Ruz)", "text": "Le P\u00e2quier (toponimo francese) \u00e8 una frazione di 212 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nPresso Le P\u00e2quier, a 1\u00a0091 m s.l.m., si trova la stazione sciistica di Les Bugnenets, attrezzata per lo sci alpino e lo sci di fondo.\nStoria.\nFino al 31 dicembre 2012 \u00e8 stato un comune autonomo che si estendeva per 9,58\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Engollon, Fenin-Vilars-Saules, Fontainemelon, Fontaines, Les Geneveys-sur-Coffrane, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz."}
{"id": "463704", "revid": "767487", "url": "https://it.wikipedia.org/wiki?curid=463704", "title": "Quincy Watts", "text": "Biografia.\nQuincy Watts mise in mostra doti di sportivo polivalente sin da ragazzo. Dopo essere stato un promettente cestista alle superiori, alla University of Southern California gioc\u00f2 come ricevitore nella squadra di football americano dell'universit\u00e0 oltre a dedicarsi all'atletica leggera.\nInizialmente la sua specialit\u00e0 era la velocit\u00e0, in particolare 100 e 200 metri piani, ma su indicazione dell'allenatore Jim Bush si spost\u00f2 sul giro di pista.\nNel 1991 vinse la medaglia d'argento ai Campionati del mondo come componente della staffetta 4\u00d7400 m statunitense.\nNel 1992, il suo anno migliore dal punto di vista agonistico, vinse due medaglie d'oro ai Giochi olimpici di Barcellona. Si aggiudic\u00f2 l'oro individuale nella gara dei 400 m battendo per due volte il record olimpico di 43\"86 stabilito, in altura, da Lee Evans nel 1968 a Citt\u00e0 del Messico: Watts prima corse in 43\"71 in semifinale e poi scese a 43\"50 in finale. All'oro individuale aggiunse quello della staffetta 4\u00d7400 m: correndo in 43\"10 come secondo frazionista, contribu\u00ec alla realizzazione del nuovo record mondiale della specialit\u00e0 di 2'55\"74.\nIl 28 luglio 1993 al Sestriere stabil\u00ec il suo primato personale stagionale con 44\"13. In agosto, ai Mondiali di atletica, divent\u00f2 campione iridato con la staffetta 4\u00d7400 m, ma fu l'ultima sua medaglia a livello internazionale. Nella gara individuale fin\u00ec ai piedi del podio, quarto, mentre il titolo mondiale and\u00f2 al connazionale Michael Johnson, che diede cos\u00ec inizio al suo \"regno\" sui 400 m che dur\u00f2 fino al 2000.\nNelle stagioni successive Watts non riusc\u00ec pi\u00f9 a ripetersi ad alti livelli. Per due anni non riusc\u00ec a scendere sotto i 45 secondi, e nel 1996 manc\u00f2 la qualificazione per i Giochi olimpici di Atlanta arrivando settimo ai \"trials\" statunitensi. Nel 1997 fu assunto come allenatore capo alla \"Taft Highschool\"."}
{"id": "463705", "revid": "729019", "url": "https://it.wikipedia.org/wiki?curid=463705", "title": "Citt\u00e0 dell'Australia", "text": "Lista di citt\u00e0 dell'Australia classificate per Stato:"}
{"id": "463760", "revid": "1543377", "url": "https://it.wikipedia.org/wiki?curid=463760", "title": "Rock Hard", "text": "Rock Hard \u00e8 un EP dei Beastie Boys, pubblicato nel 1984.\nIl disco.\nFu una delle prime incursioni del gruppo sia in ambito hip hop che nell'ancora sconosciuto rap rock. I Beastie Boys ritirarono l'EP dal commercio nel 1986, in seguito a minacce legali da parte degli AC/DC, per aver usato senza permesso un campionamento di \"Back in Black\" nella traccia del titolo."}
{"id": "463783", "revid": "267975", "url": "https://it.wikipedia.org/wiki?curid=463783", "title": "Regione ecclesiastica", "text": "La regione ecclesiastica \u00e8 un'istituzione cattolica, regolata dal Codice di diritto canonico nei canoni 433 e 434, che raggruppa pi\u00f9 province ecclesiastiche tra loro vicine.\nIn deroga al canone 434 \u00a71, la Santa Sede ha permesso l'erezione di regioni ecclesiastiche costituite da una sola provincia ecclesiastica o da diocesi immediatamente soggette alla Santa Sede.\nNormativa canonica.\nIl Codice di diritto canonico parla delle regioni ecclesiastiche ai canoni 433 e 434:\nDescrizione.\nLa creazione o la soppressione di regioni ecclesiastiche, costituite da due o pi\u00f9 province ecclesiastiche tra loro vicine, cos\u00ec come la modifica dei confini sono di competenza della Santa Sede, su richiesta delle Conferenze episcopali nazionali.\nL'erezione canonica di una regione ecclesiastica \u00e8 facoltativa. Tuttavia il Codice di diritto canonico ne favorisce l'istituzione soprattutto nei paesi con un elevato numero di diocesi.\nDiversamente dalle province ecclesiastiche, le regioni ecclesiastiche non godono \"ipso iure\" di personalit\u00e0 giuridica canonica, che tuttavia pu\u00f2 essere concessa dalla Santa Sede tramite un apposito decreto.\nLo scopo della regione ecclesiastica, guidata dall'assemblea episcopale regionale, \u00e8 favorire la cooperazione tra i vescovi di diocesi vicine nel limite delle attivit\u00e0 che non siano di competenza diretta della Conferenza Episcopale.\nSecondo l'Annuario Pontificio, l'istituto della regione ecclesiastica canonicamente istituita esiste formalmente solo in Italia. In altri Paesi, come per es. il Canada, gli Stati Uniti, l'Argentina, il Brasile e l'India, esistono assemblee o conferenze episcopali regionali \u00abcon una natura giuridica diversa dalle Regioni italiane, dalle quali devono essere accuratamente distinte\u00bb.\nRegioni ecclesiastiche italiane.\nL'istruzione \"Alcuni arcivescovi\" della Congregazione dei vescovi e regolari del 24 agosto 1889 ha istituito in Italia 17 regioni episcopali, allo scopo di favorire riunioni periodiche dei vescovi locali per discutere di problemi comuni.\nLa lettera circolare della Congregazione Concistoriale del 22 marzo 1919 all'episcopato italiano raggruppava i vescovi italiani in 19 regioni episcopali. In alcuni casi nomi e composizione geografica delle regioni risultava diversa rispetto all'istruzione del 1889.\nL'obbligo delle riunioni annuali delle conferenze episcopali delle singole regioni ecclesiastiche italiane \u00e8 ribadito nelle disposizioni della Congregazione del concilio del 21 giugno 1932.\nIn seguito due decreti della Congregazione per i vescovi, del 12 settembre e dell'8 dicembre 1976, hanno ridisegnato le regioni ecclesiastiche precedentemente create.\nIl 4 novembre 1994, con una serie di decreti della Congregazione per i vescovi dal titolo \"Ut communis diversarum\", le regioni ecclesiastiche italiane sono state riconosciute dalla Santa Sede, che ha conferito a ciascuna di esse la personalit\u00e0 giuridica pubblica, approvando nel contempo lo statuto di ciascuna regione ecclesiastica.\nOggi in Italia esistono 16 regioni ecclesiastiche; ovviamente il territorio della regione ecclesiastica non necessariamente corrisponde a quello dell'omonima regione amministrativa (queste ultime sono infatti 20). In particolare, sono tre le regioni ecclesiastiche formate da pi\u00f9 di una regione amministrativa: Piemonte (che comprende il territorio del Piemonte e della Valle d'Aosta), Abruzzo-Molise (che comprende il territorio abruzzese e molisano) e Triveneto (comprendente le regioni di Veneto, Friuli-Venezia Giulia e Trentino-Alto Adige).\nI vescovi di una medesima regione ecclesiastica costituiscono la \u00abConferenza episcopale regionale\u00bb (ad esempio, \"Conferenza episcopale del Triveneto\", \"Conferenza episcopale toscana\", \"Conferenza episcopale pugliese\"). Da notare che non sono n\u00e9 entit\u00e0 politiche n\u00e9 suddivisioni amministrative.\nConferenze episcopali regionali.\nIl Codice di diritto canonico prevede l'istituzione della conferenza episcopale regionale al canone 448 \u00a72::\nIn Brasile.\nLa Conferenza episcopale brasiliana \u00e8 suddivisa in 18 consigli episcopali regionali (\"Conselhos episcopais regionais\"), le cui competenze sono regolamentate dagli statuti della Conferenza nazionale.\nIn Canada.\nLa Chiesa cattolica in Canada riconosce quattro assemblee episcopali regionali (\"Assembl\u00e9es \u00e9piscopales r\u00e9gionales\" - \"Regional episcopal assemblies\"):\nNegli Stati Uniti.\nIl territorio della Conferenza episcopale americana \u00e8 diviso in 15 regioni episcopali (\"episcopal regions\"), chiamate anche regioni geografiche (\"geographic regions\"): 14 di esse raggruppano tutte le provincie ecclesiastiche di rito latino degli USA, mentre la XV tutte le eparchie di rito orientale.\nIn Argentina.\nLe Chiese particolari della Repubblica Argentina sono raggruppate in 8 regioni pastorali (\"regiones pastorales\") per promuovere la cooperazione e l'azione pastorale comune tra i vescovi della stessa area geografica: regione Buenos Aires, regione Centro, regione di Cuyo, regione litorale, regione nordest argentino, regione nordovest argentino, regione Patagonia-Comahue, regione platense.\nIn India.\nLe circoscrizioni ecclesiastiche della Chiesa cattolica in India sono raggruppate in 14 conferenze episcopali regionali. (\"Regional Bishop's Council\"):"}
{"id": "463805", "revid": "110157", "url": "https://it.wikipedia.org/wiki?curid=463805", "title": "Ch\u00e9zard-Saint-Martin", "text": "Ch\u00e9zard-Saint-Martin \u00e8 stato fino al 31 dicembre 2012 un comune svizzero nel distretto di Val-de-Ruz (Canton Neuch\u00e2tel), formato dalle frazioni di Grand-Ch\u00e9zard, Petit-Ch\u00e9zard, Saint-Martin.\nIl 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Coffrane, Dombresson, Engollon, Fenin-Vilars-Saules, Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz."}
{"id": "463810", "revid": "4106", "url": "https://it.wikipedia.org/wiki?curid=463810", "title": "Ch\u00e9zard", "text": ""}
{"id": "463821", "revid": "400518", "url": "https://it.wikipedia.org/wiki?curid=463821", "title": "Anung Un Rama", "text": ""}
{"id": "463824", "revid": "1776051", "url": "https://it.wikipedia.org/wiki?curid=463824", "title": "Dombresson", "text": "Dombresson (toponimo francese) \u00e8 una frazione di 1\u00a0622 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nStoria.\nFino al 31 dicembre 2012 \u00e8 stato un comune autonomo che si estendeva per 12,77\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Engollon, Fenin-Vilars-Saules, Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz."}
{"id": "463828", "revid": "123663047", "url": "https://it.wikipedia.org/wiki?curid=463828", "title": "Ahnenerbe", "text": "La Forschungsgemeinschaft Deutsches Ahnenerbe e. V., meglio conosciuta semplicemente come Ahnenerbe (\"eredit\u00e0 ancestrale\"), fu un'associazione fondata da Heinrich Himmler, Herman Wirth (Presidente) e Walter Darr\u00e9 il 1\u00ba luglio 1935 e incorporata all'interno del \"Pers\u00f6nlicher Stab RfSS\" nel 1939. Il suo nome significa letteralmente \"Societ\u00e0 di ricerca dell'eredit\u00e0 ancestrale\". Fu originariamente votata alle ricerche riguardanti la storia antropologica e culturale della razza ariana.\nDopo una serie di contrasti con Darr\u00e9 e la svalutazione, da parte di Hitler, dell'operato di Wirth (i cui c\u00f2mpiti furono resi sempre pi\u00f9 marginali, tanto da costringerlo, nel dicembre 1938, a dimettersi dalla carica di presidente e abbandonare l'organizzazione), Himmler procedette nell'estate del 1937 a ristrutturare l'associazione, fissando il nuovo quartier generale a Berlino-Dahlem. Il \"Reichsf\u00fchrer-SS\" mantenne il controllo totale, con il titolo di Curatore generale; ma la gestione pratica venne affidata al dott. Walther W\u00fcst, che dirigeva fin dal principio le attivit\u00e0 di studi linguistici e culturali ario-indogermanici, all\"SS-Standartenf\u00fchrer\" Bruno Galke, che era il tesoriere e all\"SS-Standartenf\u00fchrer\" Wolfram Sievers in qualit\u00e0 di Segretario Amministrativo (dal 1935).\nCon la riorganizzazione, Himmler stabil\u00ec anche i compiti che l'associazione avrebbe dovuto svolgere:\nUniforme.\nLe uniformi degli ufficiali delle SS membri della Ahnenerbe, avevano, nella parte inferiore del braccio sinistro, una losanga con all'interno il simbolo dell'organizzazione.\nLe spedizioni dell'Ahnenerbe.\nLe SS-Ahnenerbe compirono dalla data della fondazione fino alla fine della guerra numerose spedizioni..\nDi seguito alcune tra quelle pi\u00f9 significative.\nCarelia.\nNel 1935 Himmler contatt\u00f2 l'antropologo e scrittore finlandese Yrj\u00f6 von Gr\u00f6nhagen, dopo aver letto un suo articolo riguardante il Kalevala su un giornale di Francoforte, per proporgli la guida di una spedizione diretta in Carelia con il compito di documentare le attivit\u00e0 di maghi e streghe della zona. Tra i membri della spedizione si possono ricordare l'illustratore finlandese Forsell Ola, che si un\u00ec alla squadra poich\u00e9 non vi era la certezza che i careliani avrebbero permesso lo scatto di fotografie, e il musicologo Fritz von Bose, che aveva il compito di registrare i canti magici con un Magnetophon.\nLa spedizione part\u00ec nel giugno del 1936. Il primo obiettivo era quello diTimo Lipits\u00e4, un cantante di musica tradizionale che conosceva dei versi molto simili a quelle presenti nel Kalevala anche se, a suo dire, non aveva mai letto il libro. La ricerca e la documentazione di attivit\u00e0 esoteriche ebbe un discreto successo, tra le altre cose la spedizione tedesca fotograf\u00f2 e registr\u00f2 Hannes Vornanen mentre era intento a suonare il kantele, uno strumento tradizionale finlandese, sulle sponde del lago Tolvaj\u00e4rvi. Altro importante successo da questo punto di vista fu l'aver fotografato e ripreso Miron-Aku, una donna che i locali credevano essere una strega e indovina, mentre praticava un rituale per evocare gli spiriti degli antenati i quali avevano la capacit\u00e0 di predire alla donna eventi futuri.\nLa spedizione ha anche raccolto informazioni sulle saune finlandesi.\nBohusl\u00e4n.\nIl 9 febbraio 1936 dopo aver proiettato delle diapositive di un suo precedente viaggio nel Bohusl\u00e4n, una regione della Svezia, Herman Wirth convinse Himmler a lanciare una spedizione nella regione, la prima ufficialmente finanziata dall\"Ahnenerbe\". Il Bohusl\u00e4n \u00e8 noto per l'enorme quantit\u00e0 di incisioni rupestri, che Wirth credeva far parte di un sistema di scrittura, il pi\u00f9 antico mai creato dall'uomo. Himmler nomin\u00f2 Wolfram Sievers capo spedizione in quanto Wirth non veniva considerato affidabile dal punto di vista finanziario.\nIl 4 agosto 1936 la spedizione part\u00ec per un viaggio di tre mesi radunandosi nell'isola tedesca di R\u00fcgen per poi raggiungere Backa, il pi\u00f9 antico sito di arte rupestre registrato in Svezia. Nonostante la presenza di scene molto elaborate raffiguranti guerrieri, animali e persino navi; Wirth si focalizz\u00f2 principalmente sulle incisioni pi\u00f9 semplici, linee e cerchi, che credeva essere parte di un antico alfabeto preistorico.\nBench\u00e9 i suoi studi fossero basati in gran parte su convinzioni personali, piuttosto che su ricerche archeologiche oggettive, Wirth interpret\u00f2 il significato di alcune immagini; per esempio un cerchio diviso in due da una linea verticale rappresentava un anno e un uomo in piedi con le braccia alzate rappresentava ci\u00f2 che Wirth defin\u00ec \"il Figlio di Dio\". La squadra scientifica ha fatto fare calchi di quelle che Wirth riteneva le incisioni pi\u00f9 importanti e poi li ha spediti in Germania. Una volta terminato il loro lavoro con i petroglifi, la spedizione part\u00ec per un viaggio dai fini non chiari attraverso tutta la Svezia fino a raggiungere l'isola norvegese di Lauv\u00f8ylandet.\nItalia.\nProvincia di Bolzano e Val Canale.\nNel contesto delle \"Opzioni in Alto Adige\", l'Ahnenerbe organizz\u00f2 dal 1939 al 1942 un gigantesco tentativo di registrare e documentare tutte le forme di cultura germanica in Alto Adige, al fine di trapiantarla, assieme alla popolazione germanofona, in altri territori del Terzo Reich. A tal fine vennero fotografati o disegnati masi e castelli, registrati i canti popolari, filmate le usanze tradizionali, censiti gli archivi ecc. La sede dell'organizzazione si trovava all'ex Hotel Bristol a Bolzano.\nVal Camonica.\nNel 1937 l'Ahnenerbe invi\u00f2 in Val Camonica l'archeologo Franz Altheim e sua moglie, la fotografa Erika Trautmann, per studiare le incisione rupestri della valle. I due tornarono in Germania sostenendo di aver trovato tracce di rune nordiche incise sulla roccia le quali confermerebbero che gli originali fondatori dell'antica Roma fossero di razza ariana.\nCalabria.\nL'Ahnenerbe si interess\u00f2 alla citt\u00e0 di Cosenza per via del suo legame con il condottiero visigoto Alarico che nella citt\u00e0 calabrese mor\u00ec e venne sepolto. Per qualche settimana i tedeschi cercarono di rintracciare la tomba nascosta del re barbaro, che la leggenda narra trovarsi alla confluenza dei fiumi Busento e Crati, insieme a tutti i suoi averi frutto del saccheggio di Roma del 410 d.C.\nSardegna.\nDurante gli anni '30 un reparto speciale dell'Ahnenerbe fece, durante un viaggio, delle ricerche in vari luoghi della Sardegna, come Olbia e Cagliari, ma non sappiamo con quali fini e con quali risultati.\nBalcani e Medio Oriente.\nNel 1938 Franz Altheim e Erika Trautmann chiesero all'Ahnenerbe i finanziamenti necessari per una spedizione che dall'Europa centrale arrivasse fino in Medio Oriente alla ricerca dei resti di una guerra intestina all'Impero Romano, che Altheim credeva combattuta tra i popoli nordici e quelli semiti. Hermann G\u00f6ring, desideroso di dimostrare l'origine ariana dell'antica Roma, accett\u00f2 di finanziare l'impresa.\nNell'agosto del 1938, dopo aver trascorso alcuni giorni di viaggio fra remote regioni della Romania alla ricerca di rovine dell'antico regno dei Daci, i due raggiunsero la loro prima importante tappa: Bucarest, la capitale della Romania. Qui incontrarono Grigore Florescu, il direttore del Museo Civico, con il quale discussero sia di storia sia di politica, in particolare della Guardia di Ferro, un movimento fascista e antisemita romeno.\nDopo aver attraversato senza particolare problemi Istanbul, Atene e Beirut Altheim e la sua spedizione, diretti verso Damasco, vennero fermati dalle forze francesi (all'epoca la Siria era una colonia francese) che impedirono loro l'accesso al paese. Allora il neonato Regno dell\u2019Iraq, che da tempo progettava un'alleanza con la Germania, attraverso Fritz Grobba, un diplomatico tedesco, invit\u00f2 la spedizione a Baghdad, organizzando per Altheim e per la Trautmann incontri con vari ricercatori e visite a siti archeologici persiani e partici, nonch\u00e9 alla stessa Babilonia.\nDa Baghdad la spedizione si diresse verso nord ad Assur dove incontr\u00f2 Sheikh Adjil el Yawar, leader della trib\u00f9 beduina dei Shammar e comandante dei Camel Corps. Sheikh Adjil el Yawar discusse con i due di politica affermando la sua volont\u00e0 di imitare Abd al- Aziz ibn Saud, da poco salito al potere in Arabia Saudita. Con il suo aiuto la spedizione tedesca raggiunse la sua ultima tappa, le rovine Hatra antica citt\u00e0 che si trovava al confine tra impero romano e impero persiano.\nCordillera Blanca.\nHans Kinzl, del Geographisches Institut Heidelberg, fin dal 1932 fu a capo delle spedizioni alla Cordillera Blanca, effettuate la prima tra il 1932 e il 1936, insieme a P. Borchers, la seconda tra il 1938 e il 1939 e la terza tra il 1940 e il 1943.\nLa prima spedizione, che fu mista austro-tedesca, riuscir\u00e0 a fotografare 10 punti del paesaggio; e tali foto permetteranno di cartografare con una certa precisione i luoghi oggetto dell'esplorazione.\nSi riuscir\u00e0 ad esplorare, a pi\u00f9 riprese, con l'apporto principale del collega di Kinzl, Erwin Schneider, la Cordigliera Blanca, sita nel Huascar\u00e1n National Park in Per\u00f9, e successivamente, nel 1942, si riuscir\u00e0 ad esplorare anche la Cordillera Huayhuash.\nQuest'ultima spedizione sar\u00e0 composta dal solito Kinzl, da Erwin Schneider e da Ebster.\nIn quest'ultima fase, agli inizi degli anni quaranta del XX secolo, si riuscir\u00e0 a tracciare numerose e accurate mappe in scala 1: 200.000; 1: 100.000 e 1: 50.000, usando la fotogrammetria terrestre.\nInoltre queste spedizioni includeranno anche osservazioni accurate e dettagliate di laghi e ghiacciai dell'intera regione.\nNorvegia - Svezia e Danimarca.\nIl viaggio di ricerca o \"Forschungreisen\" che interess\u00f2 la Norvegia, la Svezia e la Danimarca ebbe il seguente percorso:\nBerlino, Lund, Osterg\u00f6tland, Stoccolma, Uppsala, J\u00f6nk\u00f6ping, G\u00f6teborg, Bohusl\u00e4n, Oslo, Lillehammer, Bardal, Opdal, Copenaghen, Vejle, Randers, per poi far ritorno a Berlino.\nFinlandia.\nIl viaggio di ricerca o \"Forschungreisen\" di von Groenaghen che interess\u00f2 la Finlandia ebbe il seguente percorso: Berlino, Helsinki, Hattula, Lahti, Mikkeli, Kuopio, Sisalmi, Nurmes, Koli, Ilomantli, Tolvaiarvi, Suoj\u00e4rvi, Salmi, Sortavala, Viipuri, per poi far ritorno a Berlino.\nGermania.\nPrima del 1938 l'Ahnenerbe confidava largamente sugli studi di antichi testi, pittografie rupestri e sul folklore. Cos\u00ec nel febbraio dello stesso anno, Heinrich Himmler trasferiva il \"Dipartimento scavi delle SS\" nell\"Ahnenerbe\".\nHeinrich Himmler aveva creato tale \"dipartimento\" per sponsorizzare o dare le direttive per gli studi archeologici nei maggiori siti in Germania.\nLo scopo di tali scavi era di fare ricerche e di scoprire il passato degli antichi germani dai ritrovamenti degli antichi insediamenti delle trib\u00f9 germaniche.\nIl \"Dipartimento scavi\" aveva finanziato gi\u00e0 18 scavi, tra cui spiccavano quello dell'antica fortezza di Altchristburg in Prussia e quello di Haithabu, un antico insediamento dei pirati vichinghi.\nGli uomini del dipartimento scavi analizzavano soprattutto antiche pietre, ossa e ceramiche.\nUna particolare ricerca venne effettuata a Wasserburg, presso Federseemoor nel Baden-W\u00fcrttemberg, una regione del sud-ovest della Germania.\nQuesto luogo \u00e8 considerato, ancora oggi, uno dei pi\u00f9 importanti e preservati siti europei di insediamento tombale della tarda et\u00e0 del bronzo.\nIl sito degli scavi aveva una dimensione di 150 x 120 metri, in pratica era un villaggio con case fatte di legno, circoscritto da una doppia palizzata; e il villaggio aveva avuto tre fasi di costruzione. Questo insediamento fu datato tra il 1200 e il 900 a.C.\nBelgio, Paesi Bassi, Francia e Regno Unito.\nIl viaggio di ricerca o \"Forschungreisen\" che interess\u00f2 il Belgio, i Paesi Bassi, la Francia e il Regno Unito ebbe il seguente percorso:\nMauern, Leeuwarden, Groningen, Zutphen, Bruxelles, Parigi, Londra, Cambridge, Les Eyzes, Menton, per poi far ritorno a Mauern.\nFrancia.\nPi\u00f9 di 22.000 prigionieri, provenienti da campi di concentramento nazisti, morirono in conseguenza di sadici esperimenti dove erano utilizzati come cavie umane, nell'unico campo di concentramento allestito in Francia, presso Natzweiler-Struthof. Gli esperimenti erano parte di programmi dell'Ahnenerbe, nel (scientificamente fallito) tentativo di dimostrare la superiorit\u00e0 della razza ariana.\nAlla fine del 1937, il dr. Asien Bohmers. un nazionalista frisone che faceva parte del \"Dipartimento scavi delle SS-Ahnenerbe\", prendeva parte ad alcuni scavi prima in Germania e poi, dopo l'inizio del 2\u00ba conflitto mondiale, nei Paesi Bassi, in Belgio e in Francia.\nE al parigino \"Istituto per la paleontologia umana\", Bohmers incontrava Abb\u00e9 Henri Breuil, un esperto in arte rupestre.\nCostui suggeriva a Bohmers di visitare Les Trois-Fr\u00e8res, un luogo che era stato visitato solo da personale selezionato.\nAnche grazie agli incitamenti dello stesso Heinrich Himmler, Bohmers avr\u00e0 una particolare attenzione per il suddetto sito di Les Trois-Fr\u00e8res, dove antiche leggende folkloristiche locali raccontavano che proprio l\u00ec, da qualche parte, c'era un portale per il regno degli antichi morti, dove risiedevano gli antenati.\nBohmers, visiter\u00e0 anche altri luoghi ritenuti interessanti:\nGrecia.\nIl viaggio di ricerca o \"Forschungreisen\" che interess\u00f2 la Grecia ebbe il seguente percorso:\nMonaco, Atene, Tebe, Delfi, Eretria, Rhamnus, Thorikon, Agina, Corinto, Epidauros, Nauplia, Argo, Sparta, Megalopolis, Olimpia, Heraklion per poi far ritorno a Monaco.\nLe ricerche storiche.\nBen presto tutti gli scavi archeologici tedeschi furono gestiti dall'Ahnenerbe, che inizi\u00f2 a ricercare i resti di Enrico l'Uccellatore a Quedlinburg, e impiant\u00f2 una serie di scavi nella foresta di Teutoburgo, dove nel 9 d.C. i Germani di Arminio sconfissero le legioni di Publio Quintilio Varo. In seguito venne istituito uno scavo nel sito vichingo di Haithbau nello Schleswig per riportare alla luce un vallo costruito nel IX secolo dal re Goffredo per difendere i Danesi dalle incursioni dei Franchi carolingi. Nel corso degli anni vennero organizzati scavi anche in Austria, Croazia, Cecoslovacchia, Grecia, Polonia, Serbia e nella Russia meridionale, e vennero finanziate spedizioni nel Medio Oriente e nel Tibet alla ricerca di antiche presenze nordiche.\nSerie di scavi (\"Ausgrabungen\").\nLe \"SS-Ahnenerbe\" effettuarono le seguenti principali serie di scavi a:\nAlt-Christburg, Schneidem\u00fchl, Lebus, Haithabu, Exterstein, Kriemhildenstuhl, Urspring, Mauern, Pottenstein, Karnburg, Ravenna, Unter-Wisternik, Quedlinburg.\nLa rivista \u00abGermanien\u00bb.\nLa societ\u00e0 di ricerca di Himmler, a cominciare dall\u2019anno della sua costituzione (1935), inizi\u00f2 a muoversi e a prendere contatti nel campo dell\u2019editoria. Nel suo decennio di attivit\u00e0, conclusosi nel \u201945, partecip\u00f2 direttamente o indirettamente a diverse iniziative editoriali. Quelle di maggior rilievo e direttamente gestite erano la stampa e la diffusione di libri a opera della \u201c\"Ahnenerbe Stiftung Verlag\"\u201d (la casa editrice privata dell\"Ahnenerbe\" fondata nel 1938) ed il controllo ed in seguito la pubblicazione diretta del mensile \u201c\"Germanien\"\u201d, che ne diverr\u00e0 l\u2019organo di divulgazione ufficiale fino all\u2019estate del 1943.\nQuesto periodico illustrato divenne l\u2019organo di divulgazione ufficiale della societ\u00e0 Ahnenerbe durante gli anni del Terzo Reich; va comunque notato che la rivista esisteva gi\u00e0 dal 1929, ma senza essere direttamente affiliata alle SS o al partito Nazionalsocialista, e aveva solo una diffusione regionale. Al suo interno erano divulgati i risultati delle ricerche scientifiche, pubblicati contributi di lettori e collaboratori, emesse circolari associative e diffuse molte delle stravaganti teorie pseudoscientifiche sostenute dall\u2019entourage di Heinrich Himmler. Spesso gli argomenti trattati erano di buon livello di ricerca per gli standard dell\u2019epoca, ma \u00e8 anche vero che vi si mescolavano molta propaganda politica e concezioni di supremazia razziale.\nUna delle rubriche o filoni di articoli pi\u00f9 interessanti (a livello di dato storico) che furono pubblicati riguardavano i reportage degli scavi archeologici messi in atto dall\u2019Ahnenerbe assieme alle SS.\nNel 2019 \u00e8 stato pubblicato in Italia dalla Ugo Mursia Editore il libro \"La rivista \u00abGermanien\u00bb organo ufficiale dell'Ahnenerbe 1935-1943\", di Federico Fili\u00e8. Il testo, frutto di una tesi di laurea dell\u2019autore, affronta per la prima volta (almeno in Italia) l\u2019analisi complessiva ed esclusiva delle tematiche e dei contenuti pubblicati sulla rivista.\nAltri ambiti di ricerca.\nDal 1939, in collaborazione con il \"Sicherheitsdienst\", l'associazione inizi\u00f2 ad occuparsi di ulteriori problemi, tra cui: astronomia, controllo climatico, estrazione del petrolio dal carbone, rimedi occulti e ricavati dalle erbe. La \"Ahnenerbe\" si ampli\u00f2 in tal modo fino ad includere pi\u00f9 di 70 dipartimenti, denominati Wissenschaftliche Abteilungen der Amt 'A', con la collaborazione dei pi\u00f9 noti docenti universitari.\nTra i suddetti dipartimenti, da sottolineare la presenza della \"Deutsche Gesellschaft fur Keltische Studien\" ovvero della \"Societ\u00e0 Tedesca di Studi Celtici\", del Karothekia che si occupava di ricerche occulte insieme allo Schwarze Sonne, allo SS-Vorger\u00fccktestudien, al Geheimnisvolle korps; e quello che si occupava della Teoria del ghiaccio cosmico (dottrina di Hanns Hoerbiger), denominato Welt-Eis-Lehre (WEL); teoria che dar\u00e0 origine ad un documento conosciuto col nome di Protocollo Pyrmont.\nInoltre, dopo la campagna di Polonia, alcuni membri dell'Ahnenerbe, guidati da Peter Paulsen, si occuparono di saccheggiare le rarit\u00e0 artistiche del paese, oltre a oggetti da collegare alla ricerca sulla razza ariana. Tra i manufatti rubati, si cita l'altare di Veit Stoss a Varsavia. Altro ambito su cui lavorava l'Ahnenerbe era sviluppare il progetto di colonie di uomini SS ariani \"puri\" da selezionare per creare colonie rurali nelle vaste pianure dell'est, ove si sarebbe ricreata l'antica razza superiore, sfruttando anche il lavoro dei cittadini delle zone occupate.\nGli esperimenti medici.\nUno degli ambiti in cui gli uomini della \"Ahnenerbe\" vennero impegnati fu quello degli esperimenti \u00abmedici\u00bb e \u00abscientifici\u00bb, utilizzando in prevalenza internati rinchiusi nei campi di concentramento.\nUna delle figure pi\u00f9 controverse in tale ambito fu l\"SS-Sturmbannf\u00fchrer\" Dr. August Hirt, docente di anatomia all'Universit\u00e0 del Reich di Strasburgo (da non confondere con l'Universit\u00e0 di Strasburgo), che inizi\u00f2 a raccogliere ad Auschwitz migliaia di crani umani allo scopo di compiere misure antropometriche e di confrontarle. In seguito visit\u00f2 anche vari campi di battaglia nei quali erano impiegati i volontari stranieri della \"Wehrmacht\", per studiare le prestazioni e il comportamento dei combattenti in relazione alla razza.\nAltri medici della \"Ahnenerbe\" si occuparono di esaminare e confrontare le parti del corpo di persone di etnie differenti, mentre all\"SS-Sturmbannf\u00fchrer\" Dr. Ernst Sch\u00e4fer fu affidato l'incarico di produrre nelle steppe della Russia, in condizioni di freddo estremo, uno speciale foraggio per cavalli che potesse essere impiegato per scopi militari.\nAllo Schloss Mittersill, l\"Ahnenerbe\" vi situ\u00f2 86 scheletri di uomini, donne e bambini, tutti ebrei, su cui avevano gi\u00e0 condotto atroci esperimenti.\nPresso il castello di Mittersill era situato un \"Istituto di ricerca SS\" che aveva a propria disposizione ben 15 donne prigioniere.\nLe armi segrete.\nIl settore principale della ricerca scientifica durante la Seconda guerra mondiale fu per\u00f2 quello delle armi segrete, che fin\u00ec sotto l'autorit\u00e0 dell\"Ahnenerbe\" nel 1944. Fino alla met\u00e0 di quell'anno i programmi per lo sviluppo dei missili V1 e dei missili V2 a Peenem\u00fcnde erano stati diretti dall\"'SS-Sturmbannf\u00fchrer\" Prof. Wernher von Braun, che comunque lavorava per la \"Wehrmacht\".\nDopo l'attentato a Hitler, Himmler, in qualit\u00e0 di nuovo Ministro degli Interni della Germania, affid\u00f2 all\"SS-Gruppenf\u00fchrer\" Dr. Hans Kammler i programmi di sviluppo delle \"Wunderwaffe\" che impegnarono completamente le migliori intelligenze della \"Ahnenerbe\" per il resto della guerra.\nOrganizzazione.\nDall'Ahnenerbe dipendeva un vasto numero di istituti ed enti di ricerca che coprivano un'ampia gamma di materie, da quelle pi\u00f9 propriamente scientifiche (indirizzate tuttavia principalmente ad una reinterpretazione \"germanica\" della scienza, epurata dalle influenze \"ebraiche\") e quelle culturali e linguistiche (rivolte principalmente all'area indogermanica), per comprendere anche ambiti puramente pseudo-scientifici."}
{"id": "463830", "revid": "124605155", "url": "https://it.wikipedia.org/wiki?curid=463830", "title": "Locomotiva FS E.412", "text": "Le E.412 sono locomotive elettriche politensione e multiruolo delle Ferrovie dello Stato italiane concepite per l'interoperabilit\u00e0.\nSono state commissionate alla ABB Tecnomasio (poi ADtranz) e prodotte in Italia negli stabilimenti di Vado Ligure, dal 2001 di propriet\u00e0 di Bombardier Transportation Italy che fa parte del gruppo canadese Bombardier in cui ADtranz \u00e8 confluita.\nStoria.\nLe locomotive, progettate agli inizi degli anni novanta, nacquero in risposta alla necessit\u00e0 di poter operare anche al di fuori della rete elettrificata delle FS, allora essenzialmente a corrente continua a 3 kV, ponendo fine alla necessit\u00e0 del cambio di trazione alla frontiera tra Italia, Austria e Germania, in particolare per la relazione Verona-Monaco attraverso il Brennero, da cui il soprannome per queste locomotive di Brennero o Brennerlok.\nLa commessa per la fornitura assegnata alla ABB-Tecnomasio di Vado Ligure port\u00f2 alla presentazione ufficiale del prototipo il 14 aprile 1997. Nello stesso anno 1997 la E.412.002 fu trasferita dallo stabilimento ADtranz di Vado Ligure allo stabilimento svizzero ADtranz di Tramont per la messa a punto sotto la linea aerea a 15.000 V. Le prove del sistema di trazione furono positive. La prima consegna alle FS, immatricolata come E.412.012, avvenne il 17 giugno 1999.\nDal 2021 le E.412 in forza a Mercitalia Rail (ex Trenitalia Cargo) hanno iniziato a rivestire la nuova livrea zincata Mercitalia Rail, in luogo dell'originario schema XMPR. Le prime macchine a riceverla sono state le unit\u00e0 E.412.008 e E.412.014 presso le officine di Verona Porta Vescovo.\nTecnica.\nLe E.412 sono dotate di 4 motori trifase asincroni. L'impostazione progettuale delle E.412 fa capo al progetto delle locomotive del gruppo 120 della DB.\nI pantografi sono monobraccio prodotti dalla tedesca Schunk. I due pantografi installati sono differenti tra loro per essere atti alla circolazione sui differenti sistemi di catenaria.\nLa cassa \u00e8 in travi d'acciaio e coperture in lamiera grecata, tranne che per l'imperiale (la parte superiore) in alluminio e per i frontali in composito. La parte anteriore delle due cabine \u00e8 realizzata con due \"maschere\", opera dei designer Roberto Segoni, Paolo Pizzoccheri, realizzate per termoformatura. La cassa compatta e solida \u00e8 isolata in modo efficiente, per rientrare nei rigidissimi standard di comfort richiesti dalle leggi sulla sicurezza sul lavoro.\nIl banco di manovra \u00e8 composto da due postazioni di guida: una principale a sinistra, per la marcia in linea su tutte le reti, dotata di comandi duplicati, sul lato sinistro per i macchinisti FS e sul lato destro per i macchinisti \u00d6BB e DB e una ausiliaria a destra, usata esclusivamente per le fasi di manovra in Austria e Germania. Le cabine sono climatizzate e comunicanti tra loro mediante un corridoio; nel corpo centrale sono allocati gli armadi contenenti le varie apparecchiature tecniche a cui si pu\u00f2 accedere dal corridoio. La diagnostica di bordo controlla il funzionamento dei circuiti del rotabile semplificando gli interventi di riparazione.\nLe E.412 sono telecomandabili da carrozza semipilota tramite una condotta UIC a TCN-18 poli.\nUnit\u00e0 assegnate a Mercitalia Rail.\nDal 2017 tutte le E.412 sono state assegnate a Mercitalia Rail (ex Trenitalia Cargo), per un totale di 20 unit\u00e0."}
{"id": "463831", "revid": "57342", "url": "https://it.wikipedia.org/wiki?curid=463831", "title": "Guido Accornero", "text": "Biografia.\nLaureato in economia e commercio all'Universit\u00e0 di Torino, \u00e8 stato presidente del gruppo industriale Fornara, fallito nel 1994, che si occupava di materiali plastici, sistemi informativi, automazione e ingegneria elettromeccanica.\n\u00c8 stato anche presidente della CEAT (pneumatici), vicepresidente della Castor Elettrodomestici e della casa editrice Einaudi, consigliere di amministrazione di Sirti (telecomunicazioni), Autostrada Torino-Milano, Italia Oggi e Funivie di Courmayeur.\nGuido Accornero \u00e8 stato anche vicepresidente della casa editrice Einaudi. Nel 1988 ide\u00f2, con il sostegno del libraio Angelo Pezzana, il Salone del libro di Torino, che port\u00f2 al successo e presiedette fino al 1997. L'obiettivo del Salone era la promozione della lettura ma anche favorire l'incontro tra addetti ai lavori e grande pubblico, tra autori e lettori. L'edizione di esordio ospit\u00f2 il premio Nobel Iosif Brodskij. Nel 1997 usc\u00ec dallo staff per contrasti con gli organizzatori che l'anno successivo, non disponendo del marchio, dovettero ribattezzare la manifestazione \"Fiera del libro\".\nNel maggio 2006 \u00e8 stato direttore artistico di \"Vercelli Book Days\", il ciclo di manifestazioni svoltesi a Vercelli in occasione di Torino capitale mondiale del libro per celebrare il manoscritto medievale noto nel mondo anglosassone come \"Vercelli Book\".\nProcedimenti giudiziari.\nNel 2006 \u00e8 stato definitivamente prosciolto dalle accuse legate alla gestione dell'Eumit, la societ\u00e0 subalpina d'import-export con i Paesi dell'Est finita sotto inchiesta ai tempi di Tangentopoli.\nNel 2009, sedici anni dopo l'inizio dell'inchiesta che ha travolto lui e altre 131 persone, il procedimento penale per le traversie finanziarie del gruppo Fornara, Accornero viene processato. I coimputati di allora sono usciti tutti di scena per una raffica di archiviazioni, sono stati prosciolti o hanno patteggiato. \u00c8 rimasto appena lui, chiamato a rispondere di bancarotta per distrazione.\nIl legale che lo difende, Lorenzo Imperato, sostiene: \u00abL'istruttoria \u00e8 stata complessa, lunga. Ci sono state consulenze particolarmente complicate\u00bb. Accornero, aggiunge l'avvocato, \u00abha scelto di andare a dibattimento, coraggiosamente, perch\u00e9 vuole provare la propria estraneit\u00e0 ai fatti contestati\u00bb."}
{"id": "463832", "revid": "158913", "url": "https://it.wikipedia.org/wiki?curid=463832", "title": "Libro di Aggeo", "text": "Il Libro di Aggeo (ebraico \u05d7\u05d2\u05d9, \"hagg\u00e0i\"; greco \u1f09\u03b3\u03b3\u03b1\u1fd6\u03bf\u03c2, \"Hagg\u00e0ios\"; latino \"Aggaeus\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e la redazione del libro \u00e8 avvenuta in Giudea nel 520 a.C. circa.\n\u00c8 composto da 2 capitoli e contiene vari oracoli del profeta Aggeo contenenti in particolare esortazioni agli Ebrei a ricostruire il tempio di Gerusalemme e testimonianti la speranza messianica."}
{"id": "463833", "revid": "2373", "url": "https://it.wikipedia.org/wiki?curid=463833", "title": "Museo di storia naturale sezione di zoologia La Specola", "text": "\"La Specola\", in via Romana a Firenze, \u00e8 una delle sedi del Museo di Storia Naturale dell'Universit\u00e0 di Firenze ed \u00e8 erede del pi\u00f9 antico museo scientifico d'Europa ad essere aperto al pubblico. In particolare proprio in questo edificio (palazzo Torrigiani, gi\u00e0 Bini) si trovava il nucleo centrale delle collezioni quando fu istituito il Reale Museo di fisica e storia naturale nel 1775, mentre oggi, dopo la separazione delle collezioni, ospita due collezioni distinte: quella zoologica con esempi di animali conservati soprattutto tramite impagliatura, e quella anatomica, con modelli in cera risalenti per lo pi\u00f9 al Settecento. Il nome della Specola si riferisce all'osservatorio che il Granduca Pietro Leopoldo install\u00f2 nel torrino, dove si trovava anche la stazione meteorologica di Firenze Museo La Specola.\nCollezione zoologica.\nLe collezioni coprono un po' tutte le specie del regno animale.\nMammiferi.\nDivisi sistematicamente, vi si trovano molte specie conosciute, con particolare riguardo a quelle pi\u00f9 esotiche: erbivori africani (numerose specie di antilopi), un raro esemplare di rinoceronte bianco, Felini di tutto il mondo. Una vera curiosit\u00e0 \u00e8 il cosiddetto \"Ippopotamo di Boboli\" imbalsamato, un esotico regalo della seconda met\u00e0 del Settecento al Granduca, che visse per qualche anno nel giardino di Boboli e che fu poi impagliato per\u00f2, essendo un esemplare unico mai visto prima, fu arbitrariamente ricomposto secondo la fantasia dell'artigiano, che modell\u00f2 erroneamente le zampe con una specie di piede \"canino\".\nCollezione di cere anatomiche.\nUnica al mondo per antichit\u00e0 e vastit\u00e0 (ne esiste una copia a Vienna, eseguita dalle stesse mani dei tecnici fiorentini), fu voluta dal Granduca Pietro Leopoldo e dal primo direttore del Reale Museo di fisica e storia naturale Felice Fontana con lo scopo di insegnare l'anatomia tridimensionalmente, senza bisogno di ricorrere sempre alla dissezione di cadaveri. Le statue e i modellini, tutti in cera e incredibilmente verosimili, furono realizzati tra il 1771 e la seconda met\u00e0 del XIX secolo ed ammontano a circa 1400, dei quali quelli in esposizione sono solo una parte (qualcuna \u00e8 anche alla facolt\u00e0 di Medicina a Careggi e al Museo Galileo). Per la conservazione le cere richiedono una temperatura costante attorno ai diciotto gradi.\nParticolarmente suggestive sono le figure intere, fra le quali \"lo Spellato\", un corpo disteso con i muscoli e i vasi sanguigni visibili, fino ai capillari realizzati facendo scivolare la cera con fili di seta. Come modelli furono usati del cadaveri dell'Arciospedale di Santa Maria Nuova, dai quali si facevano dei modelli in argilla per fare i calchi in gesso nei quali veniva poi colato il miscuglio di cere, resine e coloranti. Di grande interesse scientifico sono i modelli di anatomia patologica, che ci espongono le condizioni di salute alla fine del Settecento.\nMolte delle cere sono state eseguite da Clemente Susini e dai suoi allievi nell'Officina ceroplastica fiorentina.\nLe \"Cere della peste\".\nGaetano Giulio Zumbo fu un ceroplasta siciliano le cui opere, commissionate dal granduca Cosimo III de' Medici tra il 1691 e il 1694, confluirono in questo museo per affinit\u00e0 di materiali, anche se molto pi\u00f9 antiche e a soggetto non esclusivamente anatomico. Sono delle piccole rappresentazioni grottesche di gusto macabro e spaventoso tipico del Seicento, che ritraggono gli effetti della peste, con particolare attenzione all'orrore e alla decomposizione dei corpi. Provengono dal Museo Galileo, dove furono gravemente danneggiate in seguito all'alluvione di Firenze, ma per fortuna poterono essere ripristinate quasi tutte con un paziente e abilissimo restauro.\nLa Tribuna di Galileo.\n\u00c8 un raro esempio di stile neoclassico in citt\u00e0. Fu inaugurata nel 1841 dal Granduca Leopoldo II di Lorena per il III Congresso degli Scienziati Italiani, e presenta una grande statua di Galileo ed alcune pitture dedicate al sapere scientifico (per esempio di Nicola Cianfanelli). Qui un tempo erano esposti alcuni strumenti scientifici del grande scienziato assieme alle collezioni dell'Accademia del Cimento, che oggi si trovano nel Museo Galileo.\nNel 1998 la sala ha funto da studio televisivo per la diretta della serie documentaristica \"Viaggio nel cosmo\", condotta da Piero Angela e presenziata da vari ospiti del momento, come Franco Pacini, Margherita Hack ed altri.\nSalone degli scheletri.\nIl \"Salone degli scheletri\" \u00e8 aperto solo in particolari occasioni, oppure con visita guidata su prenotazione. Conserva gli scheletri di numerosissime specie animali, tra cui spiccano le ricostruzioni degli elefanti e quella di una megattera, la pi\u00f9 grande in un museo italiano. Si conservano anche pezzi di uno scheletro di un capodoglio, spiaggiato nel XIX secolo sulla costa livornese. Nelle vetrine sono conservati scheletri completi di numerose specie di uccelli, pesci, rettili e mammiferi, tra cui numerose scimmie e tre scheletri umani, di uomo, di donna e di bambino.\nIl Torrino astronomico.\nProgettato alla fine del XVIII secolo, il Torrino era un osservatorio astronomico. \u00c8 composto da vari locali, ma gli ambienti pi\u00f9 rilevanti sono la Sala della Meridiana, dove venivano osservati i passaggi dei corpi celesti, e la Sala Superiore Ottagona, da cui venivano compiute le osservazioni del cielo a 360 gradi. Ospita un campionario di oggetti provenienti dalle collezioni medicee, modelli in cera di piante e fiori a grandezza naturale risalenti al XVIII secolo, alcuni fogli dell\u2019Erbario Centrale e Cesalpino, due tele dipinte di Bartolomeo Bimbi."}
{"id": "463838", "revid": "47767", "url": "https://it.wikipedia.org/wiki?curid=463838", "title": "Filiberto di Jumi\u00e8ges", "text": "Biografia.\nNato da una nobile famiglia Guascone (il padre, Filibaldo, divenne vescovo di Aire dopo essere rimasto vedovo), Filiberto venne inviato ancora giovane presso la corte di Dagoberto I e venne educato presso la scuola palatina, insieme ai santi Audoeno e Vandregisilo.\nNel 636 si fece monaco presso l'abbazia colombaniana di Rebais, appena fondata da sant'Audoeno, e nel 650 ne divenne abate. Per approfondire la conoscenza della tradizione monastica, si dedic\u00f2 lungamente allo studio delle Regole celtico-irlandesi pi\u00f9 antiche e intraprese un viaggio che lo port\u00f2 a visitare le principali abbazie sorte negli ultimi anni (Luxeuil, Bobbio), da parte di san Colombano.\nAl termine del suo viaggio, Filiberto si rec\u00f2 da Audoeno, che nel frattempo era diventato vescovo di Rouen e stava favorendo la diffusione della vita monastica nella sua diocesi: nel 654 su un terreno donato da Clodoveo II e dalla regina Batilde fond\u00f2 l'abbazia colombaniana maschile di Jumi\u00e8ges intitolata a San Pietro e nel 662 una femminile a Pavilly.\nNel 675, per essersi opposto al ritorno al potere del maggiordomo di palazzo Ebroino, fu costretto all'esilio: dopo un breve periodo di reclusione, raggiunse Poitiers dove il vescovo Ansoaldo gli consent\u00ec di fondare un nuovo monastero sull'isola di Noirmoutier, al largo delle coste della Vandea, popolata da un gruppo di monaci di Jumi\u00e8ges e divenuta presto importante anche per la produzione di sale.\nNel 684, morto Ebroino, Filiberto pot\u00e9 finalmente tornare nell'abbazia di Jumi\u00e8ges, ma presto prefer\u00ec tornare a Noirmoutier, dove si spense l'anno successivo e venne sepolto: le sue reliquie vennero poi traslate a D\u00e9as, poi a Cunault, a Messay, a Saint-Pour\u00e7ain-sur-Sioule e infine a Tournus, dove arrivarono nell'875.\nMemoria liturgica il 20 agosto."}
{"id": "463839", "revid": "84184", "url": "https://it.wikipedia.org/wiki?curid=463839", "title": "Powerbomb", "text": "Una Powerbomb \u00e8 una mossa del wrestling professionistico. In una \"powerbomb\" standard l'avversario si trova inizialmente in posizione di headscissors (piegato verso il basso con la testa tra le gambe dell'esecutore). L'avversario viene quindi afferrato per i fianchi dall'esecutore che lo solleva sulle proprie spalle, per poi schiacciarlo a terra.\nLa prima powerbomb ad essere stata eseguita \u00e8 stata opera di Lou Thesz, leggenda del wrestling del secondo dopoguerra; Thesz, in procinto di eseguire un semplice piledriver, sbagli\u00f2 clamorosamente l'esecuzione della mossa, schiacciando la schiena dell'avversario a terra.\nVarianti.\nCrucifix powerbomb.\nDetta anche Cross Powerbomb, questa particolare powerbomb prevede che l'esecutore e la vittima si trovino con le schiene a contatto; l'esecutore a questo punto solleva l'avversario sopra le sue spalle e lo fa cadere in avanti, facendo collidere il collo e la schiena dell'avversario col terreno.\nInverted crucifix powerbomb.\nUna variante della Crucifix powerbomb in cui l'esecutore solleva l'avversario con la schiena rivolta verso di lui e lo fa roteare in aria per farlo atterrare di schiena.\nSit out crucifix powerbomb.\nConsiste nel sollevare l'avversario come una semplice powerbomb per poi portarlo dietro il proprio collo, in fase finale si alza l'avversario sopra la propria testa e lo sbatte al tappeto come un sit out powerbomb\nChokebomb.\nMisto tra una Double-Handed Chokeslam e una Sitout Powerbomb. L'esecutore mette le mani sul collo dell'avversario sollevandolo in alto (Double Handed Chokeslam) e nello scaraventare l'avversario al tappeto il wrestler lo accompagna in posizione seduta (Sitout Powerbomb).\nDouble underhook powerbomb.\nConosciuta anche come Tiger Driver o Tiger Bomb. Si posiziona l'avversario con la testa tra le proprie gambe (come per una normale powerbomb), poi si afferrano le sue braccia come per effettuare una pedigree e si conclude come per una powerbomb classica.\nSitout double underhook powerbomb.\nVariante della double underhook powerbomb. L'unica differenza \u00e8 che durante l'esecuzione il wrestler si siede a terra.\nElevated powerbomb.\nQuesta mossa, che \u00e8 simile alla normale powerbomb, l'esecutore prima di schiacciare a terra l'avversario, stender\u00e0 le proprie braccia in modo da sollevare l'avversario pi\u00f9 in alto che in una normale powerbomb, in modo che l'impatto sia ancora pi\u00f9 violento.\nFallaway powerbomb.\nSi carica in una posizione di Powerbomb classica,poi con le braccia si uncina la testa, bloccando l'avversario con una posa che ricorda uno Small Package, poi ci si lascia cadere all'indietro, facendo sbattere la testa e il collo dell'avversario a terra, il tutto si conclude con un schienamento.\nFull nelson bomb.\nSi imposta come una full nelson slam, con la differenza che l'avversario viene lanciato verso l'alto per poi ricadere, in una posizione che ricorda quella della Sitout powerbomb, con il sedere per terra.\nGanso Bomb.\nSi imposta una Powerbomb e successivamente si scaraventa con forza l'avversario a terra, facendo battere a tappeto il collo e le spalle, mentre l'esecutore resta in piedi.\nGutwrench powerbomb.\nConsiste nell'afferrare e sollevare l'avversario per i fianchi e scaraventarlo a terra quando ha la schiena parallela al ring (oppure metterlo sulle proprie spalle come in una normale powerbomb).\nHigh angle powerbomb.\nPowerbomb eseguita in modo da danneggiare maggiormente il collo, la testa o le spalle dell'avversario.\nPop-up powerbomb.\nL'esecutore afferra l'avversario (la maggior parte delle volte mentre esso corre) e lo solleva in aria con un movimento pop-up per poi scaraventarlo a terra con una normale powerbomb.\nPop-up sitout powerbomb.\nVariante della prima. L'unica differenza \u00e8 che ci si siede durante l'esecuzione della mossa.\nPumphandle powerbomb.\nL'esecutore blocca l'avversario in una pumphandle (quindi afferrando l'avversario da dietro facendogli passare un braccio tra le gambe, mentre l'altro viene bloccato dal braccio libero dell'esecutore) e poi lo solleva per eseguire una powerbomb.\nRelease powerbomb.\nVersione che pochi lottatori eseguono; si tratta di una powerbomb \"rilasciata\": l'avversario viene infatti scaraventato a terra lanciandolo di peso.\nReverse full nelson powerbomb.\nFull nelson al contrario sull'avversario e, dopo averlo sollevato, lo accompagna alla caduta gettandosi in avanti, cos\u00ec facendo l'esecutore conclude la mossa in ginocchio.\nRoll-Up Powerbomb.\nIn questa mossa l'esecutore esegue un Roll-Up all'avversario per poi proseguire con la Powerbomb sollevandolo da terra.\nRydeen Bomb.\nIn questa mossa l'esecutore solleva l'avversario prendendolo dai fianchi in una classica spinebuster, solo che in questa variante l'esecutore sollever\u00e0 il suo avversario fino a fare arrivare il suo busto all'altezza della faccia, e dopo aver fatto una mezza rotazione di 90 gradi lo sbatter\u00e0 al tappeto cadendo seduto.\nSitout powerbomb.\nAnche chiamata Sit-Down Powerbomb, in questa variante l'esecutore nello schiacciare l'avversario a terra non rimane in piedi ma si siede a terra accompagnando la caduta dell'avversario. Questa manovra pu\u00f2 essere eseguita con molte varianti della powerbomb.\nLa pi\u00f9 comune variazione \u00e8 quella della powerbomb standard, dove l'avversario si trova in posizione di headscissors, e viene quindi sollevato sulle spalle dell'esecutore. A questo punto, l'esecutore schiaccia l'avversario a terra e allo stesso tempo cade in posizione seduta.\nBlue Thunder Bomb.\nIl nome tecnico della mossa sarebbe Spinning Sitout Powerbomb. Inizio di manovra simile al Back suplex durante il sollevamento, una volta raggiunta l'altezza massima di sollevamento l'esecutore fa compiere alla vittima una rotazione di 90\u00b0 facendo quindi impattare quest'ultima davanti a s\u00e9 di schiena. La maggior parte delle volte l'esecutore accompagna la vittima al tappeto sedendosi.\nSpin-out powerbomb.\nBelly-to-back powerbomb per la cui realizzazione si utilizza la stessa posizione iniziale del back suplex: l'esecutore si porta dietro l'avversario e pone la sua testa sotto un braccio di questi; quindi lo solleva utilizzando un braccio attorno alla vita ed uno sotto le gambe; a questo punto l'esecutore fa eseguire una rotazione di 180\u00b0 all'avversario, facendolo cadere a terra con la schiena e sedendosi contemporaneamente.\nUn'ulteriore variazione della mossa prevede che questa termini in una posizione simile a quella dell'inverted side slam, con l'esecutore che termina la manovra in ginocchio e non seduto.\nSitout full nelson bomb.\nL'esecutore afferra l'avversario con una full nelson per poi saltare cadendo con grande potenza al tappeto con l'osso sacro.\nSunset flip powerbomb.\nE una powerbomb che viene eseguita dal paletto o da una scala, raramente in piedi. L'esecutore prende per i fianchi l'avversario e compiendo una capriola scaraventa l'avversario in posizione di schienamento.\nLeg trap sunset Flip powerbomb.\nSemplice sunset flip powerbomb solamente utilizzata in corsa.\nSuper powerbomb.\n\u00c8 una Powerbomb che si esegue dalla terza corda.\nTilt-a-whirl powerbomb.\nL'avversario, che corre verso l'esecutore, viene abbrancato per i fianchi e compir\u00e0 una rotazione di 360\u00b0, finendo con la parte posteriore del corpo sul ring.\nTorture rack powerbomb.\nL'esecutore posiziona l'avversario in una Torture Rack, da li fa compiere all'avversario un giro di 90\u00b0gradi, finendo il tutto in una powerbomb.\nTriple powerbomb.\nQuesta variante \u00e8 da eseguire in tre. In questo caso due degli esecutori mettono le braccia dell'avversario sulle loro spalle, per poi afferrare la gambe di questo e sollevarlo, portandolo sulle spalle del terzo esecutore, che esegue una normale powerbomb e gli altri due danno una spinta con le braccia, aumentando l'impatto.\nTurnbuckle powerbomb.\n\u00c8 una normale powerbomb, dove il wrestler che la subisce viene scaraventato su uno degli angoli del ring."}
{"id": "463841", "revid": "36426", "url": "https://it.wikipedia.org/wiki?curid=463841", "title": "Arciospedale di Santa Maria Nuova", "text": ""}
{"id": "463842", "revid": "77358", "url": "https://it.wikipedia.org/wiki?curid=463842", "title": "Leopoldo II di Lorena", "text": ""}
{"id": "463845", "revid": "125996344", "url": "https://it.wikipedia.org/wiki?curid=463845", "title": "Equus grevyi", "text": "La zebra di Gr\u00e9vy (\"Equus grevyi\"), a volte detta zebra imperiale, \u00e8 un mammifero della famiglia degli Equidi.\nPrende il nome da Jules Gr\u00e9vy, presidente della Francia: fu il governo dell'Abissinia, negli anni '80 dell'Ottocento, a volergli dedicare il nome dell'animale.\nDescrizione.\nLa zebra di Gr\u00e9vy, sotto molti aspetti, ricorda il mulo, mentre le altre specie di zebra sono pi\u00f9 facilmente avvicinabili al cavallo. \u00c8 la specie di zebra dalle dimensioni maggiori. Alta 1,25-1,5 metri al garrese, \u00e8 lunga 2,5-3 metri dalla testa alla coda, con quest'ultima che misura tra i 38 e i 75 centimetri. I maschi pesano tra i 380 e i 450 kilogrammi, le femmine tra i 350 e i 400. \u00c8 tra le diverse specie, quella con le orecchie di dimensioni maggiori e con le striature tra loro pi\u00f9 ravvicinate.\n\"Equus grevyi\" var. \"faurei\" \u00e8 una variet\u00e0 somala di \"Equus grevyi\" caratterizzata da peli bianchi sulla coda.\nDistribuzione.\nAllo stato brado, vive in Kenya settentrionale ed Etiopia. In Somalia \u00e8 da considerarsi estinta.\nIn alcune aree del Kenya convivono sia la zebra di Gr\u00e9vy che la zebra di Grant, tipo la Riserva nazionale Samburu.\nConservazione.\nDagli anni '70, la specie \u00e8 considerata in pericolo, a causa soprattutto del degrado del suo habitat e della caccia, praticata per il suo mantello che, sui mercati mondiali, \u00e8 valutato ad un prezzo molto elevato. Oggi gode di massima protezione.\nPer cercare di aumentare il numero e espanderne l'areale, la zebra di Grevy \u00e8 stata \"introdotta\" nell'ecosistema del Parco nazionale dello Tsavo in due traslocazioni: 22 individui rilasciati nel Tsavo East National Park nel 1964 e 30 individui rilasciati nel Tsavo West National Park nel 1977. Un grosso branco viene allevato anche nel parco privato Lewa Wildlife Conservancy.\nTassonomia.\nIl termine \"zebra\" indica diverse specie del genere \"Equus\", caratterizzate da un mantello a strisce nere e bianche. Il genere \"Equus\" \u00e8 suddiviso in quattro sottogeneri: \"Equus\", \"Asinus\", \"Hippotigris\" e \"Dolichohippus\".\nMentre la zebra delle pianure, la zebra delle montagne del Capo e la zebra di Hartmann appartengono al sottogenere \"Hippotigris\", la zebra di Gr\u00e9vy \u00e8 l'unica specie del sottogenere \"Dolichohippus\"."}
{"id": "463846", "revid": "6923", "url": "https://it.wikipedia.org/wiki?curid=463846", "title": "Uberto di Liegi", "text": "Biografia.\nPrimogenito del duca Bertrando di Aquitania e nipote di re Cariberto II, nacque probabilmente a Tolosa attorno al 656 e crebbe a Metz, come conte palatino presso la corte di re Teodorico III di Neustria; con l'avvento al potere da parte di Ebroino si trasfer\u00ec in Austrasia, dove venne accolto benevolmente da Pipino di Herstal, e nel 692 spos\u00f2 la figlia del conte di Lovanio da cui ebbe un figlio, Floriberto.\nSecondo la tradizione agiografica ispirata alla leggenda di sant'Eustachio, un Venerd\u00ec santo, durante una battuta di caccia, avrebbe ricevuto la visione di un crocifisso tra le corna di un cervo che lo avrebbe invitato ad abbandonare la sua vita dissoluta e a convertirsi (l'episodio \u00e8 alla base dell'iconografia del santo).\nRimasto vedovo si pose sotto la direzione spirituale di san Lamberto di Maastricht, rinunciando ai suoi beni e ai suoi titoli in favore di suo fratello minore Oddone, al quale affid\u00f2 anche la cura del figlio Floriberto.\nStudi\u00f2 teologia e venne ordinato sacerdote, divenendo il principale assistente di Lamberto al quale nel 706 succedette come vescovo di Maastricht: divenne predicatore e si dedic\u00f2 all'evangelizzazione delle zone orientali del Belgio (Brabante, Ardenne) e fond\u00f2 la diocesi di Liegi, di cui divenne il primo vescovo; nella cattedrale che fece costruire nella sua nuova sede episcopale fece anche traslare il corpo di Lamberto.\nCulto.\nAlla sua morte venne sepolto nella chiesa di San Pietro, a Liegi, ma nell'825 le sue reliquie vennero traslate nell'abbazia di Andage, nelle Ardenne.\nLa venerazione come santo ebbe ampia diffusione nel Medioevo, fu invocato contro il morso dei cani e la rabbia, la sua tomba fu meta di numerosi pellegrinaggi.\nFesta il 3 novembre (memoria della traslazione delle reliquie).\nInfluenza culturale.\nIl romanzo psicologico \"Ipotesi di cacciatore\" di Gregorio Ponci edito nell'ottobre 2018, viene giudicato una possibile trasposizione in chiave attuale della leggenda del Santo riportata anche in appendice al libro.\nIl logo del noto amaro J\u00e4germeister rappresenta un cervo le cui corna fanno da cornice ad una croce: il logo \u00e8 ispirato alla leggenda di sant'Uberto."}
{"id": "463847", "revid": "1372005", "url": "https://it.wikipedia.org/wiki?curid=463847", "title": "Leodegario di Autun", "text": "Biografia.\nFamiglia.\n\u00c8 il figlio di Bodilone di Thurgau e di Sigarde di Neustrie, figlia di Ansoud di Neustria detto di Digione, che divenne santa. Il fratello di sua madre era il vescovo di Poitiers, Didon; e sua sorella era Bereswinthe, moglie di Eticone, duca d'Alsazia e madre di santa Ottilia. Il fratello di Leodegario, Warin/Gerino di Vergyn e di Poitiers, \u00e8 anche un potente signore di Borgogna. Vittima dello stesso Ebroino per le stesse ragioni di Leodegario, mor\u00ec come martire prima di suo fratello.\nAl servizio del regno.\nEntr\u00f2 giovanissimo a servizio di Clotario II e venne educato presso la scuola palatina di Neustria; attorno ai venti anni venne nominato arcidiacono della cattedrale di Poitiers da suo zio, il vescovo Desiderio, che lo ordin\u00f2 anche sacerdote. Attorno al 650 divenne monaco nell'abbazia di San Massenzio e ne divenne abate nel 651: ricopr\u00ec questa carica per sei anni, introducendo nel monastero la regola mista di san Colombano e san Benedetto.\nDopo la morte di Clodoveo II (656), Leodegario venne chiamato a corte come consigliere dalla regina Batilde, reggente per conto del figlio, ancora minorenne, Clotario III. Perse la sua autorit\u00e0 a corte quando Ebroino divenne maggiordomo di palazzo e la regina venne allontanata.\nNel 663 fu eletto vescovo di Autun: si impegn\u00f2 nella riforma della diocesi, vigilando severamente sui costumi del clero secolare e sull'applicazione delle regole all'interno delle comunit\u00e0 religiose; lott\u00f2 contro l'eresia manichea, adottando il \"Credo Atanasiano\", e restaur\u00f2 e abbell\u00ec la citt\u00e0 di Autun, ampliando la cattedrale di \"Saint-Nazaire\" e facendo costruire tre battisteri.\nAlla morte di Clotario III (673) Leodegario fu uno dei principali ispiratori della rivolta dell'aristocrazia che rovesci\u00f2 il nuovo re di Neustria imposto da Ebroino, Teodorico III, e port\u00f2 sul trono il re di Austrasia Childerico II: Teodorico ed Ebroino vennero internati rispettivamente nelle abbazie di Saint-Denis e Luxeuil e Leodegario venne richiamato a corte come consigliere di Childerico ma, entrato in contrasto col sovrano, venne presto esiliato a Luxeuil.\nNel 675, alla morte di Childerico, Teodorico III ed Ebroino tornarono al potere e a Leodegario venne restituita la sua sede episcopale e torn\u00f2 ad essere il principale esponente dell'opposizione aristocratica al potere monarchico assoluto. Con l'accusa di aver organizzato l'assassinio di Childerico II, Ebroino fece deporre Leodegario e lo condann\u00f2 all'esilio.\nLeodegario venne rinchiuso nell'abbazia di F\u00e9camp, in Normandia, dove venne torturato a lungo, accecato e infine ucciso, nella foresta di Sarcing.\nCulto.\nNel 679 le sue reliquie vennero traslate nell'abbazia di san Massenzio, poi a Rennes, ad \u00c9breuil ed infine nella cattedrale di Autun e a Soissons.\nNel 684 il vescovo di Poitiers Ansoaldo chiese all'abate di san Massenzio Andulfo un'agiografia su Leodegario. Andulfo deleg\u00f2 questo compito a Ursino, che scrisse la \"Vita sancti Leodegarii\", che per\u00f2 non \u00e8 stata tramandata fino ai giorni nostri e il suo contenuto \u00e8 stato ricostruito dallo storico Bruno Krusch a partire da differenti versioni di et\u00e0 carolingia dello stesso racconto.\nLa memoria liturgica di Leodegario ricorre il 2 ottobre."}
{"id": "463848", "revid": "1522738", "url": "https://it.wikipedia.org/wiki?curid=463848", "title": "Yangon", "text": "Yangon (nota anche, soprattutto in passato, come Rangoon o Rangun) \u00e8 la pi\u00f9 grande citt\u00e0 della Birmania (5.160.512 abitanti), di cui \u00e8 stata la capitale fino al 6 novembre 2005, quando la giunta militare ha ufficialmente trasferito la capitale a Pyinmana, nella Divisione di Mandalay, che ha preso il nome Naypyidaw il 27 marzo 2006.\nGeografia fisica.\n\u00c8 attualmente il capoluogo dell'omonima Regione di Yangon. Per lungo tempo \u00e8 stata conosciuta come Rangoon, anglicizzazione del nome locale (talvolta scritto in italiano Rangun). La citt\u00e0 \u00e8 situata alla convergenza dei fiumi di Bago e di Yangon ed \u00e8 a circa 30 chilometri dal golfo di Martaban.\nStoria.\nFondata col nome Dagon dai mon nell'XI secolo attorno alla preesistente pagoda Shwedagon, era inizialmente un piccolo villaggio di pescatori. Nel corso della campagna con cui riunific\u00f2 il paese, re Alaungpaya nel 1755 conquist\u00f2 Dagon, le diede il nome Yangon e la ingrand\u00ec. Fu conquistata dai britannici durante la prima guerra anglo-birmana (1824-1826), al termine della quale fu riconsegnata ai birmani. Un incendio la distrusse nel 1841.\nPeriodo coloniale.\nI britannici si impadronirono di Yangon, che ribattezzarono Rangoon, e di tutta la Bassa Birmania con la seconda guerra anglo-birmana del 1852, e trasformarono la citt\u00e0 nel maggior centro politico e commerciale del paese. Vennero costruiti nuovi quartieri nella zona del delta del fiume Yangon. Divenne la capitale della colonia quando fu conquistata anche l'Alta Birmania nella terza guerra anglo-birmana nel 1885. Nel giro di pochi anni fu notevolmente sviluppata dal punto di vista commerciale ed ingrandita con la costruzione dei nuovi quartieri a nord del lago Reale e del lago Inya. In questo periodo furono costruiti anche l'ospedale generale e l'Universit\u00e0 di Rangoon.\nNotevolmente abbellita con laghi e palazzi che fondevano nuove tendenze alla tradizionale architettura in legno, Yangon fu definita la \"citt\u00e0-giardino dell'oriente\". All'inizio del XX secolo, Yangon era dotata di servizi ed infrastrutture secondo il modello in uso a Londra. I colonizzatori favorirono l'immigrazione di molti cittadini di altri paesi dell'India britannica e negli anni trenta, su un totale di mezzo milione di abitanti, il 55% proveniva dall'India e paesi limitrofi, circa un terzo erano di etnia bamar (birmani) e gli altri erano membri delle minoranze etniche che tuttora vivono nel paese.\nAlla fine della prima guerra mondiale, Yangon divenne il centro dei movimenti indipendentisti birmani, guidati dagli studenti di sinistra dell'Universit\u00e0 di Rangoon. In citt\u00e0 vennero organizzati i tre scioperi generali contro i britannici del 1920, 1936 e 1938. Durante la seconda guerra mondiale fu occupata dalle truppe dell'Impero del Giappone dal 1942 al 1945, sub\u00ec gravi danneggiamenti e venne ripresa dagli Alleati nel maggio del 1945.\nDopo l'indipendenza.\nYangon divenne la capitale della Birmania il 4 gennaio 1948, quando il paese ottenne l'indipendenza dai britannici. In breve divenne oggetto di un'intensa inurbazione e furono costruite diverse citt\u00e0-satelliti come Thaketa, Nord Okkalapa e Sud Okkalapa negli anni Cinquanta, e Hlaingthaya, Shwepyitha e Sud Dagon negli anni Ottanta. Durante il periodo in cui fu al potere Ne Win (1962\u201388), le infrastrutture cittadine non furono sottoposte a manutenzione e si deteriorarono sensibilmente. Molti degli immigrati furono cacciati, ma vi sono tuttora ancora discrete comunit\u00e0 di cinesi e indiani. I britannici lasciarono il paese dopo l'indipendenza. Con le riforme del periodo successivo da parte della giunta militare, il paese usc\u00ec dall'isolazionismo. Furono abbattute molte delle cadenti strutture coloniali cittadine ed i loro abitanti furono spostati nelle nuove zone conurbate. Una parte delle residenze e degli edifici commerciali tradizionali \"(taik)\" furono ricostruite o ristrutturate nei quartieri centrali di Yangon.\nFurono costruiti lussuosi alberghi, centri commerciali e moderni uffici grazie agli investimenti stranieri. Il governo cittadino pose il veto sull'abbattimento di 200 edifici coloniali dichiarandoli patrimonio nazionale. Tra le opere che hanno cambiato il volto della citt\u00e0 vi sono 6 nuovi ponti sul fiume e 5 superstrade che collegano Yangon ai nuovi insediamenti e alla zona industriale. Malgrado le modernit\u00e0 introdotte, buona parte di Yangon soffre tuttora di disservizi, con frequenti black-out della fornitura di energia elettrica e gravi carenze della nettezza urbana.\nTra le relative innovazioni introdotte dalla nuova giunta, vi fu il cambiamento nel 1989 di molti dei nomi geografici nazionali, tra cui Rangoon, che ritorn\u00f2 a chiamarsi Yangon, e Birmania (Burma in inglese), che divenne Myanmar. Tali cambiamenti hanno trovato le resistenze di molti sia nel paese che all'estero. Tra le istituzioni che hanno continuato ad usare il termine Burma, vi sono la rete radio-televisiva BBC britannica ed i governi del Regno Unito e degli Stati Uniti.\nA Yangon ebbero luogo imponenti dimostrazioni anti-governative nel 1974, 1988 e 2007. La grande rivolta del 1988, a cui parteciparono molti degli abitanti, fu duramente repressa dalle forze dell'ordine e centinaia di manifestanti persero la vita. La rivoluzione Zafferano del 2007, cos\u00ec chiamata per il colore delle vesti dei molti monaci che vi presero parte attivamente, vide lo sterminio di molti dei partecipanti, alcuni dei quali furono cremati per ordine della giunta di governo per cancellare le tracce del massacro.\nNel novembre del 2005, la giunta militare ha spostato la capitale a Naypyidaw, 320\u00a0km a nord di Yangon, che resta comunque la pi\u00f9 popolosa e industrializzata citt\u00e0 del paese. Il ciclone Nargis che ha distrutto buona parte della Bassa Birmania nel 2008, ha provocato un numero relativamente basso di vittime nel centro di Yangon e ha causato danni alle infrastrutture industriali della periferia per un totale di 800 milioni di dollari.\nInfrastrutture e trasporti.\nLe infrastrutture di Yangon sono poco sviluppate rispetto a quelle di altre citt\u00e0 importanti dell'Asia sudorientale. Lo sviluppo che ha avuto inizio verso la fine del XX secolo \u00e8 dovuto principalmente agli investimenti stranieri, soprattutto quelli di Singapore e della Cina. La citt\u00e0 ha il pi\u00f9 grande numero di costruzioni coloniali in Asia Sudorientale. I servizi governativi all'interno delle costruzioni coloniali, come il palazzo che ospitava l'Alta Corte di Giustizia, il mercato di Bogyoke e l'ospedale generale, sono stati posti nel 1996 in un elenco di patrimoni birmani da salvaguardare. Yangon \u00e8 membro della rete delle 21 pi\u00f9 importanti citt\u00e0 asiatiche.\nTutti i voli internazionali atterrano all'Aeroporto Internazionale di Yangon, che si trova a 19 chilometri dal centro della citt\u00e0. Nel territorio comunale di Yangon \u00e8 vietato usare biciclette e motorini. Gli autobus sono molto affollati e obsoleti, al pari dei treni dell'antiquata rete ferroviaria nazionale. Le automobili, costose per il potere d'acquisto della maggior parte dei birmani, sono diventate comuni nelle vie di Yangon, provocando una maggiore congestione del traffico. Il governo stabilisce restrizioni nell'importazione di automobili straniere: come risultato il mercato nero \u00e8 la prima fonte di importazione di auto, di solito prodotte in Thailandia o in Cina."}
{"id": "463850", "revid": "1318658", "url": "https://it.wikipedia.org/wiki?curid=463850", "title": "Aie", "text": ""}
{"id": "463851", "revid": "1717538", "url": "https://it.wikipedia.org/wiki?curid=463851", "title": "Kenneth Geddes Wilson", "text": "Ha ricevuto numerosi riconoscimenti, tra cui il Premio Nobel per la Fisica ed il Premio Wolf. Il suo campo di ricerca riguarda principalmente la teoria dei campi, e le sue connessioni con problemi di meccanica statistica e computazionali.\nBiografia.\nLaureatosi presso la Harvard University, ha ottenuto il PhD al California Institute of Technology nel 1961, sotto la guida di Murray Gell-Mann. \nDal 1963 \u00e8 stato ricercatore al dipartimento di Fisica della Cornell University, dove diverr\u00e0 docente ordinario dal 1970. Nel 1974, ottiene presso la stessa universit\u00e0 la cattedra \"James A. Weeks\". Nel 1980 \u00e8 covincitore del Premio Wolf, nel 1982 ottiene il Premio Nobel per le sue ricerche concernenti transizioni di fase al secondo ordine. \nDal 1985 \u00e8 direttore del centro di calcolo computazionale della Cornell University, uno dei maggiori al mondo. Dal 1988 ha una cattedra anche alla Universit\u00e0 statale dell'Ohio. Tra i suoi studenti di dottorato pi\u00f9 noti vi sono Roman Jackiw e Michael Peskin."}
{"id": "463852", "revid": "885698", "url": "https://it.wikipedia.org/wiki?curid=463852", "title": "Pretestato di Rouen", "text": "Biografia.\nPretestato fu eletto vescovo della citt\u00e0 di Rouen nel 549. Denunci\u00f2 pubblicamente i crimini della regina Fredegonda: aveva istigato Chilperico I, di cui era la favorita, a far uccidere le prime due mogli, Audovera e Galsuinda, per poi sposarlo; aveva poi fatto uccidere suo cognato Sigeberto I, che stava per conquistare il regno di suo marito.\nCelebr\u00f2 anche il matrimonio di Brunechilde, vedova di Sigeberto, con Meroveo, figlio di primo letto di Chilperico I, compromettendo i piani di Fredegonda di far ereditare la corona di Neustria da suo figlio Clotario II.\nPer questi motivi, Chilperico e Fredegonda convocarono nel 577 un concilio a Parigi per deporlo e, nonostante la difesa del suo grande amico Gregorio di Tours, Pretestato fu costretto dal re ad ammettere pubblicamente che le false accuse contro di lui erano vere, e che aveva partecipato alla congiura di Meroveo che voleva impadronirsi del trono. Fu quindi esiliato sull'isola di Jersey. Nel 584, morto Chilperico I, un nuovo concilio convocato da Gontrano a M\u00e2con riabilit\u00f2 Pretestato e lo reintegr\u00f2 come vescovo di Rouen.\nIl vescovo continu\u00f2 a condannare apertamente Fredegonda per i suoi crimini. Esasperata, la regina lo fece assassinare nella cattedrale di Rouen mentre si preparava a celebrare la messa: questo avvenne il 25 febbraio 586 o, secondo altre fonti, il 14 aprile dello stesso anno, domenica delle palme.\n\u00c8 ascritto al Martirologio Romano al giorno 14 aprile."}
{"id": "463854", "revid": "486946", "url": "https://it.wikipedia.org/wiki?curid=463854", "title": "Kenneth G. Wilson", "text": ""}
{"id": "463858", "revid": "320578", "url": "https://it.wikipedia.org/wiki?curid=463858", "title": "San Pretestato di Rouen", "text": ""}
{"id": "463859", "revid": "1383760", "url": "https://it.wikipedia.org/wiki?curid=463859", "title": "Dacia Maraini", "text": "Biografia.\nNasce a Firenze nel 1936, primogenita dell'antropologo, orientalista e scrittore fiorentino Fosco Maraini e della pittrice e gallerista palermitana Topazia Alliata, appartenente per parte paterna al ramo siciliano dell'antico casato pisano degli Alliata, ovverossia gli Alliata di Salaparuta. Il nonno paterno della futura scrittrice fu lo scultore e critico d'arte romano d'origini ticinesi e genovesi Antonio Maraini (1886-1963), deputato del Partito Nazionale Fascista dal 1934 al 1939, nonch\u00e9 stretto collaboratore del gerarca Achille Starace e principale fautore delle politiche artistico-culturali del regime fascista, mentre la nonna paterna fu la scrittrice inglese, nata nell'allora Ungheria asburgica e d'origini in parte polacche, Yo\u00ef Crosse (1877-1944); il nonno materno fu il gastronomo Enrico Maria Alliata di Villafranca (1879-1946), proprietario della rinomata azienda vinicola \"Corvo\" ed ultimo signore delle antiche cantine di Casteldaccia, mentre la nonna materna fu Oria Maria Amelia \"Sonia\" Ort\u00fazar Ovalle de Olivares (1892-1981), una cantante lirica, che per\u00f2 non pot\u00e9 esordire, figlia d'un diplomatico cileno. \nDacia trascorse l'infanzia in Giappone, dove i genitori vi si erano stabiliti nel 1939, e dove nacquero le sue sorelle Yuki e Antonella, detta Toni. A seguito della caduta del fascismo e susseguente dichiarazione dell'armistizio di Cassibile nel 1943, con cui dunque l'Italia spezzava i suoi legami con l'Asse, la famiglia venne internata in un campo di concentramento dalle autorit\u00e0 giapponesi, dove pat\u00ec la fame. \nSoltanto nel 1945 la famiglia riusc\u00ec a rientrare in Italia, stabilendosi dapprima in Sicilia, presso la tenuta dei nonni materni, Villa Valguarnera di Bagheria, ed in seguito a Roma. Dopodich\u00e9 il padre Fosco, da solo, volle tornarsene a Firenze. Questi anni sono raccontati dalla stessa Maraini nel suo romanzo \"Bagheria\":\nDopo la separazione dei genitori, all'et\u00e0 di 18 anni Dacia raggiunse il padre, che nel frattempo si era trasferito nella capitale. Nel 1959 si sposa con Lucio Pozzi, pittore milanese da cui si divide dopo quattro anni, nel 1963 il matrimonio viene annullato. In seguito fu a lungo compagna di Alberto Moravia, con cui visse dal 1962 al 1978. A Roma stringe una solidale amicizia con molti letterati e poeti, tra cui Pier Paolo Pasolini, Elsa Morante, Maria Bellonci e lo stesso Moravia, inserendosi a pieno titolo nel circolo letterario del tempo. \n\u00c8 vegetariana e si \u00e8 espressa pubblicamente in favore dei diritti animali.\nCarriera.\nAnni sessanta.\nRiscosse il suo primo successo con il romanzo \"La vacanza\" (1962). Seguono \"L'et\u00e0 del malessere\" (1963) e \"A memoria\" (1967).\nAnni settanta.\nNel 1971 sottoscrisse la lettera aperta a L'Espresso contro il commissario Luigi Calabresi. Nel 1972 scrisse \"Memorie di una ladra\" e nel 1975 \"Donna in guerra\". Nel 1973 fond\u00f2 a Roma con Maricla Boggio il Teatro della Maddalena, gestito e diretto soltanto da donne. Ha scritto pi\u00f9 di sessanta testi teatrali rappresentati in Italia e all'estero, tra cui ricordiamo \"Manifesto dal carcere\" e \"Dialogo di una prostituta con un suo cliente\". \nAnni ottanta.\nNegli anni ottanta scrisse \"Il treno per Helsinki\" (1984) e \"Isolina\" (1985). Alla fine degli anni ottanta, Rai3 mand\u00f2 in onda il programma \"Raccontare Palermo\" ove la scrittrice incontra per le vie e i palazzi della citt\u00e0 diversi esponenti della cultura siciliana come Mimmo Cuticchio.\nAnni novanta.\nNel 1990 pubblica \"La lunga vita di Marianna Ucr\u00eca\". Seguono \"Bagheria\" (1993), \"Voci\" (1994), \"Un clandestino a bordo\" (1996), \"Dolce per s\u00e9\" (1997) e la raccolta di racconti \"Buio\" (1999). \nAnni duemila.\nNei primi anni duemila ha diretto il \"festival internazionale di Gioia Vecchio\" a Gioia dei Marsi in Abruzzo.\nNel 2001 ha pubblicato \"La nave per Kobe\", in cui rievoca l'esperienza infantile della prigionia in Giappone, e \"Amata scrittura. Laboratorio di analisi letture proposte conversazioni\". Nel 2004 \u00e8 la volta di \"Colomba\". Nel 2007 ha pubblicato \"Il gioco dell'universo\" e nel 2008 \"Il treno dell'ultima notte\".\nAnni duemiladieci.\nNel 2010 ha pubblicato il racconto \"La seduzione dell'altrove\" e nel 2011 il romanzo \"La grande festa\".\nNel 2013 ha pubblicato il romanzo in forma di diario \"Chiara di Assisi. Elogio della disobbedienza\".\nDal 2016 \u00e8 cittadina onoraria di Arona sul lago Maggiore, localit\u00e0 dove si svolge ogni anno il festival di teatro e letteratura \u00abIl teatro sull\u2019acqua\u00bb di cui \u00e8 direttrice artistica.\nNel 2018 viene nominata presidente del comitato scientifico di Palermo Capitale italiana della cultura.\n\u00c8 direttrice responsabile della rivista letteraria \"Nuovi Argomenti\", edita da Arnoldo Mondadori Editore.\nAnni duemilaventi.\nNel 2020 ha pubblicato il saggio \"Il coraggio delle donne,\" con Chiara Valentini, (Il Mulino), e il romanzo \"Trio. Storia di due amiche, un uomo e peste di Messina\" (Rizzoli). Nel 2021 ha pubblicato: \"Writing like breathing. Sessant'anni di letteratura\" (Gruppo Albatros il Filo), il saggio \"La scuola ci salver\u00e0\" (Solferino) e \"Una rivoluzione gentile. Riflessioni su un Paese che cambia\" (Rizzoli)\".\"\nRiconoscimenti.\nLe \u00e8 stato dedicato un concorso letterario, denominato \"Dacia Maraini\"."}
{"id": "463860", "revid": "1543377", "url": "https://it.wikipedia.org/wiki?curid=463860", "title": "Stregone (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", lo stregone (\"Sorcerer\" nella versione originale in inglese) \u00e8 una delle classi base descritte nel \"Manuale del Giocatore\". Uno stregone \u00e8 un individuo che scopre in s\u00e9 la capacit\u00e0 innata di manipolare la magia arcana senza la necessit\u00e0 di dover studiare per poterlo fare.\nArchetipo.\nQuelle illustrate di seguito sono le tipiche connotazioni dell'archetipo di stregone come descritto nei manuali base di \"D&amp;D\", in cui l'ambientazione di riferimento \u00e8 \"Greyhawk\". La creazione di differenti ambientazioni e la fantasia di giocatori e dungeon master hanno, nel tempo, evoluto questo modello facilmente accomunabile al \"classico\" stregone fantasy (come, ad esempio, Gandalf), creando figure anche molto lontane dall'archetipo.\nLe leggende \u2013 e molti degli stregoni stessi \u2013 attribuiscono la loro abilit\u00e0 di lanciare incantesimi alla discendenza dai draghi. Altri manipolatori della magia arcana sono i maghi che, per\u00f2, non avendo nessuna capacit\u00e0 innata, sono costretti ad anni di intenso studio e di apprendistato. Avendo a disposizione pi\u00f9 tempo da dedicare ad altre attivit\u00e0 oltre lo studio, lo stregone \u00e8 un combattente pi\u00f9 capace rispetto ad un mago, anche se non \u00e8 sufficientemente abile da resistere a duri scontri. Il desiderio di migliorare le sue capacit\u00e0 magiche lo porta generalmente ad una vita errante e solitaria; infatti, a differenza del mago, lo stregone non pu\u00f2 accelerare la sua conoscenza di nuovi incantesimi studiando o trascrivendo pergamene con incantesimi sconosciuti su un \"libro degli incantesimi\", ma deve fare esperienza e non ha interesse a condividere le sue conoscenze con altri. Questo \u00e8, insieme al basso numero, il motivo per cui usualmente sceglie incantesimi di attacco e particolarmente distruttivi, perdendo la versatilit\u00e0 da questo punto di vista che invece i maghi possono permettersi, potendoli preparare in maniera utile per l'occasione e potendone avere un numero virtualmente infinito.\nUno stregone comincia ad essere tale quando scopre la sua capacit\u00e0 innata; questo il pi\u00f9 delle volte avviene da giovane, ma pu\u00f2 capitare anche in tarda et\u00e0.\nEvoluzione nella storia di D&amp;D.\nD&amp;D Terza Edizione (3.0).\nLa classe dello stregone appare per la prima volta nel gioco, inserita fra le classi base del \"Manuale del Giocatore\". \u00c8 una classe molto simile a quella del mago, ma l'innovazione consiste nella capacit\u00e0 di lanciare incantesimi senza dover prima studiare un libro degli incantesimi o meditare, come invece sono costretti a fare gli altri incantatori. A differenza di un mago uno stregone \u00e8 svantaggiato nel numero di incantesimi conosciuti; infatti, ad esempio, uno stregone di primo livello ha a disposizione 4 incantesimi di livello zero e 2 di livello uno fra cui scegliere quali lanciare, mentre un mago di primo livello ha scritti sul suo libro degli incantesimi tutti gli incantesimi di livello zero e tre di livello uno, fra cui pu\u00f2 scegliere quali preparare, quindi una quantit\u00e0 notevolmente maggiore; inoltre, questa quantit\u00e0 di incantesimi viene aumentata da un eventuale bonus di Intelligenza, mentre lo stregone non applica il suo eventuale bonus di carisma per aumentare quelli che conosce.\nLo stregone deve attendere il passaggio di livello per accedere a nuovi incantesimi, per\u00f2 ne pu\u00f2 lanciare giornalmente un numero maggiore; ad esempio, uno stregone di primo livello pu\u00f2 lanciare 5 incantesimi di livello zero e 3 di livello uno, mentre un mago dello stesso livello ne pu\u00f2 lanciare 3 di livello zero e 1 di livello uno. Altri vantaggi dello stregone sono quello, da non sottovalutare, di non doversi portare dietro e non doversi preoccupare della sorte di un voluminoso libro degli incantesimi (cosa che invece i maghi sono costretti a fare, data la possibilit\u00e0 che venga rubato) e quello di poter scegliere, al contrario di tutti gli altri incantatori arcani e divini, di utilizzare uno \"slot\" di livello pi\u00f9 alto per lanciare un incantesimo di livello pi\u00f9 basso. Come il mago, uno stregone sa maneggiare \u2013 ha competenza \u2013 solo armi classificate come semplici (come, ad esempio, una mazza o una balestra) mentre non ha idea di come si indossi un'armatura o di come si utilizzi efficacemente uno scudo. Lo stregone pu\u00f2 essere accompagnato da un famiglio, cio\u00e8 un piccolo compagno ai suoi ordini (ad esempio un corvo, un gatto, un gufo, un serpente ecc.). Il famiglio non \u00e8 un semplice animale, bens\u00ec una creatura magica. Oltre alla possibilit\u00e0 di evocare un famiglio, non ha altri privilegi di classe.\nD&amp;D 3.5.\nNella revisione di D&amp;D Terza Edizione, la modifica pi\u00f9 importante che riguarda lo stregone \u00e8 quella di poter scegliere, progressivamente con l'aumento di livello, di cambiare un incantesimo che gi\u00e0 conosce con uno dello stesso livello ma sconosciuto; l'incantesimo scartato viene letteralmente \"perso\".\nAmbientazioni.\nForgotten Realms.\nLo stregone \u00e8 una classe apparsa solo in D&amp;D Terza Edizione e, di conseguenza, la presenza nei FR \u00e8 limitata ai solo manuali per questa edizione che trattano in modo estremamente marginale i continenti Maztica, Kara-Tur e Zakhara; per cui, per essi non c'\u00e8 materiale riguarda gli stregoni, anche se \u00e8 possibile supporre la loro presenza poich\u00e9 che non ci sono dati contrari.\nNel Faer\u00fbn, lo stregone \u00e8, come il mago, un praticante dell'\"Arte\" (la magia arcana), ed \u00e8 in grado di manipolare la Trama. La gente comune non riesce a distinguere fra un mago e uno stregone, che chiama indistintamente \"magio\"; fra le due tipologie di incantatore arcano \u00e8 radicato un reciproco sospetto fondato su dubbi e luoghi comuni: fra stregoni e maghi usualmente non scorre buon sangue. I primi considerano i secondi arroganti e saccenti, legati alle tradizioni ed incapaci di innovare l'Arte; i secondi considerano i primi pericolosi principianti legati a forze oscure. I nani nati prima della \"Benedizione del Tuono\" (fondamentalmente un intervento divino avvenuto nel 1306 CV, Anno del Tuono) non possono essere stregoni; questo \u00e8 probabilmente legato al fatto che, fino ad AD&amp;D Seconda Edizione, un nano non poteva accedere a nessuna classe in grado di usare la magia arcana. Fra i personaggi degni di nota la pi\u00f9 potente e famosa strega \u00e8 la regina dell'Aglarond, chiamata la Simbul."}
{"id": "463861", "revid": "110157", "url": "https://it.wikipedia.org/wiki?curid=463861", "title": "Cernier", "text": "Cernier (toponimo francese) \u00e8 una frazione di 2\u00a0285 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel) del quale \u00e8 capoluogo.\nStoria.\nFino al 31 dicembre 2012 \u00e8 stato un comune autonomo che si estendeva per 9,11\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Boudevilliers, Ch\u00e9zard-Saint-Martin, Coffrane, Dombresson, Engollon, Fenin-Vilars-Saules, Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz, del quale Cernier \u00e8 il capoluogo."}
{"id": "463865", "revid": "46291", "url": "https://it.wikipedia.org/wiki?curid=463865", "title": "Cola acuminata", "text": "Cola acuminata \u00e8 una pianta sempreverde appartenente alla famiglia delle Malvacee, originaria delle foreste tropicali dell'Africa occidentale.\nDescrizione.\n\u00c8 un albero alto 10\u201315 m, ha foglie acuminate, fiori raggruppati in infiorescenze a racemo, costituite da fiori maschili, fiori femminili e fiori ermafroditi.\nIl frutto \u00e8 costituito da 2-6 follicoli che racchiudono i semi a tegumento carnoso\nUsi.\nLe noci di cola (i cotiledoni dei semi), dal contenuto elevato di caffeina e polifenoli come catecolo, epicatecolo, proantocianidoli, vengono utilizzate come aromatico nella celebre Coca-Cola, in bevande alcoliche, in erboristeria come fonte di caffeina, non trova impiego in farmacia se non nella formulazione di nutraceutici\nLe sostanze contenute nelle noci sono stimolanti del sistema nervoso centrale. I popoli africani masticano la polpa delle noci fresche per ottenere un effetto eccitante ed energetico."}
{"id": "463867", "revid": "767487", "url": "https://it.wikipedia.org/wiki?curid=463867", "title": "Fontaines (Val-de-Ruz)", "text": "Fontaines (toponimo francese) \u00e8 una frazione di 1\u00a0111 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nStoria.\nFino al 31 dicembre 2012 \u00e8 stato un comune autonomo che si estendeva per 10,14\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Engollon, Fenin-Vilars-Saules, Fontainemelon, Le P\u00e2quier, Les Geneveys-sur-Coffrane, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz."}
{"id": "463902", "revid": "339392", "url": "https://it.wikipedia.org/wiki?curid=463902", "title": "Tiaulicchiu", "text": ""}
{"id": "463907", "revid": "339392", "url": "https://it.wikipedia.org/wiki?curid=463907", "title": "Moniceddhru", "text": ""}
{"id": "463908", "revid": "17654", "url": "https://it.wikipedia.org/wiki?curid=463908", "title": "Uru- Ages Beyond Myst", "text": ""}
{"id": "463910", "revid": "339392", "url": "https://it.wikipedia.org/wiki?curid=463910", "title": "Scattamurreddhru", "text": ""}
{"id": "463911", "revid": "339392", "url": "https://it.wikipedia.org/wiki?curid=463911", "title": "Carcaluru", "text": ""}
{"id": "463912", "revid": "339392", "url": "https://it.wikipedia.org/wiki?curid=463912", "title": "La\u00f9ru", "text": ""}
{"id": "463916", "revid": "466539", "url": "https://it.wikipedia.org/wiki?curid=463916", "title": "Premi Oscar 1945", "text": "La 17\u00aa edizione della cerimonia di premiazione degli Oscar si \u00e8 tenuta il 15 marzo 1945 al \"Chinese Theatre\" di Hollywood, condotta dal comico Bob Hope e dal regista John Cromwell.\nVincitori e candidati.\nVengono di seguito indicati in grassetto i vincitori. &lt;br&gt;\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA Bob Hope per i suoi molti servizi all\"Academy\".\nPremio giovanile.\nA Margaret O'Brien\nPremio alla memoria Irving G. Thalberg.\nA Darryl F. Zanuck"}
{"id": "463917", "revid": "125654682", "url": "https://it.wikipedia.org/wiki?curid=463917", "title": "Caligola (film)", "text": "Caligola, successivamente redistribuito con il titolo Io, Caligola, \u00e8 un film storico pornografico del 1979 diretto da Tinto Brass, con scene di nudo e sessualit\u00e0 riprese da Giancarlo Lui e dall'editore di \"Penthouse\" Bob Guccione, che ne fu il produttore. Il film, basato su una sceneggiatura di Gore Vidal, venne co-finanziato dal magazine \"Penthouse\" e prodotto da Guccione con l'italiano Franco Rossellini. \"Io, Caligola\" \u00e8 famoso per essere, visti i contenuti forti, uno dei pi\u00f9 malfamati film cult mai realizzati e rimane vietato in diversi paesi.\nTrama.\nGaio Giulio Cesare Augusto Germanico, meglio noto come Caligola (ossia \"piccola caliga\", poich\u00e8 fin da piccolo port\u00f2 la classica calzatura dei legionari) \u00e8 il giovane erede del suo prozio, l'imperatore Tiberio. Macro, tribuno della Guardia pretoriana ed assistente personale dell'imperatore, si presenta a Caligola, informandolo che Tiberio vuole che si rechi a Capri, dove l'imperatore vive con il proprio amico e consigliere, il saggio senatore Nerva, il grassoccio parente Claudio (che pare non essere molto sveglio e sembra trarre piacere solo dal giocare con dei grossi dadi) ed il nipote quindicenne Tiberio Gemello, conosciuto da tutti semplicemente come Gemello. Giunto a Capri, Caligola scopre che Tiberio \u00e8 impazzito: il suo volto \u00e8 deturpato dalle malattie veneree, ed \u00e8 paranoico: teme di essere ucciso da chiunque, perch\u00e8 \u00e8 convinto che tutti vogliano il suo trono. L'imperatore, che nella sua reggia si diverte a nuotare insieme a fanciulli e fanciulle nudi, che lui chiama \"pesciolini\", ad assistere a spettacoli sessuali e che ha allestito un personale padiglione popolato da persone affette da ogni genere di deformit\u00e0, tratta in maniera molto ostile Caligola, facendo torturare un soldato reo di aver bevuto prima del turno per poi ucciderlo personalmente, al solo scopo di insegnargli che \u00e8 meglio essere temuto dal popolo, piuttosto che amato. La tensione tra prozio e nipote aumenta ulteriormente, dopo che Caligola vede che l'imperatore, che non lo considera un suo parente in quanto adottato, nutre invece affetto sincero per il giovane Gemello, che considera puro. Successivamente, Tiberio tenta di avvelenare Caligola, dandogli il proprio calice, che per\u00f2 lui prontamente cede ad una schiava, che dopo aver bevuto muore istantaneamente. Pochi giorni dopo, il consigliere Nerva, inorridito e disgustato dal despotismo di Tiberio e dal suo stile di vita, decide di suicidarsi in una vasca, tagliandosi le vene. Tiberio giunge appena in tempo per supplicarlo di non lasciarlo, ma \u00e8 troppo tardi; in seguito alla morte di Nerva, Tiberio cade in uno stato catatonico. Caligola, recatosi al suo capezzale con Macro, pensa che Tiberio sia morto, e gli sottrae l'anello imperiale; Tiberio allora si riscuote, intimando al nipote di renderglielo, ma Macro interviene, soffocando il vecchio imperatore sotto gli occhi di Gemello e Caligola.\nSubito dopo il funerale di Tiberio, Caligola viene proclamato ufficialmente imperatore con il nome di Gaio Cesare, ed acclamato dalla folla, che si riferisce a lui chiamandolo Caligola e disprezza il crudele Tiberio. Al suo fianco, Caligola vuole sua sorella (e amante) Drusilla. Nel frattempo, la popolarit\u00e0 del tribuno Macro cresce sia tra il popolo che al Senato, al punto che Caligola, sentendosi minacciato, ordisce un complotto contro di lui: dopo aver plagiato Gemello, lo convince a testimoniare pubblicamente contro Macro; il pretoriano, effettivamente reo della morte dell'imperatore Tiberio, viene condannato a morte e decapitato pubblicamente assieme ad altri condannati, mediante una rudimentale e titanica falciatrice, mentre Caligola ed il pubblico si fanno beffe di lui dalle gradinate del teatro, tirandogli delle uova. Successivamente, Caligola sceglie come assistente personale Longino, un ex funzionario del regime precedente, e la carica vacante di tribuno ricoperta da Macro viene assunta da Cassio Cherea, un patrizio ex centurione.\nDrusilla, preoccupata per la mancanza di eredi, tenta di trovare una moglie per Caligola fra le sacerdotesse di Iside, una dea egizia che lei e Caligola venerano in segreto. Caligola, introdottosi sotto spoglie femminili tra le giovani sacerdotesse, sceglie come sposa Cesonia, una cortigiana nota per la sua promiscuit\u00e0 sessuale. Nel frattempo, il comportamento del giovane imperatore comincia a peggiorare, divenendo simile al suo defunto prozio: prima stupra una coppia di sposi durante le loro nozze, poi comincia a portare il suo cavallo ovunque a palazzo, arrivando a nominarlo console e sacerdote, ed in seguito fa giustiziare il povero Gemello, accusandolo di cospirare contro di lui. Quando gli viene annunciato che Cesonia \u00e8 incinta, Caligola viene afflitto da una strana febbre debilitante, durante la quale soffre e delira; fino a che non si ristabilisce, il potere viene amministrato da sua sorella Drusilla. Una volta ristabilitosi, Caligola, assiste al parto di Cesonia, che mette al mondo una figlia, a cui viene dato il nome di Giulia Drusilla. Per festeggiare, Caligola indice una festa enorme a palazzo, in cui i soldati danzano la coreografia inventata da lui che tanto piaceva a Tiberio, mentre una moltitudine di uomini e donne d\u00e0 il via ad un'orgia selvaggia, sotto gli occhi deliziati dell'imperatore. Tuttavia, la sua gioia ha breve termine: durante i festeggiamenti, Drusilla soffre d'un attacco della stessa febbre che colp\u00ec Caligola; malgrado le disperate preghiere di quest'ultimo a Iside, Drusilla muore, e Caligola, in seguito ad un collasso nervoso, ha un attacco di follia, correndo per il palazzo e oltraggiando tutte le statue di Iside.\nIn preda alla depressione, Caligola lascia il palazzo reale, girando per le strade di Roma travestito da plebeo; quando assiste a uno spettacolo teatrale che prende in giro la sua relazione incestuosa con sua sorella, va su tutte le furie, tanto da essere arrestato. Dopo un breve soggiorno in prigione, Caligola viene trovato dal suo aiutante e scarcerato. Successivamente, in preda ad un delirio di onnipotenza, si dichiara un dio, e decide di pianificare l'imminente distruzione della classe senatoriale, umiliando pubblicamente i senatori, confiscando le loro propriet\u00e0 e costringendo le loro mogli a lavorare come prostitute nel palazzo. La vecchia religione viene eliminata e l'esercito viene costretto a raccogliere papiri sulla costa gallica settentrionale per presentarli come prova che Caligola ha conquistato la Gran Bretagna. Ormai stufi delle sue manie, Longino e Cherea complottano contro di lui, con la complicit\u00e0 del Senato, che ormai odia a morte l'imperatore.\nIl giorno seguente, dopo aver recitato in uno spettacolo egiziano nel suo teatro, Caligola, sua moglie e sua figlia cadono vittime di una congiura: Cherea trafigge mortalmente Caligola e Cesonia, per poi decapitare la loro guardia del corpo, Gigante; uno schiavo, al suo ordine, uccide la loro figlia. Una volta uccisi, i loro cadaveri vengono gettati sulle scale, ed il tremante Claudio, che ha assistito inerme e ha tentato invano di nascondersi, viene afferrato dagli assassini e proclamato nuovo imperatore: essendo un inetto e un codardo, sar\u00e0 facile per i suoi spietati aiutanti governare al suo posto rimanendo nell'ombra.\nProduzione.\nIl film trae origine da una sceneggiatura che lo scrittore Gore Vidal scrisse per una miniserie televisiva sulla vita dell'imperatore romano Caligola, per cui era previsto il coinvolgimento alla regia di Roberto Rossellini, progetto che per\u00f2 non si concretizz\u00f2 mai. Franco Rossellini, nipote di Roberto, interessatosi al soggetto in tempi successivi, riavvicin\u00f2 lo scrittore affinch\u00e9 ci rimettesse mano per ricavarne il copione di un film storico da girare possibilmente a basso costo. Alla ricerca di fondi, Vidal riusc\u00ec a coinvolgere nella produzione l'editore di \"Penthouse\" Bob Guccione, che accett\u00f2 di finanziare il film a condizione che gli venisse dato un piglio narrativo decisamente improntato all'erotismo, in maniera tale da fungere pure da materiale promozionale per la sua rivista.\nPer la realizzazione dei set e dei costumi venne ingaggiato Danilo Donati, scenografo di fiducia di Federico Fellini, cos\u00ec come vennero scritturati attori di talento quali Malcolm McDowell, Maria Schneider (poi sostituita da Teresa Ann Savoy per divergenze creative con la produzione), Helen Mirren, Peter O'Toole e Sir John Gielgud. Per la scelta del regista, invece, i produttori caldeggiarono a lungo i nomi di John Huston e Lina Wertm\u00fcller, ma entrambi si rifiutarono. Rimasto piacevolmente impressionato dal controverso \"Salon Kitty\" di Tinto Brass, e ritenendo che Brass avesse lo stile adatto per mettere in scena una storia come quella su Caligola, Guccione decise di rivolgersi al regista veneziano che accett\u00f2. La produzione di \"Caligola\" si stabil\u00ec negli studi della Dear di Roma, gli stessi del kolossal \"Cleopatra\". Le riprese cominciarono nel settembre 1976.\nLa lavorazione del film si rivel\u00f2 subito travagliata. Secondo quanto dichiarato da Guccione in un'intervista su \"Penthouse\" nel 1980, vi furono dei forti contrasti tra Vidal e Brass il quale, urtato da alcune dichiarazioni poco lusinghiere che lo sceneggiatore aveva rilasciato al \"Time\" sullo stato dei lavori, fin\u00ec per cacciare lo scrittore dal set. Brass poi, essendo del tutto insoddisfatto del lavoro svolto da Vidal sulla sceneggiatura (arriv\u00f2 una volta a dire a tal proposito: \"\u00abSembra il lavoro di un arteriosclerotico. Vidal l'ha riscritta cinque volte, ma resta comunque assurda.\u00bb\"), decise di intervenire sul copione - talvolta servendosi della collaborazione dello stesso McDowell - per cercare di colmarne le lacune, e, per non perdere altro tempo e denaro, arriv\u00f2 a improvvisare sul momento intere sequenze (come la prima scena del film con Caligola e Drusilla, ambientata tra i boschi).\nAnche col cast ci furono dei problemi. Tra la protagonista Maria Schneider e il regista avvennero infatti pesanti contrasti. L'attrice si rifiutava di girare le scene di nudo e di sesso previste dal copione, tanto da arrivare ad abbandonare il set nel bel mezzo d'una ripresa. Allora la produzione la sostitu\u00ec con Teresa Ann Savoy che aveva gi\u00e0 lavorato con Brass in \"Salon Kitty\". \nFrattanto lo scenografo Donati era costretto a lavorare a ritmi serratissimi e ingestibili, col risultato che gli elaborati dei suoi bozzetti originali uscirono come dei costumi di stampo teatrale e ben poco realistici, e tra lui ed il regista sorse poi un pesantissimo diverbio dovuto al mancato utilizzo da parte di Brass dei suoi set completati.\nAl contempo, la produzione subiva degli ulteriori rallentamenti per le divergenze, spesso molto polemiche, tra Brass e Guccione sulla connotazione erotica da imprimere alla pellicola, datosi che l'editore italoamericano insisteva per un erotismo molto spinto, al limite della pornografia. Vidal, ormai preoccupato di vedersi screditato per il suo coinvolgimento in un film praticamente alla deriva, e temendo inoltre che la sceneggiatura confusionaria e raffazzonata potesse costargli le critiche pi\u00f9 velenose per la sua non riuscita, inizi\u00f2 a prendere pubblicamente sempre pi\u00f9 le distanze dal progetto.\nQuando il film entr\u00f2 finalmente in fase di post produzione, Guccione ne assunse il controllo assoluto; non essendo infatti rimasto per nulla contento del materiale finora girato, licenzi\u00f2 Brass e, facendosi affiancare dall'amico Giancarlo Lui, oper\u00f2 un montaggio della pellicola molto differente da quello di Brass, eliminando parecchie scene per sostituirle con diverse altre di natura pornografica girate appositamente, il tutto nella vana speranza di assicurarsi un successo di cassetta. Il film che ne venne fuori risulta dunque ben lontano dall'idea originale di Brass e, per certi versi, molto pi\u00f9 vicina a quella che era stata l'ottica di Vidal nella stesura del copione.\nIn seguito, sia Brass sia Vidal intentarono ognuno per conto proprio delle cause contro il film e Guccione, ritardando cos\u00ec ancor di pi\u00f9 l'uscita del film nelle sale. Vidal, che venne pagato 200.000 dollari per la sua sceneggiatura, disse che avrebbe rinunciato al 10% dei profitti del film se in cambio il suo nome fosse stato rimosso dai titoli (il titolo originale doveva infatti essere \"Gore Vidal's Caligula\"). Nel 1981, Anneka Di Lorenzo, l'attrice che aveva interpretato il ruolo di Messalina, denunci\u00f2 Guccione per molestie sessuali. Dopo una lunga controversia giudiziaria, la causa si concluse nel 1990, quando un tribunale dello stato di New York condann\u00f2 Guccione all'esborso di un risarcimento danni pari a 60.000 dollari, pi\u00f9 4 milioni di dollari per le spese di causa.\nIl 19 luglio 1979, dopo tre anni dall'inizio della produzione, il film ottenne il nulla osta col divieto ai minori di 18 anni. Ebbe un'anteprima assoluta al \"Cinema Nuovo\" di Meldola (in provincia di Forl\u00ec) il 14 agosto e venne infine distribuito in sei sale di Roma e una di Alessandria il 10 novembre, ma sei giorni dopo veniva gi\u00e0 sequestrato dall'autorit\u00e0 giudiziaria per oscenit\u00e0.\nRiprese.\nLe riprese ebbero inizio a Roma nel settembre 1976. Malcolm McDowell si trov\u00f2 abbastanza bene con Tinto Brass, mentre invece a Peter O'Toole il regista non piacque fin da subito. John Gielgud e Helen Mirren tennero un atteggiamento indifferente nei confronti di Brass, preferendo concentrarsi sulle proprie performance. O'Toole aveva smesso di bere prima dell'inizio delle riprese, ma Guccione lo descrisse \"sempre strafatto di qualcosa\" e disse che l'attore non fu sempre sobrio durante la lavorazione del film.\nDurante la produzione, una sera McDowell port\u00f2 alcuni membri della troupe fuori a cena in un ristorante costoso per festeggiare la vittoria della nazionale di calcio inglese in una partita contro l'Italia. Tuttavia lasci\u00f2 il conto da pagare al coreografo, adducendo come scusa il fatto che aveva dimenticato di portarsi dietro abbastanza soldi. Alla fine delle riprese, McDowell fece dono alla sua sarta di un ciondolo con inciso il nome di lei, ma sbagli\u00f2 a far scrivere il nome, e la donna glielo restitu\u00ec. Allora McDowell le offr\u00ec un anello di scena, ma fu rifiutato anch'esso in quanto oggetto di propriet\u00e0 della produzione.\nBrass e Guccione entrarono in disaccordo circa le scene di sesso nel film; Guccione preferiva scene di sesso non simulato di carattere pornografico che Brass si rifiut\u00f2 di girare.\nVersioni.\nEsistono varie versioni del film:\nAccoglienza.\n\"Caligola\" suscit\u00f2 scandalo fin dall'anteprima di prova, avvenuta presso il \"Cinema Nuovo\" di Meldola (Forl\u00ec), il 14 agosto 1979. Un cittadino sporse denuncia, ma il Giudice istruttore del Tribunale di Forl\u00ec decise di non procedere. Nel mese di novembre il film entr\u00f2 nei normali circuiti di programmazione con grande successo, tuttavia, a seguito di numerose denunce venne sequestrato su tutto il territorio nazionale e i realizzatori del film (Brass compreso) vennero chiamati a processo. Il produttore Rossellini fu condannato in primo grado a quattro mesi di reclusione e al pagamento di 400.000 lire di multa. Brass venne assolto perch\u00e9 escluso dalla delicata fase del montaggio. La sentenza del 21 novembre 1980 annull\u00f2 il giudizio di primo grado, ma il film venne comunque confiscato e le 12 copie positive di \"Caligola\" distrutte per ordine del giudice.\n\"Io, Caligola\".\nQuando nel 1981 un'amnistia estinse il reato di oscenit\u00e0, Franco Rossellini pot\u00e9 di nuovo accedere al negativo del film rimasto in giacenza presso il laboratorio Technicolor.\nPoich\u00e9 sulle copie positive permaneva la confisca disposta dai giudici di Bologna e il processo era ancora in pieno svolgimento, il produttore, nella speranza di potersi rifare dei danni economici causati dal sequestro del film, sigl\u00f2 un accordo tra la Felix Cinematografica e la francese Gaumont per ridistribuire il film con un nuovo montaggio, una nuova durata di 133 minuti e il nuovo titolo \"Io, Caligola\".\nRossellini riusc\u00ec a convincere i giudici di Bologna che la nuova edizione era notevolmente diversa dalla precedente. Il film, ridotto dai censori italiani alla durata di soli 86 minuti, ottenne il visto censura (ancora vietato ai minori di 18 anni) il 29 marzo 1984 e due giorni dopo usc\u00ec nelle sale.\nIl 3 aprile 1984 il Procuratore Capo di Forl\u00ec, Mario Angeletti, ordin\u00f2 il sequestro del film su tutto il territorio nazionale per \u00abla palese oscenit\u00e0 nel suo complesso con reiterazioni di immagini di rapporti sessuali anche innaturali, e scene raccapriccianti e di carattere violento\u00bb.\nOpere derivate.\n\"Trailer for a Remake of Gore Vidal's Caligula\".\nNel 2005 l'artista Francesco Vezzoli present\u00f2 alla 51\u00aa Biennale di Venezia (nell'ambito della mostra \"L'esperienza dell'arte\") un filmato di 5 minuti dal titolo \"Trailer for a Remake of Gore Vidal's Caligula\", pensato per un ipotetico remake del film del 1979 \"Caligola\". In questa specie di corto-amatoriale, ambientato in una villa ultra-chic di Hollywood, vi partecipano gli attori: Milla Jovovich (Drusilla), Benicio del Toro (Macro), Courtney Love (Caligola), Barbara Bouchet (Cesonia), Adriana Asti (Ennia), Helen Mirren (Tiberia), Karen Black (Agrippina), Glenn Shadix (Claudio), Michelle Phillips (Messalina), Gerard Butler (Cassio Cherea), Justine Bateman (Attia, cortigiana imperiale), Gore Vidal (S\u00e9 stesso), Mia Moretti (Sacerdotessa di Iside), Michael Okarma (Schiavo greco), Louis-Marie De Castelbajac (Marco Aurelio), Kallean De Castelbajac (Soldato di Drusilla), Danny Pardo (Cliatus), Darren Dupree Washington (Servitore). I costumi del filmato erano stati ideati dalla stilista Donatella Versace."}
{"id": "463920", "revid": "17654", "url": "https://it.wikipedia.org/wiki?curid=463920", "title": "Onisco", "text": ""}
{"id": "463921", "revid": "17654", "url": "https://it.wikipedia.org/wiki?curid=463921", "title": "Porcellino di terra", "text": ""}
{"id": "463931", "revid": "2194416", "url": "https://it.wikipedia.org/wiki?curid=463931", "title": "Architettura dei calcolatori", "text": "Larchitettura dei calcolatori, nell'informatica, elettronica o pi\u00f9 in generale dei sistemi elettronici digitali, \u00e8 la maniera in cui sono collegati tra loro i componenti hardware elementari di un sistema di elaborazione. Chi si occupa di architettura dei calcolatori ha il compito di costruire sistemi di elaborazione di diversa complessit\u00e0 (da una semplice scheda elettronica a un complesso sistema con grossa potenza di calcolo) mettendo insieme questi componenti elementari.\nDescrizione.\n\u00c8 anche importante sottolineare la differenza che intercorre tra elettronica e architettura dei calcolatori: l'elettronico ha il compito di costruire circuiti veloci ed efficienti, si occupa quindi di migliorare i \"mattoni\", i componenti elementari del sistema; l'architetto dei calcolatori ha invece il compito di ottenere le migliori prestazioni possibili (in termini di potenza di calcolo, costi in termini economici) assemblando in maniera efficiente i componenti elementari.\nI \"mattoni\" che costituiscono un sistema di calcolo sono:\nMettendo insieme le porte logiche, che sono tipicamente circuiti realizzati con diverse tecnologie elettroniche (CMOS, TTL, ECL) \u00e8 possibile costruire le cosiddette macchine elementari che si dividono in macchine combinatorie e macchine sequenziali.\nMacchine combinatorie.\nI circuiti (o macchine) combinatori possono essere modellati matematicamente con funzioni booleane di variabili booleane del tipo \nformula_1\ndove formula_2 \u00e8 il vettore delle uscite del sistema e formula_3 \u00e8 il vettore degli ingressi; come si nota dall'argomento della funzione formula_4, i circuiti combinatori non sono dotati di stato, sono sistemi adinamici e quindi l'uscita del sistema in un istante formula_5 dipende solo dall'ingresso applicato al sistema nello stesso istante e non dagli ingressi precedentemente applicati (supponendo per semplicit\u00e0 che non ci siano ritardi di propagazione tra ingresso e uscita). Le macchine combinatorie elementari sono le seguenti:\nMacchine sequenziali.\nLe macchine sequenziali invece sono sistemi del tipo\nformula_6\ndove formula_2 \u00e8 il vettore delle uscite, formula_3 \u00e8 il vettore degli ingressi e formula_9 \u00e8 il vettore degli stati. Quindi una macchina sequenziale \u00e8 un sistema dinamico, la cui uscita in un generico istante dipende sia dall'ingresso sia dallo stato del sistema in quell'istante. \nLe macchine sequenziali fondamentali sono: "}
{"id": "463938", "revid": "171091", "url": "https://it.wikipedia.org/wiki?curid=463938", "title": "Alessandro Passerin d'Entr\u00e8ves", "text": "Biografia.\nPasserin d'Entr\u00e8ves nacque a Torino ma proveniva dall'antica famiglia valdostana dei Passerin d'Entr\u00e8ves et Courmayeur; il fratello Carlo Piero, erede del titolo comitale, era il padre dello storico Ettore Onorio Passerin d'Entr\u00e8ves et Courmayeur.\nOttenuta la maturit\u00e0 classica al liceo Massimo d'Azeglio di Torino, nel 1922 si laure\u00f2 con Gioele Solari (maestro anche di Bobbio e Firpo). Fu tra gli amici di Piero Gobetti, collabor\u00f2 alla \"Rivoluzione Liberale\" e pubblic\u00f2 la sua tesi su Hegel nella casa editrice fondata dallo stesso Gobetti. I suoi altri maestri furono a Torino Francesco Ruffini e Luigi Einaudi e, in Gran Bretagna, dove consegu\u00ec nel 1932 un dottorato sul pensiero politico medievale e sul costituzionalismo di Richard Hooker, i celebri fratelli Carlyle, docenti all'Universit\u00e0 di Oxford. Nel 1935 vinse una cattedra di storia delle dottrine politiche all'Universit\u00e0 degli Studi di Messina ma si trasfer\u00ec presto all'Universit\u00e0 degli Studi di Pavia, poi ritorn\u00f2 a Torino.\nFu capitano di complemento degli Alpini e membro del CLN, dal quale venne nominato, nel 1945, primo prefetto di Aosta. Insieme con Federico Chabod, fu all'origine dello statuto della Regione autonoma Valle d'Aosta.\nDal 1945 al 1956 tenne a Oxford la cattedra di studi italiani (\"Serena Professor of Italian\") e svolse vari semestri di insegnamento all'Universit\u00e0 Yale.\nRientrato in Italia, Passerin d'Entr\u00e8ves insegn\u00f2 dottrina dello stato e successivamente storia del pensiero politico medievale. Dopo anni di discussione, riusc\u00ec a far inserire nei piani di studi dell'universit\u00e0 italiana il corso di \"filosofia politica\", disciplina che insegn\u00f2 fino al 1972 a Torino, quando lasci\u00f2 la cattedra a Norberto Bobbio.\nNel 1969 fu tra i fondatori della facolt\u00e0 di scienze politiche dell'Universit\u00e0 di Torino, di cui divenne successivamente il primo preside. Fra le sue opere pi\u00f9 note, \"La dottrina dello stato\", del 1962, \u00e8 considerata da molti la sintesi del suo pensiero storico-filosofico.\nFece parte di moltissime istituzioni scientifiche e culturali in Europa e negli Stati Uniti e, all'inizio degli anni ottanta fu presidente dell'Accademia delle Scienze di Torino. Collabor\u00f2 con il quotidiano \"La Stampa.\" Fu tra i fondatori del Centro Pannunzio di Torino insieme ad Arrigo Olivetti, Mario Soldati, Pier Franco Quaglieni. Ne divenne vicepresidente con la presidenza di Arrigo Olivetti. Fu membro del Comitato scientifico della Fondazione Luigi Einaudi di Torino.\nDiverse sue opere sono in questi ultimi anni in ristampa (Giappichelli, Il Mulino, FrancoAngeli) in quanto considerate dagli studiosi contemporanei come di particolare interesse e utili a ricentrare sulla politica, in quanto tale, l'attuale modo di gestire la \"res publica\".\nLa citt\u00e0 di Torino gli ha intitolato la Biblioteca Civica della Cascina Giajone.\nPensiero.\nOltre che filosofo del diritto e storico del pensiero politico, Passerin d'Entr\u00e8ves viene considerato il fondatore della filosofia politica italiana come disciplina a s\u00e9 stante, finalmente distinta dalla Dottrina dello Stato. Paradossalmente ci\u00f2 avviene proprio col libro \"Dottrina dello Stato\", dove l'A. - ben diversamente dall'ordinamento tematico della \"Allgemeine Staatslehre\", come pure dall'ordinamento cronologico per autori in uso nella storia del pensiero politico - ordina la materia secondo uno schema concettuale schiettamente filosofico: \"forza\", \"potere\", \"autorit\u00e0\". Tale schema lumeggia tre facce della statualit\u00e0, secondo una scala di qualificazione crescente: la \"forza\", qualificata dall'efficacia del comando; il \"potere\" come forza istituzionalmente organizzata e qualificata dal diritto; l'\"autorit\u00e0\" come potere qualificato da una legittimazione ideale (per es. una qualche idea di bene comune, di patria, di giustizia)."}
{"id": "463939", "revid": "52059390", "url": "https://it.wikipedia.org/wiki?curid=463939", "title": "Attentato terroristico", "text": ""}
{"id": "463944", "revid": "198277", "url": "https://it.wikipedia.org/wiki?curid=463944", "title": "Mario Maraschi", "text": "Biografia.\nViveva con la famiglia ad Arcugnano, in provincia di Vicenza; aveva due figli e allenava i \"Pulcini\" dei biancorossi.\nCaratteristiche tecniche.\nGiocatore.\nEra un centravanti abile sotto porta.\nCarriera.\nInizi\u00f2 a giocare diciassettenne nella squadra della sua citt\u00e0, il , in Serie D. Dopo la prima stagione con poche presenze, nel 1957-1958 inizi\u00f2 a mettersi in luce con un'ottima media gol. Passato nel 1958 in Serie C alla , vi rimase per due stagioni con discreti risultati, prima di esordire in Serie A nel campionato 1960-1961 con la maglia del , giocando un totale di 13 partite.\nPass\u00f2 quindi alla , in Serie B, dove rimase per tre stagioni guidando i biancocelesti alla promozione nell'annata 1962-1963. Fu, insieme a Juan Carlos Morrone, il capocannoniere della squadra con 5 reti nel 1963-1964, al ritorno in A: la stagione positiva gli valse la chiamata al campione d'Italia dove tuttavia soffr\u00ec la concorrenza di Ezio Pascutti, realizzando una sola rete in 17 presenze nel campionato 1964-1965.\nPass\u00f2 cos\u00ec nel 1965 al , con cui conquist\u00f2 un ragguardevole sesto posto nella stagione di Lu\u00eds Vin\u00edcio capocannoniere. Nell'anno successivo i suoi 8 gol (capocannoniere della squadra con Sergio Gori), valsero la salvezza per i biancorossi e la sua chiamata alla .\nNel 1967-1968 a Firenze segn\u00f2 12 reti e conquist\u00f2 con la squadra viola il quarto posto, a sole due lunghezze dal secondo dietro al Milan. In viola prov\u00f2 anche la gioia dello scudetto l'anno successivo, titolo conquistato anche grazie alle sue 14 segnature (terzo fra i cannonieri dietro a Gigi Riva e Gianni Bui), stagione in cui con i gigliati raggiunse anche la finale di Coppa delle Alpi.\nLasci\u00f2 i viola nel 1970, anche per l'emergere del giovane Luciano Chiarugi nel suo ruolo, tornando a Vicenza per altre due stagioni (57 presenze e 19 reti) in cui fu il protagonista di altrettante lotte per la salvezza conclusesi positivamente per i berici.\nNel 1972 lascia nuovamente i biancorossi per trasferirsi una sola stagione al dove, non riesce ad ambientarsi, segnando 3 reti in 13 partite. Poi nel 1973 passa alla con 14 reti in 54 partite, fra le quali quella in rovesciata realizzata allo scadere del derby della Lanterna del 17 marzo 1974, che fissa il risultato sull'1-1, rimasta nella memoria dei tifosi blucerchiati. Chiude la carriera l'anno dopo, in Serie D, con il .\nIn carriera ha totalizzato complessivamente 323 presenze e 88 reti in Serie A e 44 presenze e 11 reti in Serie B."}
{"id": "463948", "revid": "7336", "url": "https://it.wikipedia.org/wiki?curid=463948", "title": "Rokossovskij", "text": ""}
{"id": "463949", "revid": "34060", "url": "https://it.wikipedia.org/wiki?curid=463949", "title": "Bianco Vergine della Valdichiana", "text": ""}
{"id": "463950", "revid": "1149807", "url": "https://it.wikipedia.org/wiki?curid=463950", "title": "Drop (videogiochi)", "text": "Drop (o Item drop) \u00e8 un termine utilizzato nell'ambito dei videogiochi, maggiormente in quelli di tipo MMORPG. \u00c8 un termine videoludico che viene usato per riferirsi a oggetti lasciati cadere da un nemico (generalmente un \"mob\") dopo la sua uccisione. \nIl \"drop\" \u00e8 quindi una strada alternativa all'acquisizione di punti esperienza, perch\u00e9 fa s\u00ec che armi, pozioni, denaro o altri oggetti specifici possano essere \"droppati\" nel videogioco, cio\u00e8 possano essere ottenuti senza che questi siano \"craftati,\" comprati o semplicemente sbloccati nell'avanzamento del videogioco\".\" \nIl termine deriva dal verbo inglese \"to drop\" (lasciar cadere); italianizzato da molti giocatori nel verbo \"droppare\", che \u00e8 un'azione eseguita dal \"mob\" che indica il lasciare per terra un determinato \"drop\" o \"item\" al momento della sconfitta.\nDa questo termine deriva anche \"drop rate\": la percentuale di possibilit\u00e0 di ottenere un oggetto da un determinato avversario."}
{"id": "463951", "revid": "15431", "url": "https://it.wikipedia.org/wiki?curid=463951", "title": "Nufenenpass", "text": ""}
{"id": "463982", "revid": "36426", "url": "https://it.wikipedia.org/wiki?curid=463982", "title": "Cosimo II", "text": ""}
{"id": "464039", "revid": "1543377", "url": "https://it.wikipedia.org/wiki?curid=464039", "title": "Base Dumont d'Urville", "text": "La base permanente Dumont d'Urville, lungo la costa orientale dell'Antartide, fu realizzata dai francesi, nell'ambito del programma scientifico per l'Anno geofisico internazionale, su un terreno roccioso nella Petrel Island (Terra Adelia: 66\u00b040\u2032 lat. S, 140\u00b001\u2032 long. E, 40\u00a0m di quota), in un luogo meteorologicamente pi\u00f9 favorevole di quello dove sorgeva la base Port-Martin (66\u00b049\u2032 lat. S, 141\u00b024\u2032 long. E), che aveva operato dal 14 febbraio 1950 al 20 gennaio 1952, per essere poi distrutta da un incendio. La base Dumont d'Urville, che prende il nome da Jules Dumont d'Urville, navigatore francese scopritore della Terra Adelia, divenne operativa il 1\u00ba aprile 1956; la decisione di renderla permanente fu assunta nel 1960, con un progetto di rifacimento che fu condotto a termine nell'estate australe 1962-63; il 22 febbraio 1965, la base venne rimossa e portata a 43\u00a0m di quota. Attualmente, fa parte dell'Institut polaire fran\u00e7ais Paul Emile Victor (IPEV).\nClima.\nIl clima di Dumont d'Urville \u00e8 contrassegnato da una moderata discesa dei valori termici fra gennaio (temperatura media mensile \u22120,9\u00a0\u00b0C) e maggio (\u221215,4\u00a0\u00b0C), che poi tendono a stabilizzarsi nei periodo centrale dell'inverno; i mesi pi\u00f9 freddi sono luglio (\u221216,5\u00a0\u00b0C) e agosto (\u221216,6\u00a0\u00b0C), ma la ripresa primaverile tarda fino a novembre (\u22126,9\u00a0\u00b0C). La media annua (periodo 1956-2005) \u00e8 di \u221210,7\u00a0\u00b0C (deviazione standard 0,6\u00a0\u00b0C). Nell'archivio 1956-67 si rinvengono una massima di 6,1\u00a0\u00b0C e una minima di \u221236,5\u00a0\u00b0C. \nScomposta per decenni, la curva climatica del XX secolo presenta un optimum attorno agli anni ottanta e una successiva discesa, che ben si accorda con l'evoluzione di Casey e con l'area pi\u00f9 orientale della costa affacciata sull'Oceano Indiano:\nIl ciclo stagionale.\nUn'accurata analisi delle temperature giornaliere di Dumont d'Urville, compiuta nel 1993, ha permesso di meglio delinearne il ciclo stagionale, valevole per gran parte della fascia costiera antartica. L'estate \u00e8 compresa tra la seconda decade di novembre e la fine di febbraio; l'autunno tra marzo e aprile; l'inverno inizia a maggio e si conclude ai primi di ottobre; la primavera va da met\u00e0 ottobre a met\u00e0 novembre. La brevit\u00e0 delle stagioni di transizione, specie della primavera, testimonia la rapidit\u00e0 con cui si modifica il bilancio termico della regione.\nLogistica e identificativi.\nDislocata in 49 edifici, Dumont d'Urville pu\u00f2 ospitare fino a un massimo di 100 persone durante la stagione estiva; d'inverno, la media dei residenti \u00e8 26. L'utilizzo annuo di carburante ammonta a circa 390\u00a0m\u00b3; l'acqua potabile \u00e8 ottenuta per desalinizzazione dell'acqua di mare. La base fa parte della rete dell'Organizzazione Meteorologica Mondiale: il codice identificativo \u00e8 89642."}
{"id": "464048", "revid": "1565227", "url": "https://it.wikipedia.org/wiki?curid=464048", "title": "Turnover (biologia)", "text": ""}
{"id": "464050", "revid": "109846997", "url": "https://it.wikipedia.org/wiki?curid=464050", "title": "Area naturale marina protetta Isole di Ventotene e Santo Stefano", "text": "L'area naturale marina protetta Isole di Ventotene e Santo Stefano \u00e8 un'area marina protetta istituita nel 1997 situata in provincia di Latina in Lazio, nel mare circostante le isole di Ventotene e Santo Stefano, occupando una superficie di 2.799 ha.\nStoria.\nL'istituzione (tramite decreto del Ministero dell'ambiente 12/12/1997 G.U. n\u00ba 190 del 14.08.1999) risale al maggio del 1999 e dichiara le seguenti finalit\u00e0:\nTerritorio.\nL'area di mare protetta \u00e8 quella con fondale inferiore o uguale a 100m; \u00e8 divisa in tre zone con protezione diversa.\nFlora.\nTra le due isole il fondale \u00e8 piuttosto basso, e ci\u00f2 favorisce una flora marina rigogliosa ma comune; le rocce della costa sono ricche di praterie di posidonie. La profondit\u00e0 per\u00f2 cresce rapidamente, e si incontra l'alga monetina di mare e la rosa di mare.\nFauna.\nGrazie alla costa molto variegata, con promontori a picco, insenature e spiagge, la fauna marina \u00e8 ricca e abbondante. Tra le specie sessili ricordiamo il colorato madreporario Astroides calycularis e le numerose gorgonie rosse. Grazie alla presenza di molti anfratti abbonda la fauna di tana: murene, cernie, polpi. Ma vi sono anche occhiate, saraghi, donzelle e bavose."}
{"id": "464053", "revid": "1783371", "url": "https://it.wikipedia.org/wiki?curid=464053", "title": "Strage di Haditha", "text": "La strage di Haditha fu perpetrata il 19 novembre 2005 nella cittadina irachena di Haditha, nel Governatorato di al-Anbar a maggioranza sunnita, durante la guerra d'Iraq.\nUna squadra dello United States Marine Corps uccise ventiquattro civili iracheni, ferendone altri, come rappresaglia per la morte, dovuta allo scoppio di una bomba rudimentale, del caporale Miguel Terrazas. La versione che il battaglione verbalizz\u00f2 sosteneva che la morte dei civili fosse da attribuire ad una bomba esplosa nelle vicinanze, ma alcuni reportage giornalistici pubblicati circa l'anomalo avvenimento contraddissero questa versione. Un'inchiesta militare accert\u00f2 che ventiquattro civili disarmati, donne e bambini inclusi, furono assassinati da dodici militari statunitensi del 3\u00ba battaglione.\nTuttavia solo il 17 maggio 2006 fu appalesata la versione ufficiale degli eventi, grazie alle dichiarazioni di un membro del Congresso degli Stati Uniti che conferm\u00f2 la ricostruzione della stampa.\nSvolgimento dei fatti.\nAlle 7.15 del 19 novembre 2005 il caporale Miguel Terrazas, un giovane di vent'anni, viene ucciso da un ordigno rudimentale che ferisce altre due persone. I marines fermano un taxi che arriva incontro al loro convoglio sulla strada principale, uccidendo quattro studenti e l'autista, poi si dividono entrando in quattro case nelle vicinanze: nella prima (casa Waleed) uccidono sette persone, tra cui due donne ed una bambina; nella seconda (casa Younis) uccidono otto persone, tra cui sei donne; la terza e quarta casa appartengono allo stesso nucleo familiare Ayed, nella casa del padre vengono uccisi quattro uomini mentre nella casa del figlio sono tenuti prigionieri donne e bambini.\nNelle ore successive i sergenti della compagnia e qualche ufficiale superiore fanno ripulire il campo di battaglia, cercando di insabbiare l'accaduto di fronte ai diretti superiori. Successivamente alcuni \"\"cadaveri sono stati trovati con le mani legate\" e almeno una casa \"\u00e8 stata fatta saltare in aria.\"\"\nConseguenze.\nContravvenendo lo statuto delle Nazioni Unite, le convenzioni di Ginevra e dell'Aia, la strage costituisce quindi un crimine di guerra. Gli imputati (che rischiano la pena di morte) saranno giudicati da una corte marziale operante sotto la giurisdizione della legge degli Stati Uniti mentre, in accordo con i patti presi con il governo provvisorio dell'Iraq, non potranno essere giudicati nei termini previsti dalla legge irachena.\nMolti commentatori americani ed europei hanno paragonato il massacro con la strage di civili del 16 marzo del 1968 nel villaggio vietnamita di My Lai.\nNell'edizione del 3 giugno 2006 il New York Times cita un consulente del Pentagono, in forma riservata, a detta del quale il comandante supremo del corpo dei marines, il generale Michael Hagee, starebbe valutando l'ipotesi di rimuovere alcuni ufficiali che facevano parte del Comando dei marines in Iraq all'epoca della strage \"addirittura prima che sia stata completata l'inchiesta [...] In proposito il portavoce dei marines, tenente colonnello Scott Fazekas, si \u00e8 limitato a dichiarare di non disporre di \u00abalcuna informazione\u00bb.\"\nIl 24 gennaio 2012 il sergente Frank Wuterich \u00e8 stato condannato a 3 mesi di reclusione, alla decurtazione di 2/3 dello stipendio e retrocesso al grado di soldato semplice per abbandono del posto. La sentenza \u00e8 stata aspramente criticata dalla stampa e dall'opinione pubblica poich\u00e9 ritenuta non adeguata al fatto.\nIn altri media.\n\"Il massacro di Haditha\" \u00e8 un film del 2007 diretto dal regista britannico Nick Broomfield, la quale \u00e8 basato sul tragico evento. \"House Two\" \u00e8 un documentario del 2018 diretto da Michael Epstein, che indaga i peggiori casi di crimini di guerra in Iraq negli ultimi dieci anni, nel documentario compare anche la strage di Haditha."}
{"id": "464054", "revid": "1543377", "url": "https://it.wikipedia.org/wiki?curid=464054", "title": "Stotra", "text": "Con il termine di genere neutro stotra (devan\u0101gar\u012b: \u0938\u094d\u0924\u094b\u0924\u094d\u0930) si indica nella cultura religiosa hind\u016b un inno che la cui recitazione viene cantata. In genere gli \"stotra\" celebrano le caratteristiche di un dio o di una dea, come Devi, \u015aiva, o Vi\u1e63\u1e47u. \nTra gli \"stotra\" pi\u00f9 diffusi nello hind\u016bismo si ricordano:\nAltri stotra molto noti sono:"}
{"id": "464055", "revid": "1610933", "url": "https://it.wikipedia.org/wiki?curid=464055", "title": "Zebra di Grevy", "text": ""}
{"id": "464056", "revid": "1318658", "url": "https://it.wikipedia.org/wiki?curid=464056", "title": "E-procurement", "text": "Le-procurement (electronic procurement) \u00e8 un neologismo di lingua inglese con cui si intende il processo di \"approvvigionamento elettronico\", cio\u00e8 di procacciamento e acquisizione di beni e servizi attraverso Internet; a questo processo corrisponde un complesso di regole, modalit\u00e0 organizzative e procedure che comprendono in genere l'impiego di software e tecnologie informatiche.\nI sistemi di e-procurement sono utilizzati tra aziende (commercio Business-to-business o B2B), tra aziende e privati (Business to Consumer o B2C) o tra aziende e istituzioni pubbliche (Government to Business o G2B), grazie alle possibilit\u00e0 offerte dallo sviluppo della rete Internet e del commercio elettronico. In alcuni casi grandi aziende effettuano e-procurement per conto dei loro consumatori finali.\nTecnologie.\nLe tecnologie utilizzate sono principalmente informatiche e comprendono Electronic Data Interchange (EDI), XML e i software di tipo Enterprise resource planning (ERP).\nTipicamente, le piattaforme di e-procurement permettono a utenti identificati e qualificati la ricerca di venditori di beni e servizi (\"e-catalog\"), cos\u00ec come di compratori. L'interfaccia offerta dai venditori \u00e8 in genere un sito di \"e-commerce\" in cui i beni e i servizi possono essere presentati in asta o con esitazione a prezzi fissi.\nL'identit\u00e0 dei fornitori e compratori \u00e8 generalmente, ma non necessariamente, certificata dall'utilizzo di strumenti di firma digitale, cio\u00e8 di una firma elettronica qualificata.\nL'e-procurement pubblico.\nSi intende per e-procurement pubblico, tipicamente, l'attivit\u00e0 di procacciamento di beni e servizi per conto di soggetti operanti in diritto pubblico; la locuzione \u00e8 tuttavia utilizzata per indicare consimili attivit\u00e0 svolte per conto di enti pubblici o governativi anche quando questi operino in diritto privato.\nDefinizioni.\nAlcuni concetti inerenti all'attivit\u00e0 di Procurement Pubblico sono:\nE-procurement pubblico in Italia.\nNel caso in cui gli appalti telematici siano utilizzati per aggiudicare gare pubbliche di appalto si parla di \"public e-procurement\", il quale in Italia risponde alla normativa in materia di pubblici appalti.\nL'E-procurement pubblico italiano nasce sulle regole fissate dal DPR 4 aprile 2002 n.101 \"Regolamento recante criteri e modalit\u00e0 per l'espletamento da parte delle amministrazioni pubbliche di procedure telematiche di acquisto per l'approvvigionamento di beni e servizi.\"\nLa normativa italiana prevede diversi strumenti di e-procurement pubblico adatti alle diverse e specifiche procedure di gara: sistema dinamico di acquisizione, accordo quadro, prevedendo per queste procedure l'utilizzo di sistemi elettronici e telematici per effettuare i rilanci competitivi e la pubblicazione telematica degli atti di gara. Inoltre vengono disciplinate le aste elettroniche: esse non costituiscono una procedura di gara, ma sono procedure \"tradizionali\" di gara svolte mediante uno strumento di negoziazione telematica delle offerte.\nMentre il legislatore ha dedicato una norma specifica, l'art. 295 del D.P.R. 5 ottobre 2010 n. 207, per le procedure di gara interamente gestite con sistemi telematici, stabilendo alcune condizioni generali che devono rispettare, ed in particolare gli strumenti elettronici e telematici che consentono la presentazione delle offerte e la classificazione delle offerte devono impedire di operare variazioni sui documenti, sulle registrazioni di sistema e sulle altre rappresentazioni informatiche e telematiche degli atti e delle operazioni compiute nell'ambito delle procedure.\nGli altri elementi che una gara telematica deve possedere riguardano l'attribuzione in via automatica (a ciascun operatore economico che partecipa alla procedura) di un codice identificativo personale composto da un user ID e una password, oltre alla notifica, per via telematica, del corretto reperimento dell'offerta inviata. Al termine delle attivit\u00e0 di esame e valutazione delle offerte, il sistema telematico produce in automatico la graduatoria.\nInoltre, il sistema telematico deve prevedere mediante un meccanismo casuale automatico di sorteggio del partecipante che deve provare i requisiti possesso dei requisiti di capacit\u00e0 economico-finanziaria e tecnico-organizzativa, come previsto dall'art. 48 del D.Lgs. n. 163/2006.\nTutte questi elementi devono tener conto di altre norme che disciplinano i vari aspetti, che il portale web di una pubblica amministrazione deve rispettare, tra tutte la norma cardine \u00e8 il D.Lgs. n. 82/2005 (Codice dell'amministrazione digitale) in particolare l'art 54 regolamenta che uno dei contenuti che deve avere il sito istituzionale di ciascuna P.A. \u00e8 l'elenco di tutti i bandi di gara.\nTale disposizione \u00e8 stata ripresa e dettagliata dal D.P.C.M. del 26 aprile 2011 \u201cPubblicazione nei siti informatici di atti e provvedimenti concernenti procedure ad evidenza pubblica o di bilanci\".\nOperatori pubblici di E-procurement.\nIl principale operatore pubblico italiano di e-procurement \u00e8 Consip SpA, societ\u00e0 in house del Ministero dell'economia, che impiega e mette a disposizione specifici strumenti di negoziazione: Convenzioni, Mercato Elettronico, Accordi quadro, Sistema dinamico di acquisizione.\nSu 1.200.000 procedure di acquisto che ogni anno la pubblica amministrazione avvia, 430.000 sono state gestite da Consip nel 2013 attraverso sistemi di e-procurement.\nIn sinergia con la piattaforma di e-procurement gestita da Consip, ai fini del contenimento e della razionalizzazione della spesa per l'acquisto di beni e servizi, le regioni possono costituire centrali di acquisto, anche unitamente ad altre regioni, che operano quali centrali di committenza, ai sensi dell'articolo 33 del d.lgs. 163/2006, in favore delle amministrazioni e enti regionali, enti locali, enti del SSN e delle altre pubbliche amministrazioni aventi sede nel medesimo territorio.\nLa Legge Finanziaria 2007, nell'ambito delle iniziative per la razionalizzazione della spesa pubblica nel settore dei beni e servizi, ha previsto la costituzione di un \u201cSistema a Rete\u201d \u2013 tra le suddette centrali di committenza e la Consip - al fine di perseguire l'armonizzazione dei rispettivi piani di razionalizzazione della spesa e realizzare sinergie nell'utilizzo degli strumenti informatici. La Conferenza Permanente per i Rapporti tra lo Stato, le Regioni e le Province Autonome di Trento e Bolzano, il 24 gennaio 2008, ha quindi approvato un Accordo tra Governo, Regioni e Province Autonome che definisce le linee di intervento per la costituzione del \u201cSistema a Rete\u201d.\nUna delle prime centrali d'acquisto regionali \u00e8 stata istituita dalla Regione Puglia, con deliberazione della Giunta Regionale n. 1381 del 3/8/2007, con cui si \u00e8 provveduto a disciplinare la sperimentazione del Centro Territoriale per l'aggregazione dei processi di acquisto degli Enti locali pugliesi (progetto CAT) denominato EmPULIA, con la quale \u00e8 comunemente designata la piattaforma di e-procurement della Regione Puglia. La piattaforma \u00e8 di propriet\u00e0 della Regione Puglia ed \u00e8 gestita da InnovaPuglia S.p.A., societ\u00e0 in house della Regione Puglia, che \u00e8 anche il Soggetto Aggregatore della Regione Puglia. La normativa di riferimento regionale per il Soggetto Aggregatore della Regione Puglia \u00e8 costituita dagli artt. 20, 21 e 22 della L.R. n\u00ba 37 dell'8/8/2014.\nOltre a Empulia, sono oggi presenti altre 27 centrali di committenza territoriali.\nGli interventi normativi relativi alla spending review 2014 (decreto legge n. 66 del 24 aprile 2014, convertito con modificazioni nella Legge n. 89 del 23 giugno 2014), hanno previsto che il Commissario straordinario per la razionalizzazione della spesa per acquisti di beni e servizi promuova lo sviluppo del Sistema a Rete e istituisca, tramite Consip, un elenco delle centrali di committenza."}
{"id": "464058", "revid": "958185", "url": "https://it.wikipedia.org/wiki?curid=464058", "title": "Ciclo del fosforo", "text": "Il ciclo del fosforo \u00e8 un ciclo biogeochimico che descrive il movimento del fosforo attraverso la litosfera, l'idrosfera e la biosfera. Diversamente da molti altri cicli biogeochimici l'atmosfera non assume un ruolo significativo nel movimento del fosforo, dato che le forme in cui si presenta tale elemento sono di solito allo stato solido nelle condizioni ambientali.\nIn alcune condizioni particolari \u00e8 possibile che si formi la specie gassosa fosfina.\nRuolo nel metabolismo.\nIl fosforo \u00e8 un elemento di grande importanza nel metabolismo dei viventi in quanto rientra sia nella costituzione sia degli acidi nucleici sia dei composti energetici per il normale metabolismo cellulare (ATP, GTP, NADPH ecc.). La sua richiesta, infatti, \u00e8 direttamente proporzionale alle attivit\u00e0 metaboliche del complesso di organismi che costituiscono le biocenosi: \u00e8 elevata nel periodo estivo, quando queste attivit\u00e0 sono massime, ed inferiore in quello invernale, quando il metabolismo di gran parte dei componenti della comunit\u00e0 \u00e8 al minimo.\nIl tempo di \"turnover\" \u00e8 quindi molto variabile nelle diverse stagioni (ad esempio in ecosistemi di acque dolci va dall'ordine di 10 minuti in estate a quello di 10 ore in inverno). Non solo: il tempo di \"turnover\" varia anche con gli ambienti (cos\u00ec il passaggio dalla fase sedimentaria a quella organica va da alcune settimane per le acque dolci ad alcune centinaia di anni per gli ecosistemi terrestri).\nIl fosforo presente nel suolo deriva dalla degradazione (per processi chimici, fisici e biotici) di rocce particolarmente ricche di questo elemento (rocce fosfatiche), di apatite (Ca(PO4)3F) o di altri minerali simili a quest'ultima, ma in cui il fluoro (F) \u00e8 sostituito dal cloro (Cl).\nQuesto fosforo, una volta raggiunto il suolo sotto forma di ioni fosfato (PO43-), che sono chimicamente molto stabili sedimenta dopodich\u00e9 viene organicato, cio\u00e8 reso disponibile per gli organismi viventi, da numerose specie di funghi e batteri che lo mutano nella sua forma pi\u00f9 solubile.\nFosforo nel terreno.\nTalvolta le piante superiori possono assorbire fosforo non ancora organicato grazie alla presenza di micorrize, cio\u00e8 ife fungine associate in modo particolare con le radici delle piante, sia esternamente ad esse (ectomicorrize), che internamente ai loro tessuti (micorrize endotrofiche). Sebbene i rapporti tra fungo e vegetale non siano ancora del tutto noti, si ritiene che in questa simbiosi la pianta fornisca al fungo carboidrati ed amminoacidi, mentre questo compie in modo pi\u00f9 efficiente la trasformazione dei fosfati e di altri composti insolubili in forme solubili e quindi assimilabili dall'ospite. Inoltre sembra che l'estensione delle micorrize stesse costituisca una superficie assorbente per il fosforo ben pi\u00f9 efficiente delle sole radici della pianta ospite.\nAd esempio in biocenosi forestali si nota un accrescimento pi\u00f9 rigoglioso per piante che si trovano su un suolo ricco di ife fungine rispetto a piante che si sviluppano su terreni che ne sono privi. Pertanto per la forestazione di nuovi ambienti si utilizzano sperimentalmente plantule micorizzate oppure si effettua un apporto di suolo forestale attivo, cio\u00e8 contenente ife fungine micorriziali.\nIl fosforo si trova anche nei depositi di guano, o escrementi, di cui ad esempio c'\u00e8 una abbondante quantit\u00e0 sulle coste del Per\u00f9."}
{"id": "464060", "revid": "1543377", "url": "https://it.wikipedia.org/wiki?curid=464060", "title": "La Voce d'Italia", "text": "La Voce d'Italia \u00e8 un quotidiano venezuelano in lingua italiana al servizio alla comunit\u00e0 italiana del Venezuela.\nStoria.\nIl quotidiano bilingue (esce tutti i giorni tranne il sabato e la domenica) \u00e8 nato per iniziativa di Gaetano Bafile (7 settembre 1924 - 28 dicembre 2008).\nBafile, ex-partigiano abruzzese, era stato in Italia giornalista del Messaggero. Arriv\u00f2 a Caracas grazie ad un premio giornalistico vinto e nel 1949 fond\u00f2 un settimanale di lingua italiana \"La Voce d'Italia\" che \u00e8 stato per decenni un punto di riferimento importante per la numerosa comunit\u00e0 italiana emigrata nel Venezuela (assieme al \"Corriere di Caracas\", l'altro quotidiano in italiano di Caracas).\nIl 25 gennaio 1999 il settimanale diviene quotidiano grazie ad un aumento di capitale della societ\u00e0 editrice apportato dai nuovi soci, gli imprenditori Di Ludovico e Ranzetti.\nPoco dopo il quotidiano sigla un accordo con il Corriere della Sera che in edizione teletrasmessa \u00e8 stampato dalla tipografia di Bafile a Caracas e venduto abbinato a La Voce d'Italia. L'iniziativa ha successo e dura vari anni. Attualmente il quotidiano non \u00e8 abbinato ad alcun altro stampato italiano.\nDirettore del giornale dalla morte di Gaetano Bafile \u00e8 il figlio Mauro, giornalista, laureato nella \"Scuola di Giornalismo\" dell'Universit\u00e0 Centrale del Venezuela, con esperienza nell'ambito della ricerca economica (ha collaborato con prestigiose riviste specializzate dell'Universit\u00e0 Centrale del Venezuela) e nell'insegnamento (\u00e8 stato professore \"ad honorem\" nella Scuola di Giornalismo dell'Ucv e nei corsi di post-grado della facolt\u00e0 di \"Desarrollo Rural\" sempre dell'Ucv a Maracay - Venezuela).\nL'ex vice-direttore del quotidiano Mariza Bafile \u00e8 stata eletta deputato al Parlamento Italiano nell'aprile 2006 nella Circoscrizione Estero Sud America. Si \u00e8 candidata con l'Ulivo. \u00c8 la prima cittadina italo-venezuelana ad entrare nel parlamento italiano. Non \u00e8 stata riconfermata nel 2008, nonostante fosse capolista nel Pd.\nLa Voce d'Italia fa parte del Cogito (Consorzio Giornali Italiani Transoceanici).\nUsufruisce dei finanziamenti pubblici dell'editoria all'estero, dichiara una tiratura giornaliera di 11.000-12.000 copie. Il numero pi\u00f9 venduto \u00e8 quello del luned\u00ec, con i risultati del campionato di calcio. Tra i temi pi\u00f9 seguiti il problema dei sequestri ai danni di emigrati italiani. Uno dei temi di maggior successo degli ultimi tempi ha riguardato un'inchiesta sui cognomi italiani del Venezuela.\nIl giornale, pur legato alla generazione dei primi migranti, arrivati negli anni '50, che ora hanno abbondantemente superato i 60 anni, si rivolge oggi ai figli dei pionieri, che, perfettamente integrati al tessuto sociale del Paese, molto spesso non parlano italiano, e sono per lo pi\u00f9 giovani professionisti e capitani d'industria ma anche a tutti coloro che hanno simpatie per l'Italia. Il ruolo de \"La Voce d'Italia\", oggi, resta dunque inalterato: la difesa degli interessi della Collettivit\u00e0 italo-venezuelana, dell'Italia e del Venezuela e la divulgazione della cultura italiana in Venezuela."}
{"id": "464064", "revid": "767487", "url": "https://it.wikipedia.org/wiki?curid=464064", "title": "Nitrificazione", "text": "La nitrificazione \u00e8 la trasformazione dell'ammoniaca (NH3) e ioni ammonio (NH4+) in ioni nitrito (NO2-) e successivamente ioni nitrato (NO3-).\nGran parte dell'azoto presente nel suolo si trova sotto forma di ammoniaca e ioni ammonio, derivanti dalla degradazione di proteine, urea o acido urico e tossici per tutti gli organismi viventi.\nLa riconversione di queste sostanze in un composto assimilabile dalle piante avviene tramite i processi di nitrificazione e di nitratazione operati da microrganismi, che ricavano energia metabolica dalle reazioni che catalizzano (e che pertanto, dato che utilizzano composti inorganici per il loro normale metabolismo, rientrano a pieno diritto nel livello trofico dei produttori).\nOrganismi nitrosanti.\nIn primo luogo ci sono i batteri nitrosanti o nitrosatori appartenenti ai generi \"Nitrosomonas\", \"Nitrocystis\" oppure \"Nitrospyra\". Generalmente sono organismi che hanno il loro optimum di attivit\u00e0 a pH neutro o lievemente alcalino e necessitano della presenza di carbonati di calcio e di potassio (CaCO3 e K2CO3). Quindi il loro massimo di efficienza \u00e8 nei suoli di prateria.\nAl contrario i terreni forestali sono acidi e depauperati di calcio e carbonati per liscivazione nei loro livelli superiori. I batteri, perci\u00f2, perdono gran parte della loro efficienza ed il loro ruolo nei processi di nitrificazione viene preso dai funghi del suolo in grado di compiere lo stesso processo. Il rendimento in questo caso \u00e8 per\u00f2 inferiore rispetto a quello dei batteri."}
{"id": "464066", "revid": "729019", "url": "https://it.wikipedia.org/wiki?curid=464066", "title": "George G. Meade", "text": "Biografia.\nCombatt\u00e9, distinguendosi per la sua abilit\u00e0, nelle guerre Seminole in Florida e nella guerra messicano-americana. Durante la guerra civile americana serv\u00ec come generale dell'Unione, ottenendo il comando di una brigata nell'Armata del Potomac. La sua fama gli deriva dall'aver sconfitto il generale Confederato Robert E. Lee nella battaglia di Gettysburg nel 1863. Dal 1864 al 1865 Meade comand\u00f2 l'Armata del Potomac durante le Campagne di Overland, Richmond-Petersburg e Appomattox, ma le sue gesta vennero offuscate dalla diretta supervisione del generale in capo, tenente generale Ulysses S. Grant."}
{"id": "464069", "revid": "123700250", "url": "https://it.wikipedia.org/wiki?curid=464069", "title": "Henry Jarvis Raymond", "text": "Biografia.\nCarriera giornalistica.\nLaureatosi all'Universit\u00e0 del Vermont nel 1840, Dopo aver assistito Horace Greeley nella conduzione di vari giornali, nel 1851 Raymond cre\u00f2 l'azienda \"Raymond, Jones &amp; Co.\", e fond\u00f2 il New York Times il 18 settembre di quell'anno. Raymond fu direttore e proprietario principale del giornale fino alla morte.\nCarriera politica.\nRaymond fu membro della \"New York Assembly\" nel 1850 e nel 1851 appoggi\u00f2 le istanze anti-schiaviste dell'ala del Partito Whig nel Nord."}
{"id": "464072", "revid": "968817", "url": "https://it.wikipedia.org/wiki?curid=464072", "title": "Coccatrice", "text": "La coccatrice o cocadrille (nell'ambito dei giochi di ruolo anche gallo serpente, in inglese \"cockatrice\"; in francese anche \"coquatrix\", \"coquadrille\" o \"basilecoq\") \u00e8 una creatura leggendaria dal corpo di drago o di viverna, ma con una testa da gallo. Ha anche alcune caratteristiche in comune con le lucertole, come la lunga e squamosa coda, una lingua biforcuta e molto altro. Si supponeva che nascesse da un uovo di gallina, covato per\u00f2 da un rospo o da un serpente, per ben 9 o 7 anni a seconda della fonte. L'uovo si chiamava in Francia (Normandia) \"codrille\" e alla schiusa nasceva un serpentello che all'et\u00e0 di sette anni volava a Babilonia. In alcune versioni doveva essere covata nel letame.\nIl risultato era un mostro uguale a quello gi\u00e0 descritto qui sopra.\nPoteri.\nLe sue abilit\u00e0 magiche includerebbero la capacit\u00e0 di pietrificare o uccidere con il tocco o a volte anche solo con l'alito. La coccatrice somiglia molto nella genesi e nelle abilit\u00e0 ad un'altra creatura leggendaria, il basilisco. La \"Jewish Encyclopedia\" le considera identiche, forse sbagliandosi, ma vi sono comunque molti elementi in comune ai due miti.\nNel \"Libro degli esseri immaginari\", Borges riporta anche che nel Medioevo il basilisco \u00e8 descritto come un gallo quadrupede e coronato, con coda di serpente, ricevendo da Chaucer il nome di \"basili-cock\": \nCome per la testa di Medusa, i poteri pietrificanti della coccatrice sono efficaci anche dopo la morte.\nAraldica.\nNon \u00e8 una figura molto comune in araldica e viene spesso confusa con il basilisco. Come il gallo viene spesso raffigurata con la cresta, i bargigli e il becco di un colore diverso dal resto del corpo.\nUna coccatrice \u00e8 stata scelta nel settembre del 1937 come simbolo del No. 3 (Fighter) Squadron della Royal Air Force poich\u00e9 secondo la mitologia sarebbe stata la prima creatura a volare."}
{"id": "464073", "revid": "68337", "url": "https://it.wikipedia.org/wiki?curid=464073", "title": "Nitratazione", "text": "Si chiama nitratazione la reazione terminale di mineralizzazione dell'azoto nel suolo e consiste nella trasformazione degli ioni nitrito (NO2-) in nitrati (NO3-).\nAnche in questo processo intervengono microrganismi, detti nitratanti, che utilizzano composti inorganici come i nitriti e, nel trasformarli in nitrati, ricavano energia metabolica.\nIn primo luogo i batteri del genere \"Nitrobacter\". Questi, per\u00f2, necessitano di suoli a pH neutro o lievemente alcalini e ricchi di carbonato di calcio (CaCO3) e di potassio (K2CO3). In terreni acidi e poveri di questi composti come i suoli forestali intervengono funghi in grado di operare la stessa mineralizzazione, ma con rese sensibilmente inferiori rispetto ai batteri."}
{"id": "464074", "revid": "767487", "url": "https://it.wikipedia.org/wiki?curid=464074", "title": "Alessandro Staropoli", "text": "Biografia.\nGi\u00e0 all'et\u00e0 di 8 anni, Alessandro Staropoli riceve il suo primo pianoforte e inizia a studiarne le basi da un insegnante privato di musica classica. Inizia ad avvicinarsi al mondo del metal dopo aver comprato il suo primo vinile: la canzone \"The final countdown\" degli Europe. Staropoli afferma di essere un grande amante della natura, ed ha un profondo interesse per la meditazione ed i campi spirituali.\nNel 1990 conobbe Luca Turilli ad uno stage di tecniche mentali (dove si impara ad avere pi\u00f9 controllo sulla propria mente). La sera i due cenarono assieme e scoprirono di avere gli stessi interessi musicali. L'anno successivo Turilli e Staropoli cominciarono a comporre le loro prime canzoni (alcune volte si recavano in montagna per comporre, traendo ispirazione dal panorama montano). Lo stesso anno i due conobbero Daniele Carbonera che entr\u00f2 a far parte della band come batterista.\nDopo aver pubblicato i primi due demo, \"Land of immortals\" (1994) ed \"Eternal Glory\" (1995) ed aver ottenuto un contratto con la casa discografica Limb Music Production, nel 1997 conobbe Fabio Lione che sarebbe diventato il cantante della band, andando a sostituire Cristiano Adacher; fu proprio in quell'anno che venne registrato il primo album della band Rhapsody, \"Legendary Tales\".\nNegli anni successivi Alex si dedic\u00f2 alla band, che si trov\u00f2 a fronteggiare tour e interviste, ed Alex conobbe molti personaggi importanti della scena metal, tra cui Joey DeMaio, bassista dei Manowar, che divenne inoltre manager degli stessi Rhapsody.\nNel 2005 ha cominciato a lavorare sul suo primo album solista.\nStile e influenze.\nLe sue composizioni si ispirano soprattutto a grandi musicisti classici del passato come Vivaldi, Bach e Paganini.\nCon gli anni diviene un tastierista virtuoso, i cui assoli all'inizio si basavano principalmente sulla velocit\u00e0, mentre negli ultimi dischi viene anche usato l'effetto bending."}
{"id": "464075", "revid": "287204", "url": "https://it.wikipedia.org/wiki?curid=464075", "title": "Finanziaria", "text": ""}
{"id": "464076", "revid": "1718925", "url": "https://it.wikipedia.org/wiki?curid=464076", "title": "Glucosio-6-fosfato deidrogenasi", "text": "La glucosio-6-fosfato deidrogenasi (G6PD) \u00e8 l'enzima che catalizza la prima reazione della via dei pentoso fosfati:\nTale reazione \u00e8 la prima della via dei pentoso fosfati. \u00c8 una reazione ossidativa ed irreversibile, che ha lo scopo di trasformare il glucosio 6 fosfato a glucunolattone. Quest'ultimo a sua volta, per intervento di una lattonasi, si trasformer\u00e0 formando l'acido 6-fosfogluconico.\nFunzionamento.\nLa G6PD, nella prima tappa della via, catalizza la deidrogenazione del glucosio-6-fosfato a 6-fosfoglucono-\u0394-lattone, utilizzando come cofattore una molecola di NADP+ (Nicotinammide Adenin Dinucleotide Fosfato) che preleva gli equivalenti riducenti dal carbonio 1 del glucosio-6-fosfato. Dunque in questa reazione si genera NADPH + H+, il quale \u00e8 un riducente importantissimo in processi anabolici quali la biosintesi degli acidi grassi e del colesterolo, ma anche come cofattore di enzimi che catalizzano la \"detossificazione di specie reattive perossidanti\" come il perossido di idrogeno (H2O2). Il NADPH, infatti, \u00e8 coenzima della \"catalasi\", enzima che detossifica il perossido di idrogeno ad acqua e ossigeno molecolare, ma ha anche un altro essenziale ruolo. La detossificazione del perossido di idrogeno ad acqua pu\u00f2 infatti essere catalizzata da un altro enzima, detto \"glutatione perossidasi\", in cui il glutatione riduce l'acqua ossigenata ossidandosi; per rigenerare enzima attivo dopo ogni reazione di detossificazione, il glutatione della perossidasi deve essere di nuovo ridotto, e questo compito \u00e8 assolto dal NADPH il quale cede i propri equivalenti riducenti al glutatione riducendolo. \nIn specifici casi, la G6PD \u00e8 in grado di agire con una velocit\u00e0 di reazione molto ridotta anche sul \u03b2-D-glucosio o su altri zuccheri. In determinate condizioni, \u00e8 anche in grado di ridurre il NAD+ invece che il NADP+.\nCarenza.\nIn caso di carenza genetica di G6PD, condizione nota come \"favismo\", la prima reazione della via del pentosio fosfato non \u00e8 svolta efficientemente, per cui si crea una carenza di NADPH. Da ci\u00f2 deriva l'impossibilit\u00e0 di riportare ogni volta il glutatione della perossidasi in forma ridotta, cosicch\u00e9 diventa difficile la detossificazione di specie reattive perossidanti come l'acqua ossigenata ed altri radicali derivanti da farmaci (antimalarici, sulfamidici) o anche da un agente tossico contenuto nelle fave, la divicina. \nIn caso di contatto con questi tossici, i soggetti favici, vengono esposti ad altissimo stress ossidativo, a cui vanno particolarmente soggette le membrane cellulari. Il danno maggiore \u00e8 subito dagli eritrociti, i quali vanno incontro a lisi, con liberazione di emoglobina in circolo e conseguente possibilit\u00e0 di ittero: si ha una crisi emolitica. Per questo \u00e8 importante che persone affette da favismo non vengano mai a contatto, n\u00e9 diretto n\u00e9 indiretto, con fave fresche, ed anche che non gli vengano somministrati determinati farmaci; nel caso ci\u00f2 succedesse, la crisi emolitica scatenata potrebbe in breve condurre a morte.\nRegolazione dell'enzima.\nL'enzima pu\u00f2 essere soggetto a regolazione a diversi livelli. \nSuoi inibitori allosterici sono l'AMP e l'ADP ed un suo prodotto di reazione, il NADPH. Pu\u00f2 essere modulata anche dall'intermedio palmitoil-coenzima A e dalle concentrazioni di anioni pirofosfato. Gli anioni vanadato inibiscono l'enzima in modo competitivo, mentre l'unico inibitore non-competitivo noto \u00e8 lo steroide endogeno deidroepiandrosterone (ne esistono anche dei derivati pi\u00f9 potenti), usato nei laboratori di biochimica per lo studio dell'enzima.\nIn presenza di uno stato diabetico, le alte concentrazioni cellulari o tissutali di glucosio portano all'inibizione dell'enzima attraverso la sua fosforilazione mediata dalla chinasi AMP ciclico-dipendente (PKA). A livello endoteliale, invece, l'enzima pu\u00f2 essere fosforilato su tirosina dalla chinasi proto-oncogenica c-Src. Questo processo sembra possa servire ad alcune delle azioni molecolari del fattore di crescita dell'endotelio vascolare (\"vascular endothelial growth factor\", VEGF) per promuovere l'angiogenesi.\nInfine, l'enzima \u00e8 naturalmente indotto dall'insulina attraverso l'ausilio della via metabolica della chinasi dipendente dai fosfoinositidi (PI-3K) e dalla chinasi mitogenica MTOR. Il processo, infatti, \u00e8 sensibile all'inibitore di questa chinasi, l'immunosoppressore rapamicina.\nLe varianti alleliche dell'enzima.\nLa carenza da G6PD \u00e8 classificata fenotipicamente su base percentuale di attivit\u00e0 enzimatica: questa eterogeneit\u00e0 clinica ha un fondamento su base genetica in quanto mutazioni differenti stanno alla base di questa differente manifestazione del tratto."}
{"id": "464077", "revid": "287204", "url": "https://it.wikipedia.org/wiki?curid=464077", "title": "Brian Vaughan", "text": "Carriera.\n\u00c8 stato nominato per l'Harvey e l'Eisner Award, \u00e8 co-creatore di molte serie di successo, tra cui \"Y - L'ultimo uomo sulla Terra\", \"Runaways\" ed \"Ex Machina\". Inizi\u00f2 a scrivere fumetti gi\u00e0 mentre frequentava l'universit\u00e0 a New York; il primo fumetto che Vaughan pubblic\u00f2 fu \"Cable\" n. 43 (Marvel Comics).\nVaughan ha lavorato con la maggior parte dei personaggi sia della DC Comics che della Marvel, inclusi Batman e gli X-Men. Ha anche scritto, in passato, sceneggiature e soggetti teatrali, dedicandosi per lo pi\u00f9 a commedie; \u00e8 del 2003 la sua prima sceneggiatura per \"On the Road for Christmas\", un corto animato di 5 minuti. Si era parlato di un suo coinvolgimento, poi non concretizzato, nella stesura della sceneggiatura del film \"Ex Machina\", tratto dal suo omonimo fumetto.\nDal 2012 lavora alla serie a fumetti fantascientifica e grottesca \"Saga\", illustrata da Fiona Staples.\n\u00c8 inoltre uno degli sceneggiatori delle due serie televisive \"Lost\" e \"Under The Dome\"."}
{"id": "464078", "revid": "287204", "url": "https://it.wikipedia.org/wiki?curid=464078", "title": "Uraniargento", "text": "Uraniargento \u00e8 una breve collana editoriale di fantascienza, nata come \"figlia\" di \"Urania\" e composta da quattordici numeri, usciti con frequenza grossomodo mensile fra il marzo 1995 ed il febbraio 1996.\nStoria editoriale.\nIl direttore della collana fu Stefano Magagnoli ed il curatore Giuseppe Lippi, gli stessi della collana principale. A partire dal n. 7, sul \"colophon\" viene indicato il codice ISSN 1123-3290 (il codice corretto era: 1123-329X), desunto scorrettamente dal codice a barre sulla quarta di copertina.\nSulla base di quanto affermato dal curatore nella \"Nota introduttiva\" al primo numero, lo scopo di Urania Argento fu quello di accogliere le prime ristampe economiche di opere comparse in altre collane Mondadori di maggior costo, oppure opere inedite che si presentassero fin da principio come \"classici\"; fra questi ultimi, quei romanzi o cicli che per la loro mole avrebbero avuto un costo proibitivo per i quattordicinali di Urania.\nIl nome della collana deriva dal colore della copertina e del dorso, che intenzionalmente richiama il color argenteo usato per i numeri denominati \"Speciale\" di Urania, e che sono presentati come i suoi progenitori storici.\nIl logo \u00e8 bianco ed argento su fondo blu ed \u00e8 scritto come \"URANIARGENTO\".\nAnche le maggiori dimensioni (21,5 per 13\u00a0cm), il carattere tipografico pi\u00f9 grande e la stampa del testo su una sola colonna mostrano l'intento di farne un volume che possa essere presentato in libreria.\nDopo la sua chiusura, l'eredit\u00e0 della collana \u00e8 stata raccolta da \"Urania Speciale\"."}
{"id": "464079", "revid": "124543165", "url": "https://it.wikipedia.org/wiki?curid=464079", "title": "Simonetta Di Pippo", "text": "Il Direttore dell'UNOOSA, nell'esercizio delle sue funzioni, promuove la cooperazione internazionale allo scopo di ampliare la diffusione dei benefici derivanti dall'uso pacifico dello spazio extra-atmosferico all'intera umanit\u00e0. \nBiografia.\nLaureata in Fisica, indirizzo Astrofisica e Fisica Spaziale, presso l'Universit\u00e0 di Roma \"La Sapienza\", nel 1986 viene assunta dal Piano Spaziale Nazionale divenuto nel 1988 Agenzia Spaziale Italiana (ASI).\nLe sue responsabilit\u00e0 comprendevano dall'osservazione della Terra ad aree di programma come automazione e robotica, dalle scienze applicate al volo umano spaziale. \nNella sua carriera, ha seguito importanti programmi internazionali: dal 1989 delegato italiano presso l'Agenzia Spaziale Europea (ESA) per la Stazione Spaziale Internazionale; esperta europea per la NASA del programma internazionale di esplorazione di Marte; ha collaborato alla predisposizione del programma Aurora dell'ESA per l'esplorazione robotica e umana del sistema solare. Nel 2001 \u00e8 stata nominata responsabile per l'ASI del coordinamento della missione \"Marco Polo\" e da ottobre 2002 a maggio 2008 ha assunto la responsabilit\u00e0 del settore Osservazione dell'Universo sempre presso l'Agenzia Spaziale Italiana.\nDal luglio 2005 fino all'aprile 2008 \u00e8 stata Presidente del Comitato di Programma dell'ESA per il volo umano, la microgravit\u00e0 e l'esplorazione, mentre nel 2007 diviene il referente per la missione dell'astronauta italiano Paolo Nespoli a bordo del volo Shuttle STS-120.\nDirettore del Volo Umano presso ESA Agenzia Spaziale Europea dal maggio 2008 al marzo 2011, quando diviene Consigliere Speciale del Direttore Generale dell'ESA, ruolo che ricoprir\u00e1 sino al maggio 2012.\nIn qualit\u00e0 di Direttore in ESA le sue responsabilit\u00e0 variavano dalla produzione dell'Automated Transfer Vehicle (ATV) alla gestione del corpo degli Astronauti europei, dai programmi di ricerca e di scienza in microgravit\u00e0 alla preparazione di programmi futuri di esplorazione umana del Sistema Solare e dello sviluppo di un nuovo sistema di trasporto spaziale europeo. Di Pippo \u00e8 stata inoltre tra i principali fautori dello sviluppo di una Strategia Globale per l'esplorazione (Global Exploration Strategy \u2013 GES) che ha oggi il supporto di 14 agenzie spaziali nazionali di tutto il mondo. \nRimane in ambito europeo fino al marzo 2014 ricoprendo l'incarico di responsabile dell'Osservatorio per la politica spaziale europea dell'Agenzia Spaziale Italiana. \nNel 2009 per promuovere la leadership femminile nel settore dell'aerospazio co-fonda l'associazione \"Women in Aerospace \u2013 Europe\", di cui \u00e8 stata presidente fino al giugno 2016 per poi assumere la carica di presidente onorario. Da aprile del 2013 fa parte del Global Board Ready Women, l'elenco di potenziali top manager compilato dalle Business School europee nell'ambito dell'iniziativa Women On Boards Initiative.\nEletta Accademico dell'International Academy of Astronautics a luglio 2013, conduce dal luglio 2012 per conto dell'Accademia lo studio \"Public/Private Human Access to Space\", con il compito di analizzare su scala globale la possibilit\u00e0 di sviluppo del mercato dei voli umani commerciali.\nDal 23 marzo 2014 \u00e8 il nuovo Direttore dell'Ufficio per gli Affari dello Spazio Extra-Atmosferico delle Nazioni Unite (UNOOSA), con sede a Vienna.\nNel ruolo di Direttore, Simonetta Di Pippo elabora le strategie, le politiche e supervisiona tutte le attivit\u00e0 svolte dall'Ufficio, assicurando che vengano sviluppate conformemente al mandato rispettivamente dell'Assemblea Generale delle Nazioni Unite e del Comitato sugli usi pacifici dello spazio extra-atmosferico (COPUOS secondo la sigla in inglese). \nNel 2015 Di Pippo viene nominata membro del Bord of Trustees, ovvero l'organo esecutivo e decisionale della IAA e della giuria dell'Hubert Curies award promosso da Eurodisy che riconoscer\u00e0 questa importante onorificenza a coloro che hanno implementato la diffusione dei benefici derivanti dalle tecnologie spaziali all'intera societ\u00e0.\nNel 2006 le viene conferito, dall'allora Presidente della Repubblica Italiana, Carlo Azeglio Ciampi, il titolo di \u201cCavaliere Ufficiale al Merito\u201d grazie all'impegno dimostrato nello sviluppo di ricerche scientifiche, tecnologie e applicazioni spaziali.\nPremi e onorificenze.\nIl 10 maggio 2013 la St' John University con sede italiana a Vinovo (TO) le ha conferito la Laurea Honoris Causa in Environmental Studies.\nDivulgazione.\nSimonetta Di Pippo \u00e8 autrice del libro \u2018'Astronauti'\u2019 ed ha collaborato alla stesura del capitolo dedicato alla planetologia dell'Enciclopedia Treccani. \u00c8 inoltre autrice di numerose pubblicazioni scientifiche (circa 60) e anche di molti rapporti tecnici, proposte scientifiche e accordi di collaborazione internazionale (circa 50). Ha pubblicato articoli su quotidiani e riviste, nazionali ed internazionali e numerose sono le attivit\u00e0 di insegnamento presso lo Space Policy Institute della George Washington University (dove ricopre il ruolo di visiting faculty) e la Libera Universit\u00e0 Internazionale degli Studi Sociali (LUISS) di Roma. Presenza continuata in TV e trasmissioni radiofoniche (sono oltre 700 i pezzi raccolti a lei dedicati via radio, tv e su carta stampata). Partecipa spesso come membro di comitato scientifico a congressi, conferenze e workshops, principalmente internazionali. Collabora da anni a vari festival Internazionali della Scienza (Genova, Roma, Perugia, Bergamo).\nNel 2006 e nel 2008, ha fatto parte della giuria del Premio BepiColombo. Ha supportato per diversi anni come membro del comitato d'onore la regata \u2018HandyCup\u2019, manifestazione di vela solidale organizzata sotto l'Alto Patronato del Presidente della Repubblica. \u00c8 stata membro della giuria della finale nazionale del concorso di divulgazione scientifica Famelab. La sua biografia \u00e8 stata inserita nel libro \"Merito al femminile - Talenti di donne tra lavoro e vita privata\", realizzato a Giugno 2010 e promosso dal Ministero del Lavoro, Salute e Politiche Sociali \u2013 Ufficio della consigliera nazionale di Parit\u00e0, dal Ministero per le Pari Opportunit\u00e0 e dall'Unione degli industriali (Uir) e delle imprese di Roma, Comitato strategico Uir femminile plurale.\nOspite tra gli intervenuti a TEDxBologna II, \u00e8 attualmente membro del Comitato Scientifico. Cura un blog su LaStampa.it all'interno della rubrica on line TuttoGreen chiamato SpazioGreen."}
{"id": "464080", "revid": "12217", "url": "https://it.wikipedia.org/wiki?curid=464080", "title": "Cockatrice", "text": ""}
{"id": "464081", "revid": "46291", "url": "https://it.wikipedia.org/wiki?curid=464081", "title": "Strychnos", "text": "Il genere Strychnos comprende circa 200 specie di alberi e liane diffuse nelle regioni tropicali ed equatoriali di tutto il mondo, appartenenti alla famiglia delle Loganiacee.\nCaratteristiche.\nLe foglie sono opposte.\nI fiori sono di solito poco appariscenti, in genere biancastri, riuniti in infiorescenze, con corolla gamopetala regolare. In molte specie sono anche maleodoranti.\nI frutti (drupe o bacche) hanno dimensioni variabili, in alcune specie anche pi\u00f9 grossi di una mela, e contengono pochi grossi semi in una polpa gelatinosa.\nQuasi tutte le specie di questo genere sono ricche di alcaloidi altamente velenosi, in particolare la stricnina e la brucina.\nSpecie.\nTra le circa 200 specie appartenenti a questo genere, menzioniamo le seguenti:\nUsi.\n\"Strychnos nux-vomica\" e altre specie sono usate per scopi medicinali in erboristeria, in omeopatia e anche per applicazioni particolari nella medicina moderna.\nL'estratto di alcune specie \u00e8 stato utilizzato proprio per la sua tossicit\u00e0, per preparare frecce avvelenate presso i popoli primitivi o esche avvelenate per topi presso i popoli pi\u00f9 evoluti, fino a tempi recenti. Importanti furono gli studi sugli alcaloidi di \"Strychnos\" eseguiti per un trentennio nell'Istituto Superiore di Sanit\u00e0 di Roma che portarono fra l'altro alla scoperta degli effetti miorilassanti, utilizzati soprattutto in chirurgia addominale e toracica, e che fecero ottenere a Bovet il Premio Nobel per la medicina nel 1957.\nAlcune specie (in particolare \"S. Gerrardi\", \"S. innocua\", \"S. madagascariensis\", \"S. potatorum\") hanno limitata applicazione nell'alimentazione locale, in India e in Africa. In alcuni casi, i frutti vengono cotti prima del consumo.\nStoria: da Upas tieut\u00e8 alla stricnina.\nJean Baptiste Leschenault de La Tour (1773-1826), botanico e naturalista, lavora per molti anni a Giava come etnobotanico. Si interessa vivamente allo studio dei veleni da freccia ed in particolare all'Upas tieut\u00e8. Scopre (nel 1805) che si prepara usando la radice grattugiata di una pianta locale, posta a macerare in acqua e quindi ridotta ad un liquido denso come melassa, usato appunto come veleno da freccia di micidiale efficacia. A Parigi la sostanza viene identificata come appartenente al genere \"Strychnos\", gi\u00e0 conosciuto in Occidente per la \"Strychnos nux-vomica\", conosciuta sin dal 1683 come induttore del vomito e convulsivo (usato poi in omeopatia).\nNel 1808 egli d\u00e0 l'estratto a due giovani ricercatori francesi, Fran\u00e7ois Magendie e Raffeneau-Delile. I due ricercatori sperimentarono il veleno su molti animali e nel 1809 pubblicano i risultati descrivendo il meccanismo d'azione del veleno, che causa convulsioni, calma, poi convulsioni e morte per asfissia. Gli autori concludono che il veleno non ha un effetto sul cervello ma sul midollo spinale. \u00c8 questa la prima volta che si definisce un organo specifico d'azione per un veleno, ed \u00e8 una pietra miliare nella storia della farmacodinamica. \u00c8 questo esperimento che indurr\u00e0 poi i successivi studi di Magendie sull'assorbimento e la distribuzione dei veleni ed altre sostanze, e quindi alla \u201cLegge di Magendie\u201d che distingue tra radici dorsali sensorie e ventrali motorie.\nFu solo dieci anni dopo, nel 1819, che la sostanza responsabile per le convulsioni, la stricnina, fu isolata. Pelletier e Cavendou nel 1819 la isolarono da Strychnos nux-vomica e nel 1824 da Upas tieut\u00e8.\nNel 1819 Magendie introdusse la stricnina in medicina clinica, per aumentare il tono muscolare di un paziente sofferente di debolezza muscolare a seguito di una malattia del sistema nervoso centrale. Da quell'esperimento in poi la stricnina entr\u00f2 nella clinica per moltissimi disordini (colera, epilessia, tubercolosi, per rinforzare gli organi pelvici delle ragazze in pubert\u00e0) senza avere alcuna attivit\u00e0 realmente curativa, e portando probabilmente a molti decessi. L'unico ruolo in medicina per la stricnina (ed \u00e8 stato fondamentale) \u00e8 quello di strumento di ricerca in farmacodinamica. Sappiamo infatti oggi che essa possiede la sua attivit\u00e0 convulsiva perch\u00e9 interagisce (antagonista selettivo competitivo) con l'inibizione post-sinaptica mediata dalla glicina.\nCuriosit\u00e0.\nIl personaggio letterario Sandokan, protagonista di alcuni romanzi del Ciclo indo-malese di Emilio Salgari, avvelena la punta del suo kriss nel veleno dell'Upas."}
{"id": "464082", "revid": "1104133", "url": "https://it.wikipedia.org/wiki?curid=464082", "title": "New Radicals", "text": "I New Radicals sono stati un gruppo musicale rock alternativo statunitense formato nel 1997 e attivo fino al 1999. Nel 2021 la band si \u00e8 ricostituita per una sola esibizione.\nStoria.\nI loro lavori sono stati racchiusi in un solo album, \"Maybe You've Been Brainwashed Too\" (numero 41 in USA numero 10 nel Regno Unito), da cui \u00e8 stato estratto il famoso singolo \"You Get What You Give\" (numero 36 USA, numero 5 UK), che conobbe grande successo e attir\u00f2 su di s\u00e9 controversie per via di alcune parti del testo in cui si sbeffeggiavano alcune celebrit\u00e0. Dopo questo lavoro si sono sciolti; sono considerati una one-hit wonder.\n Gli Hanson, conoscendolo, lo definirono \"un po' un personaggio, ma un ragazzo in gamba\". Dopo aver lasciato il gruppo continu\u00f2 e continua a scrivere testi per molti artisti importanti come Santana, Sophie Ellis-Bextor, Ronan Keating e altri ancora.\nIl 20 gennaio del 2021 la band si \u00e8 riunita dopo ventidue anni al fine di esibirsi alla cerimonia di insediamento del presidente statunitense Joe Biden."}
{"id": "464083", "revid": "110157", "url": "https://it.wikipedia.org/wiki?curid=464083", "title": "Coppa Italia 1996-1997", "text": "La Coppa Italia 1996-1997 \u00e8 stata la 50\u00aa edizione della manifestazione calcistica.\n\u00c8 iniziata il 24 agosto 1996 e si \u00e8 conclusa il 29 maggio 1997.\nLa coppa fu vinta per la prima volta dal , che perse la finale di andata contro il per 1-0, ma ribalt\u00f2 il risultato in quella di ritorno aggiudicandosi il trofeo nei tempi supplementari (3-0).\nFormula.\nL'edizione prevedeva gare a eliminazione diretta per i primi tre turni, mentre quarti di finale, semifinali e finale vennero disputati su sfide di andata e ritorno.\nPer quest'unica edizione, nel secondo e terzo turno \u2014 in coincidenza con l'entrata in tabellone delle \"big\" \u2014 fu introdotta la novit\u00e0 della ripetizione, sul calco della FA Cup: in caso di parit\u00e0 al 90' la partita veniva rigiocata, con la formazione dal \"ranking\" migliore che andava a godere del fattore campo; in caso di ulteriore pareggio anche nel \"replay\", stavolta la sfida proseguiva con tempi supplementari ed eventuali tiri di rigore.\nRisultati.\nFase a eliminazione diretta.\nPrimo turno.\n \n \n \nSecondo turno.\n \n \n \n \n \n \n \nRipetizione.\n \nTerzo turno.\n \n \n \nRipetizione.\n \nFase finale.\nQuarti di finale.\nAndata.\n \nRitorno.\n \nSemifinali.\n "}
{"id": "464085", "revid": "22356", "url": "https://it.wikipedia.org/wiki?curid=464085", "title": "Macrauchenia", "text": ""}
{"id": "464090", "revid": "90765669", "url": "https://it.wikipedia.org/wiki?curid=464090", "title": "Jonas Quinn", "text": "Jonas Quinn \u00e8 un personaggio immaginario appartenente all'universo fantascientifico di \"Stargate SG-1\".\nBiografia.\nJonas Quinn \u00e8 un Langarano e sul suo pianeta natio era un giovane e talentuoso ricercatore e consigliere del Primo Ministro, fiore all'occhiello di Kelowna. Jonas faceva parte del \"progetto naquadria\", un progetto top-secret ideato per lo studio di un nuovo minerale appena scoperto, il Naquadria appunto, un minerale che pu\u00f2 emettere molta energia, ma \u00e8 anche molto instabile. La sua vita ha una svolta quando l'SG-1 arriva a Kelowna in esplorazione. Infatti, durante la visita dell'SG-1 al laboratorio dove si studia il nuovo minerale, avviene un incidente: un esperimento col Naquadria \u00e8 andato fuori controllo e rischia di creare una reazione nucleare che pu\u00f2 uccidere milioni di vite. Daniel \u00e8 costretto a prendersi una dose di radiazioni per annullare il processo, sapendo che probabilmente, a causa delle radiazioni, morir\u00e0. Mentre Daniel sacrifica la propria vita, lui rimane immobile, terrorizzato da ci\u00f2 che poteva succedergli. Tormentato dai sensi di colpa, segue l'SG-1 sulla Terra per vegliare sul Dr. Jackson. Jonas, dopo l'ascensione di Daniel Jackson, si un\u00ec all'SG-1 e mostra subito uno stupefacente intelletto e la capacit\u00e0 di leggere e capire le cose molto pi\u00f9 velocemente delle persone che abitano sulla Terra, abilit\u00e0 che sembra sia una caratteristica condivisa dalla gente del suo pianeta.\nDopo aver passato diversi mesi presso il Comando Stargate (SGC) a leggere gli appunti di Daniel Jackson, decise di entrare a far parte dell'SG-1 in memoria di questi. Una delle sue motivazioni \u00e8 il rimorso: Daniel aveva rischiato la vita per salvare il pianeta natale di Jonas, mentre lui non aveva fatto nulla. Inoltre vuole contribuire alla lotta contro i Goa'uld, cos\u00ec che un giorno possa difendere il proprio pianeta.\nI membri rimanenti del SG-1 non condividevano l'idea di avere Jonas al posto di Daniel, atteggiamento mostrato specialmente da O'Neill. Anche Sam non era favorevole, ma comunque si comport\u00f2 amichevolmente con lui, cercando di farlo integrare alla base. Teal'c fu colui che comprese meglio i sentimenti di Jonas e il primo a suggerire in modo serio la possibilit\u00e0 di averlo al posto di Daniel.\nDopo che Jonas aiut\u00f2 Carter con un piano per salvare la Terra dalle macchinazioni di Anubis, O'Neill, messo di fronte alla possibilit\u00e0 che un russo si unisse al SG-1, decise di prendere Jonas. Serv\u00ec del tempo prima che Jack accettasse appieno il nuovo membro, ma quando Jonas salv\u00f2 le vite della squadra su un Ha'tak sommerso, Jack si convinse del fatto che avrebbe potuto essere un ottimo compagno.\nCon il ritorno di Daniel, Jonas torna su Kelowna, dove riassume il ruolo di ricercatore."}
{"id": "464091", "revid": "72396", "url": "https://it.wikipedia.org/wiki?curid=464091", "title": "Mitologia giapponese", "text": "La mitologia giapponese \u00e8 un complesso sistema di credenze e di culti.\nCaratteristiche.\nIl pantheon shintoista, da solo, gi\u00e0 vanta una \"collezione\" di pi\u00f9 di 8 milioni di \"kami\" (parola giapponese per \"spirito\", \"nume\" o \"divinit\u00e0\"). Nonostante l'influenza dell'antica civilt\u00e0 cinese, la maggior parte della mitologia e della religione giapponesi \u00e8 autoctona. Abbraccia tradizioni shintoiste e buddhiste, ma anche credenze popolari legate all'agricoltura. Oltretutto, diversamente dalle mitologie greche, nordiche ed egiziane, \u00e8 relativamente difficile distinguere che cosa \u00e8 veramente \"mito\" in quella giapponese.\nPer indicare quelli che gli occidentali considerano demoni, i giapponesi utilizzano il termine Mazoku.\nIl pensiero mitologico giapponese, come cio\u00e8 \u00e8 generalmente riconosciuto oggi, si basa sul \"Kojiki\", sul \"Nihonshoki\" e su altri libri complementari. Il \"Kojiki\", o \"registrazione di cose antiche\", \u00e8 il pi\u00f9 antico libro riconosciuto di miti, leggende e storie giapponesi. Lo \"Shintoshu\" spiega le origini delle divinit\u00e0 giapponesi da un punto di vista buddista, mentre il \"Hotsuma Tsutae\" riporta una versione sostanzialmente diversa della mitologia nipponica.\nUn'importante conseguenza della mitologia giapponese, spiegando le origini della Famiglia Imperiale nipponica, \u00e8 che le attribuisce una discendenza divina. La parola giapponese per \"Imperatore\", \"tenn\u014d\" (\u5929\u7687), significa appunto \"imperatore divino\" (l'ideogramma \u5929 significa \"celeste\", \"del paradiso\").\nPronuncia dei nomi propri.\nNumerose divinit\u00e0 appaiono nella mitologia giapponese, e molte di esse hanno pi\u00f9 di un nome. Inoltre, alcuni dei loro nomi sono cos\u00ec lunghi da risultare tediosi per la maggioranza dei lettori. Perci\u00f2 questo articolo elenca solo i nomi pi\u00f9 importanti, che verranno trascritti in forma abbreviata. Altre forme di abbreviazione sono comunque in uso.\n(Per esempio, \"Ninigi\", o per esteso \"Ame-Nigishikuni-Nigishiamatsuhiko-Hikono-no-Ninigi-no-Mikoto\", pu\u00f2 anche essere abbreviato con \"Hikoho-no-Ninigi\" o \"Hono-Ninigi\").\nIn alcune parti di quest'articolo, i nomi propri sono scritti in maniera storica. Inoltre, le lettere sottolineate \"h\", \"y\", \"w\" indicano suoni muti; sono omesse dalla pronuncia moderna. (La sottolineatura \u00e8 prettamente usata per non creare confusione). Altre sillabe sono modernizzate come segue (vedi anche lingua giapponese). Da notare che talvolta vengono usate entrambe le trascrizioni fonetiche.\nPer ragioni storiche, \"K\", \"S\", \"T\" e \"H\" sono talvolta confuse con, rispettivamente, \"G\", \"Z\", \"D\" e \"B\".\nMito della Creazione.\nLe prime divinit\u00e0 diedero alla luce due esseri divini, l'essenza maschile \"Izanagi\" e l'essenza femminile \"Izanami\", che incaricarono di creare la prima terra. Per aiutarli in tale compito, venne loro donata un'alabarda ingioiellata, chiamata \"Amanonuhoko\" (\"Alabarda Celeste della Palude\"). Le due divinit\u00e0 andarono quindi al ponte che collegava cielo e terra, l\"'Amenoukihashi\" (\"Ponte Fluttuante del Cielo\"), e mescolarono il mare sottostante con l'alabarda. Quando alcune gocce di acqua salata precipitarono da questa, si trasformarono nell'isola di \"Onogoro\". Izanami e Izanagi scesero dal ponte del cielo e realizzarono la loro dimora sull'isola. Vollero infine avere dei figli, cos\u00ec eressero un pilastro (chiamato \"Amenomihashira\") e attorno ad esso costruirono un palazzo (chiamato \"Yahirodono\", \"La sala dall'area di 8 braccia di lunghezza\"). \"Izanagi\" e \"Izanami\" girarono attorno al pilastro in direzione opposta l'uno all'altra, e quando si incontrarono sull'altro lato \"Izanami\", la divinit\u00e0 femminile, salut\u00f2 per prima \"Izanagi\", la divinit\u00e0 maschile. Egli pens\u00f2 che ci\u00f2 non fosse corretto, ma i due si coricarono assieme comunque. Ebbero due bambini, \"Hiruko\" (\"bambino debole\") e \"Awashima\" (\"isola pallida\"); ma erano malformati e non sono considerati divinit\u00e0.\nIzanagi e Izanami misero i bambini in una barca e li lasciarono andare in mare aperto, pregando dunque gli altri dei che fosse data loro una spiegazione per ci\u00f2 che avevano fatto di sbagliato. Venne loro detto che la divinit\u00e0 maschile avrebbe dovuto salutare per prima quella femminile durante la cerimonia, mentre era avvenuto il contrario. Cos\u00ec \"Izanagi\" e \"Izanami\" ritornarono al pilastro, e vi rigirarono intorno, e questa volta quando s'incontrarono fu \"Izanagi\" a parlare per primo e la loro unione fu fruttuosa.\nDalla loro unione nacquero le \"\u014cyashima\", cio\u00e8 le otto grandi isole del Giappone:\nGenerarono in seguito sei ulteriori isole e molte divinit\u00e0. \"Izanami\", tuttavia, mor\u00ec dando alla luce il figlio \"Kagu-Tsuchi \"(incarnazione del fuoco) o \"Ho-Masubi\" (causa prima del fuoco). Venne sepolta sul monte Hiba, al confine delle antiche province di Izumo e Hoki, vicino all'odierna Yasugi della Prefettura di Shimane. Incollerito, \"Izanagi\" uccise \"Kagu-tsuchi\", dalla qual morte vennero generate dozzine di altre divinit\u00e0.\nGli dei nati da \"Izanagi\" e \"Izanami\" sono i simboli di importanti aspetti naturali e culturali, ma sono troppi per essere qui menzionati. Un esempio di conseguenza sulla cultura nipponica \u00e8, comunque, il fatto che (nel mito) fu necessario che la divinit\u00e0 maschile \"Izanagi\" assumesse la posizione di \"guida\", mentre la divinit\u00e0 femminile \"Izanami\" dovette essere di \"seconda posizione\". Ci\u00f2 riflette la concezione diffusa in Giappone di un'implicita discriminazione nei confronti del genere femminile.\n\"Yomi\", l'oscura terra dei morti.\n\"Izanagi\" pianse la morte di \"Izanami\" ed intraprese un viaggio verso \"Yomi\", \"La terra tenebrosa dei morti\". Izanagi trov\u00f2 poche differenze fra \"Yomi\" e la terra superiore, eccetto l'eterna oscurit\u00e0. Comunque, questa tenebra soffocante era sufficiente per farlo soffrire, in mancanza della luce e della vita del mondo superiore. Cerc\u00f2 rapidamente \"Izanami\" e la trov\u00f2. Dapprima, \"Izanagi\" non poteva vederla affatto a causa delle ombre che celavano la sua figura. Ci\u00f2 nonostante, le chiese di tornare con lui. \"Izanami\" gli parl\u00f2, informandolo che era ormai troppo tardi: ella aveva infatti gi\u00e0 mangiato il cibo degli Inferi ed ora faceva parte della Terra dei Morti. Non poteva pi\u00f9 ritornare fra i viventi.\n\"Izanagi\" rimase interdetto all'udire questa notizia ma rifiut\u00f2 di sottomettersi al suo desiderio di essere lasciata nell'oscuro abbraccio di \"Yomi\". Cos\u00ec, mentre \"Izanami\" dormiva, prese il pettine che legava i lunghi capelli dell'amata e lo accese come una torcia. Sotto l'improvvisa fiamma luminosa, \"Izanagi\" vide l'orripilante figura dell'un tempo bella e graziosa \"Izanami\": era ora un corpo di carne devastata dalla decomposizione, pieno di larve ed altre creature abominevoli che vi camminavano sopra.\nUrlando, \"Izanagi\" non pot\u00e9 pi\u00f9 controllare la sua paura e cominci\u00f2 a correre, volendo ritornare fra i viventi ed abbandonare sua moglie, morta e disgustosa. Ma \"Izanami\", gridando indignata, si erse dalla terra e prese ad inseguire il consorte. Anche delle \"shikome\", specie di \"arpie\" o \"furie\", incaricate da \"Izanami\" di riportarlo indietro, cominciarono a rincorrere \"Izanagi\".\nPensando velocemente a cosa potesse fare, \"Izanagi\" gett\u00f2 a terra il suo cappello, che si trasform\u00f2 in un grappolo d'uva nera. Le \"shikome\" vi si inciamparono ma continuarono l'inseguimento. Dopo, Izanagi lanci\u00f2 a terra il pettine che divenne un cespuglio di canne di bamb\u00f9. A questo punto le creature del mondo di \"Yomi\" iniziarono ad inseguirlo, ma \"Izanagi\" urin\u00f2 contro un albero, formando un grande fiume che gli diede del vantaggio. Sfortunatamente, continuarono ad inseguire Izanagi, costringendolo a gettar loro addosso delle pesche. Sapeva che ci\u00f2 non li avrebbe rallentati a lungo, ma era quasi libero, ch\u00e9 il confine del mondo di \"Yomi\" era ormai vicinissimo.\n\"Izanagi\" sgusci\u00f2 fuori dall'entrata e veloce spinse una grossa roccia a tappare la bocca della caverna, che era poi l'ingresso a \"Yomi\". \"Izanami\" grid\u00f2 da dietro questa impenetrabile barriera e disse ad \"Izanagi\" che, qualora l'avesse abbandonata, avrebbe ucciso 1000 persone viventi ogni giorno. Ma lui rispose furiosamente che in tal caso avrebbe dato la vita a 1500 persone viventi ogni giorno!\nE cos\u00ec inizi\u00f2 l'esistenza della Morte, provocata dalle mani dell'irata \"Izanami\", la moglie che \"Izanagi\" aveva abbandonato.\nSole, Luna e Vento.\nCome ci si potrebbe aspettare, Izanagi and\u00f2 subito a purificarsi dopo la sua discesa nel mondo di Yomi. Mentre si svestiva, e rimuoveva tutti gli ornamenti dal suo corpo, ogni oggetto che gettava a terra si trasformava in una nuova divinit\u00e0. E ancora pi\u00f9 dei nacquero quando and\u00f2 a lavarsi in acqua. I pi\u00f9 importanti si crearono una volta che Izanagi lav\u00f2 la sua faccia:\nIzanagi stabil\u00ec che il mondo venisse diviso fra loro: ad Amaterasu and\u00f2 il Cielo, a Tsukiyomi la notte e la Luna, e a Susanoo i mari.\n\"Amaterasu\" e \"Susano-o\".\nAmaterasu, la potente dea giapponese del sole, \u00e8 la pi\u00f9 famosa divinit\u00e0 della mitologia nipponica. Il suo governo terreno col suo incontrollabile fratello \"Susano-o\", tuttavia, \u00e8 decisamente poco conosciuto ed appare in numerosi racconti. Una storia parla del terribile comportamento di Susano-o nei confronti di Izanagi: questi, stanco delle continue lamentele di Susano-o, lo confin\u00f2 nel mondo di \"Yomi\". Susano-o accett\u00f2 riluttante, dicendo che prima avrebbe dovuto adempiere ad alcune sue faccende incompiute. And\u00f2 in \"Takamanohara\" (Cielo) per dire addio a sua sorella, Amaterasu. Ma questa ben sapeva che il suo imprevedibile fratello non aveva buone intenzioni, e si prepar\u00f2 per la battaglia. \"Perch\u00e9 sei giunto fin qui?\", domand\u00f2 Amaterasu. \"Per dirti addio\", rispose Susanoo.\nMa lei non credendogli propose una gara per provare la sua buona fede. Venne organizzata una sfida, che avrebbe vinto chi avrebbe dato alla luce il maggior numero di figli divini. Amaterasu gener\u00f2 tre donne dalla spada di Susanoo, mentre Susanoo gener\u00f2 cinque uomini dal monile di Amaterasu. Questa pretese che i cinque uomini generati da un suo oggetto fossero attribuiti a lei; di conseguenza, le tre donne furono attribuite a Susanoo.\nChiaramente, entrambi gli dei si dichiararono vincitori. L'insistenza di Amaterasu in ci\u00f2 port\u00f2 Susano-o ad intraprendere violenti scontri con lei, che raggiunsero il loro apice quando Susano-o gett\u00f2 in una delle sale del palazzo di Amaterasu un poni mezzo scorticato (animale che era consacrato alla dea), causando la morte di una delle ancelle della divinit\u00e0. Amaterasu fugg\u00ec, e si nascose nella grotta di \"Iwayado\". Poich\u00e9 l'incarnazione del sole si era nascosta in una grotta, il mondo venne interamente oscurato.\nTutti gli dei e le dee quindi cercarono, a turno, di trarre Amaterasu fuori dalla grotta, ma lei rifiut\u00f2 sempre. Infine, il kami dell'ilarit\u00e0, \"Ama-no-Uzume\", ebbe un piano. Piazz\u00f2 un largo specchio di bronzo su un albero, dirimpetto alla caverna di Amaterasu. Quindi Uzume si ricopr\u00ec di fiori e foglie, capovolse una tinozza e prese a ballarvici sopra, tamburellando la superficie con i suoi piedi. Alfine, Uzume si spogli\u00f2 delle foglie e dei fiori e danz\u00f2 nuda. Tutte le divinit\u00e0 maschili esplosero in fragorose risate, e Amaterasu, sentendole, s'incurios\u00ec. Quando Amaterasu sbirci\u00f2 fuori dalla caverna, ove a tanto a lungo era stata, ne dipart\u00ec un raggio di luce, chiamato \"alba\", e la dea rimase abbagliata dal suo riflesso sullo specchio. Il dio \"Ameno-Tajikarawo\" la trasse a s\u00e9 dalla grotta, che fu sigillata con una roccia sacra detta shirukume.\nCircondata di risate, la depressione di Amaterasu scomparve e accett\u00f2 di restituire la sua luce al mondo. \"Ama-no-Uzume\" fu da allora conosciuta come kami dell'alba e dell'ilarit\u00e0.\nSusano-o e \"Orochi\".\nSusano-o, esiliato dal Cielo, giunse nella provincia di Izumo (oggi parte della Prefettura di Shimane). Dopo poco tempo incontr\u00f2 un uomo anziano e sua moglie, piangenti assieme alla loro figlia. L'anziana coppia spieg\u00f2 che avevano all'inizio otto figlie, che furono divorate per\u00f2 una ad una, ogni anno, dal drago chiamato \"Yamata-no-Orochi\" (\"Il serpente otto-forcuto\", che si diceva venisse dalla regione di \"Kosi\", oggi Hokuriku). Il terribile drago aveva otto teste ed otto code. Ed ora, \"Kusinada\" (o \"Kushinada-Hime\", \"principessa della risaia\") era l'ultima rimasta delle otto figlie.\nSusano-o, che ben conosceva la relazione della coppia con la dea del sole Amaterasu, sua sorella, offr\u00ec loro il suo aiuto in cambio della mano della loro magnifica figlia. I genitori accettarono e Susanoo trasform\u00f2 Kushinada in un pettine, nascondendola in modo sicuro fra i suoi capelli. Ordin\u00f2 poi che fosse costruita una staccionata attorno alla casa, con otto cancelli, otto tavoli ad ogni cancello, ed otto fiaschi su ogni tavolo, ognuno riempito con vino di riso fermentato otto volte.\n\"Orochi\" arriv\u00f2, e fu attirato dal vino; lo bevve, e con suo stupore fu ucciso da Susano-o. Un fiume vicino divenne rosso per il sangue del drago ucciso. Mentre Susano-o tagliava il drago a pezzettini, trov\u00f2 all'interno di una delle code un'eccezionale spada, che il dio non era stato in grado di tagliare con la sua. La spada venne successivamente portata da Amaterasu, e venne chiamata \"Ame no Murakumo no Tsurugi\" (in seguito, \"Kusanagi\"). Questa spada ricorrer\u00e0 spesso in molti altri racconti.\nIl Principe \"\u014cnamuji\".\n\u014cnamuji (altrimenti detto \"\u014ckuninushi\") era un discendente di Susanoo. Egli, assieme ai suoi molti fratelli, volle competere per la mano della principessa \"Yakami\" di \"Inaba\". Mentre viaggiava da Izumo a Inaba per corteggiarla, i suoi fratelli trovarono un coniglio scorticato che giaceva sulla spiaggia. Vedendolo, gli dissero di immergersi in mare e di asciugarsi poi col vento su un'alta montagna. Il coniglio dette loro retta e perci\u00f2, per il sale del mare, soffr\u00ec agonizzando. \u014cnamuji, che era in ritardo dietro ai suoi fratelli, arriv\u00f2 e vide il coniglio in agonia. Gli diede istruzioni di immergersi nell'acqua dolce, e di coprirsi con la polvere del fiore \"gama\" (una sorta di giunco). Il coniglio rinvigorito, che era invero una divinit\u00e0, predisse a \u014cnamuji che sarebbe stato lui a sposare la principessa Yakami.\nLe lotte che \u014cnamuji dovette affrontare furono molte, e mor\u00ec due volte per le mani dei suoi fratelli gelosi. Ogni volta era per\u00f2 stato salvato da sua madre, \"Kusanda-Hime\". Inseguito dai suoi nemici, si avventur\u00f2 nel regno di Susanoo dove avrebbe incontrato la vendicativa figlia del dio, \"Suseri-Hime\". L'astuto \"Susanoo\" avrebbe provato \u014cnamuji numerose volte ma alla fine Susanoo proclam\u00f2 la sua vittoria sui suoi fratelli.\nSeppur la tradizione Yamato attribuisca la creazione delle isole giapponesi a \"Izanagi\" e \"Izanami\", la tradizione Izumo afferma che \u014cnamuji, con l'aiuto di un dio nano chiamato \"Sukuna-hikona\", avrebbe contribuito alla creazione della terra nipponica, o almeno l'avrebbe ultimata.\n\"Regalit\u00e0\", \"Conoscenza\" e \"Forza\".\nAmaterasu ordin\u00f2 a suo nipote \"Ninigi\" di regnare sulla Terra. E gli don\u00f2 i Tre Sacri Tesori:\nI primi due vennero realizzati per trarre \"Amaterasu\" fuori dalla grotta \"Amano-Iwato\"; l'ultimo fu trovato da \"Susanoo\" nell'Orochi, l'\"Idra\" dalle otto teste. Di questi tre, lo \"specchio\" \u00e8 anche il simbolo di \"Amaterasu\". I tre oggetti insieme costituiscono le \"Insegne imperiali del Giappone\".\n\"Ninigi\" e la sua compagnia andarono sulla Terra e giunsero a \"Himuka\", quindi fond\u00f2 il suo palazzo.\nProsperit\u00e0 ed Immortalit\u00e0.\n\"Ninigi\" incontr\u00f2 la principessa \"Konohana-sakuya\" (incarnazione dei fiori), figlia di \"Yamatumi\" (maestro delle montagne), e s'innamorarono. \"Ninigi\" chiese a \"Yamatumi\" la mano della figlia; questi ne fu ben felice, e gli offr\u00ec entrambe le figlie, \"Iwanaga\" (incarnazione delle rocce) e \"Sakuya\". Ma \"Ninigi\" spos\u00f2 solamente \"Sakuya\", e rifiut\u00f2 \"Iwanaga\".\n\"\"Iwanaga\" ha il dono dell'immortalit\u00e0, mentre \"Sakuya\" quello della prosperit\u00e0\", disse dispiaciuto \"Yamatumi\". \"Rifiutando \"Iwanaga\", la tua vita sar\u00e0 d'ora in poi mortale\". A causa di ci\u00f2, \"Ninigi\" ed i suoi discendenti furono mortali.\nUna notte, \"Sakuya\" rimase incinta, e \"Ninigi\" dubit\u00f2 che fosse lui il responsabile. Per provare che il figlio fosse legittimo, \"Sakuya\" fece un giuramento sulla sua stessa vita: avrebbe appiccato il fuoco alla sua stanza una volta partoriti i suoi tre bambini. Cos\u00ec, \"Ninigi\" verific\u00f2 la sua castit\u00e0. I nomi dei tre neonati furono \"Hoderi\", \"Hosuseri\", e \"Howori\".\nL'alta e la bassa marea.\n\"Hoderi\" si guadagn\u00f2 da vivere pescando in mare, mentre suo fratello \"Howori\" fece il cacciatore nelle montagne. Un giorno, \"Howori\" chiese a suo fratello di scambiare i loro ruoli per un giorno. \"Howori\" prov\u00f2 quindi a pescare, ma non riusciva a prendere molti pesci, e ci\u00f2 che era peggio, perse l'amo che aveva preso in prestito dal fratello. \"Hoderi\", spietato, lo incolp\u00f2 e non accett\u00f2 le scuse del fratello.\nMentre \"Howori\" era seduto in spiaggia, assai perplesso, \"Shihotuti\" gli disse di prendere la nave chiamata \"Manasikatuma\" e andare ovunque andasse la corrente. Seguendo il suo consiglio, Howori raggiunse la casa di \"Watatumi\" (maestro dei mari). Qui conobbe \"Toyotama\", la figlia di \"Watatumi\", e la spos\u00f2. Dopo tre anni di matrimonio, si ricord\u00f2 di suo fratello e dell'amo, cos\u00ec ne parl\u00f2 a \"Watatumi\".\nQuesti trov\u00f2 presto l'amo nella gola di un'abramide e lo porse a \"Howori\". \"Watatumi\" gli diede anche due sfere magiche, la \"Sihomitutama\", che poteva generare l'alta marea, e la \"Sihohirutama\", che poteva invece generare la bassa marea; e cos\u00ec lo mand\u00f2 in terraferma, assieme a sua moglie.\nMentre \"Toyotama\" stava partorendo, chiese a \"Howori\" di non guardare il parto. Ma questi, pieno di curiosit\u00e0, diede una sbirciata, e vide la moglie trasformarsi in uno squalo nel momento in cui suo figlio, \"Ugaya\", era nato. Conscia di ci\u00f2, \"Toyotama\" scomparve in mare e non torn\u00f2, ma affid\u00f2 alla sorella \"Tamayori\" la passione per \"Howori\".\n\"Ugaya\" spos\u00f2 sua zia \"Tamayori\" ed ebbe cinque figli, fra cui \"Ituse\" e \"Yamatobiko\".\nLeggende.\nIl primo imperatore.\nIl primo leggendario imperatore del Giappone fu \"Iwarebiko\", cui postumo venne dato nome di Jimmu. Inizi\u00f2 a regnare nella data convenzionale del 660 a.C. Ecco la sintesi del suo albero genealogico:"}
{"id": "464093", "revid": "1005847", "url": "https://it.wikipedia.org/wiki?curid=464093", "title": "Elezioni presidenziali in Cile del 1938", "text": "Le elezioni presidenziali in Cile del 1938 si tennero il 30 ottobre. Esse videro la vittoria di Pedro Aguirre Cerda del Partito Radicale del Cile, che divenne Presidente."}
{"id": "464100", "revid": "1005847", "url": "https://it.wikipedia.org/wiki?curid=464100", "title": "Elezioni presidenziali in Cile del 1932", "text": "Le elezioni presidenziali in Cile del 1932 si tennero il 30 ottobre. Esse videro la vittoria di Arturo Alessandri Palma del Partito Liberale, che divenne Presidente."}
{"id": "464101", "revid": "508036", "url": "https://it.wikipedia.org/wiki?curid=464101", "title": "Nuoto ai Giochi della II Olimpiade", "text": "Alla II Olimpiade si disputarono sette gare di nuoto. Vi parteciparono solo uomini.\nNazioni partecipanti.\nUn totale di 76 nuotatori provenienti da 12 nazioni parteciparono ai giochi olimpici:"}
{"id": "464103", "revid": "22995", "url": "https://it.wikipedia.org/wiki?curid=464103", "title": "XPDF", "text": ""}
{"id": "464104", "revid": "8596", "url": "https://it.wikipedia.org/wiki?curid=464104", "title": "Arturo Alessandri", "text": ""}
{"id": "464105", "revid": "8596", "url": "https://it.wikipedia.org/wiki?curid=464105", "title": "Jer\u00f3nimo M\u00e9ndez", "text": ""}
{"id": "464106", "revid": "1714743", "url": "https://it.wikipedia.org/wiki?curid=464106", "title": "Giovanni Giacomo del Monferrato", "text": "Biografia.\nFiglio di Teodoro II (1364 \u2013 1418) e di Giovanna di Bar (\u20201402), venne affiancato al padre nel governo del marchesato gi\u00e0 dal 1404.\nMorto il padre Teodoro nel 1418, Giangiacomo prese le redini del governo, venendo ufficialmente insignito del feudo monferrino dall'imperatore Sigismondo di Lussemburgo.\nIl giovane marchese si distinse subito in brillanti spedizioni militari nell'area appenninica ai danni dei genovesi e dei milanesi, riuscendo a riconquistare Spigno Monferrato e ricevendo doni dai vari signori della zona. Ad accrescere la sua potenza fu il matrimonio siglato nel 1421 tra la sorella Sofia Paleologa e il penultimo imperatore di Bisanzio, Giovanni VIII.\nMa la politica espansionistica del padre e di Giangiacomo fece prendere duri provvedimenti al riguardo da parte dei duchi di Savoia e di Filippo Maria Visconti. Nel 1431 i due potenti signori siglarono un'alleanza anti-monferrina, prevendendo la cancellazione dello stato del Monferrato dalla carta geografica e la spartizione delle terre. Davanti a questo schieramento di forze, totalmente soverchianti per il piccolo territorio piemontese, Giangiacomo dovette richiedere l'aiuto della Francia.\nLa guerra volse al peggio per Giangiacomo nel giro di un anno. Nel 1432 il marchese fu sconfitto e cerc\u00f2 di siglare una pace vantaggiosa per i Savoia: con un trattato, siglato a Torino (garante il vescovo Aimone da Romagnano), cedette loro tutti i territori alla sinistra del Po in cambio del riottenimento del controllo sul Monferrato. Amedeo VIII fu spietato con il cognato: Giovanni Giacomo dovette da questo momento considerarsi vassallo dei Savoia in cambio della signoria sulle poche terre concessegli.\nDopo un viaggio a Milano e a Venezia per gli accordi militari, Giovanni Giacomo torn\u00f2 a Casale Monferrato per siglare la pace anche con i Savoia. Amedeo VIII chiese al marchese la restituzione delle spese di guerra. La ribellione di Giangiacomo comport\u00f2 l'assedio di Chivasso da parte delle truppe sabaude, facendo cedere nuovamente il marchese alle pretese dei Savoia, nei confronti dei quali divenne vassallo.\nIl prestigio del popolo monferrino scomparve e la popolazione era ridotta alla fame. Davanti a tanto sfacelo, Giangiacomo si spense tristemente.\nMatrimonio e discendenza.\nNel 1412 Giovanni Giacomo spos\u00f2 Giovanna di Savoia (1392 \u2013 1460), figlia di Amedeo VII di Savoia e sorella di Amedeo VIII, dalla quale ebbe numerosi figli."}
{"id": "464108", "revid": "124888334", "url": "https://it.wikipedia.org/wiki?curid=464108", "title": "Urania Classici", "text": "I Classici di Urania \u00e8 stata una collana editoriale di fantascienza a cadenza mensile che pu\u00f2 essere considerata \"figlia\" di \"Urania\". Questa infatti riproponeva romanzi e antologie di fantascienza del passato, considerati classici, molti dei quali erano gi\u00e0 apparsi nella collana \"madre\".\nIl primo numero esce nell'aprile del 1977, l'ultimo nel dicembre del 2002. Dopo 309 uscite, infatti, la collana chiude, sostituita da \"Urania Collezione\".\nCopertine.\nCome la collana madre, I Classici di Urania hanno sub\u00ecto diverse trasformazioni grafiche."}
{"id": "464111", "revid": "1005847", "url": "https://it.wikipedia.org/wiki?curid=464111", "title": "Elezioni presidenziali in Cile del 1931", "text": "Le elezioni presidenziali in Cile del 1931 si tennero il 4 ottobre. Esse videro la vittoria di Juan Esteban Montero del Partito Radicale del Cile, che divenne Presidente."}
{"id": "464112", "revid": "1573940", "url": "https://it.wikipedia.org/wiki?curid=464112", "title": "Sepiidae", "text": "Le seppie (Sepiidae ) sono una famiglia di molluschi cefalopodi marini diffusi nelle acque tropicali-temperate del globo.\nDescrizione.\nPresentano 10 appendici circumorali retrattili: 8 braccia di pari lunghezza e 2 lunghe appendici dotate di ventose denticolate, adibite alla difesa e spesso alla riproduzione. L'animale presenta anche occhi sporgenti con una pupilla molto sviluppata e a forma di W. Le specie di dimensioni maggiori non superano i , e possono raggiungere i di peso. Presentano una conchiglia interna detta \"osso di seppia\" e una sacca per l'inchiostro, posta in prossimit\u00e0 dell'ano, che viene espulso quando la seppia si sente minacciata.\nPossiedono una spiccata capacit\u00e0 mimetica, e possono cambiare il proprio colore, grazie alla presenza nel derma di una ricca rete di cromatofori, dal marrone al nero, dal giallo al rosso.\nAlcune specie sono dotate di bioluminescenza.\nBiologia.\nAlimentazione.\nSi nutrono di granchi, piccoli pesci, gamberetti, vermi acquatici, piccoli polpi e altri molluschi. Vengono generalmente predate da delfini, squali, grandi pesci, foche e altre seppie.\nRiproduzione.\nLe uova, di colore scuro, vengono deposte in grappoli, e vengono comunemente dette \"uva di mare\".\nDistribuzione e habitat.\nLe specie della famiglia Sepiidae hanno una distribuzione tropicale-temperata, con un inusuale pattern biogeografico: sono infatti presenti tanto sulle coste occidentali del Pacifico che su quelle orientali dell'Atlantico, nonch\u00e9 nel bacino del Mediterraneo, ma sono assenti su entrambi i versanti costieri delle Americhe.\nSono organismi bentonici, cio\u00e8 che vivono nei fondali. Si possono trovare facilmente sia su fondali sabbiosi che su quelli rocciosi; prediligono in genere le basse profondit\u00e0 della piattaforma continentale, ma sono state segnalate sino a 600\u00a0m.\nTassonomia.\nIn questa famiglia sono attualmente riconosciuti solo 3 generi:\nAltri generi che in passato venivano inclusi (p.es. \"Glyptosepia\", \"Solitosepia\", \"Tenuisepia\") sono considerati sinonimi di \"Sepia\"."}
{"id": "464113", "revid": "8596", "url": "https://it.wikipedia.org/wiki?curid=464113", "title": "Juan Esteban Montero", "text": ""}
{"id": "464117", "revid": "1632387", "url": "https://it.wikipedia.org/wiki?curid=464117", "title": "Aqualung Live", "text": "Aqualung Live \u00e8 un album della band progressive rock inglese Jethro Tull, pubblicato nel 2005.\nIl disco.\n\"Aqualung Live\" \u00e8 una versione dal vivo di Aqualung, con tutta probabilit\u00e0 l'album pi\u00f9 famoso dei \"Jethro Tull\", edito nel 1971.\nLa registrazione \u00e8 stata effettuata durante un'esibizione riservata ad un'audience di quaranta invitati negli XM Studios di Washington.\nContiene una rivisitazione di tutte le canzoni dell'album che rese famosi i Jethro Tull in tutto il mondo ed interviste divise in sei tracce, dalla \"12\" alla \"17\".\nIl ricavato delle vendite \u00e8 stato destinato interamente ad associazioni benefiche in favore dei senzatetto."}
{"id": "464123", "revid": "1005847", "url": "https://it.wikipedia.org/wiki?curid=464123", "title": "Elezioni presidenziali in Cile del 1927", "text": "Le elezioni presidenziali in Cile del 1927 si tennero il 22 maggio. Esse videro la conferma del Presidente uscente Carlos Ib\u00e1\u00f1ez del Campo, gi\u00e0 subentrato a Emiliano Figueroa Larra\u00edn dopo averlo costretto alle dimissioni."}
{"id": "464126", "revid": "8596", "url": "https://it.wikipedia.org/wiki?curid=464126", "title": "Emiliano Figueroa", "text": ""}
{"id": "464127", "revid": "1543377", "url": "https://it.wikipedia.org/wiki?curid=464127", "title": "Jean Boisselier", "text": "Biografia.\nStudia all'\u00c9cole des beaux-arts, divenendo in seguito professore di disegno. Nel 1940 \u00e8 fatto prigioniero come ufficiale di complemento dell'esercito francese. Dopo il suo ritorno dalla prigionia, nel 1945, segue i corsi di Philippe Stern alla \u00c9cole du Louvre, dove si diploma discutendo una tesi sullo sviluppo della scultura khmer.\nParte per la Cambogia nel 1949 sotto la guida di Henri Marchal. Rester\u00e0 a lavorare ad Angkor fino al 1950, quando \u00e8 nominato direttore del Museo di Phnom Penh. Dal 1953 diventa anche il responsabile dei restauri di Angkor.\nNel 1955, dopo la fine del dominio coloniale francese in Indocina, si trasferisce in Thailandia, dove inizia una serie di studi sulla pittura di quel paese, e sulla cultura del periodo di Dvaravati.\nRitornato in Francia, entra nel Centre National de la Recherche Scientifique (CNRS), dove succede al posto di Pierre Dupont. Partecipa a campagne di scavo in siti della Thailandia e di Sri Lanka."}
{"id": "464128", "revid": "365417", "url": "https://it.wikipedia.org/wiki?curid=464128", "title": "Demanufacture", "text": "Demanufacture \u00e8 il secondo album in studio del gruppo musicale statunitense Fear Factory, pubblicato il 16 giugno 1995 dalla Roadrunner Records.\nDescrizione.\n\u00c8 considerato il loro disco pi\u00f9 famoso nonch\u00e9 uno dei capitoli pi\u00f9 riusciti ed influenti del metal anni novanta. L'album vede l'entrata del bassista Christian Olde Wolbers.\nA differenza dell'esordio \"Soul of a New Machine\", \"Demanufacture\" risulta essere meno aggressivo e pi\u00f9 elettronico, anche se i canoni stilistici sono pressoch\u00e9 gli stessi (voce growl alternata al cantato melodico, riff chitarristici e groove batteristici di chiara scuola metal estremo).\nIl disco \u00e8 un concept album che parla di un uomo che vuole ribellarsi ad un governo comandato dalle macchine cibernetiche e ogni brano racconta una parte della sua vita. Il gruppo ha affermato che il film \"Terminator\" ha influenzato molto l'elaborazione del disco. Il brano \"Zero Signal\" venne inserito nella colonna sonora del film \"Mortal Kombat\" e una sua versione strumentale nel gioco \"Carmageddon Reincarnation\"."}
{"id": "464129", "revid": "1005847", "url": "https://it.wikipedia.org/wiki?curid=464129", "title": "Elezioni presidenziali in Cile del 1925", "text": "Le elezioni presidenziali in Cile del 1925 si tennero il 24 ottobre. Fu la prima elezione diretta del Presidente della Repubblica della storia del paese, come stabilito dalla nuova Costituzione del 1925, promulgata il 18 settembre dello stesso anno."}
{"id": "464131", "revid": "729019", "url": "https://it.wikipedia.org/wiki?curid=464131", "title": "Citro\u00ebn Ami 8", "text": "La Ami 8 \u00e8 un'autovettura di fascia medio-bassa prodotta dalla Citro\u00ebn tra il 1969 ed il 1979. \u00c8 stata un'evoluzione della Ami 6 di cui prese il posto nel listino della casa francese.\nStoria.\nNel 1968 la Renault, da sempre una delle principali concorrenti della Citro\u00ebn, lanci\u00f2 la R6, una derivata pi\u00f9 grande e confortevole della R4. Il nuovo modello Renault si poneva in diretta concorrenza con la Dyane, che con criterio analogo Citro\u00ebn aveva derivato dalla 2CV. Similmente, la Casa del \"double chevron\" decise in quella seconda met\u00e0 del decennio di rivedere ed aggiornare la sua \"Ami 6\", che occupava un livello superiore rispetto alla coppia \"2CV\"/\"Dyane\", che stava mostrando la sua anzianit\u00e0 di progetto con cali consistenti nelle vendite.\nLa genesi della sostituta della \"Ami 6\" fu in realt\u00e0 piuttosto rapida in quanto, come si \u00e8 gi\u00e0 detto, si sarebbe trattato solo di rivisitare il modello gi\u00e0 esistente per renderlo ancor pi\u00f9 pratico e fruibile. Il reparto design, diretto da Robert Opron, mise mano all'ultima fatica di Flaminio Bertoni (scomparso da pochi anni, nel 1964) con l'idea di ridisegnare specialmente la parte posteriore della vettura, e ci\u00f2 nonostante il parere ostile del presidente Pierre Bercot, il quale ha sempre manifestato una grande avversit\u00e0 verso le vetture con portellone posteriore perch\u00e9 gli ricordavano troppo un mezzo commerciale.\nD'altro canto proprio in quel periodo stavano cominciando a diffondersi i primi modelli con portellone, basti pensare alla Simca 1100 e all'Autobianchi Primula, mentre la Renault stava estendendo tale concetto anche a fasce di mercato superiori con l'introduzione della Renault 16. Insomma, i tempi erano cambiati e la gente stava cominciando ad orientarsi maggiormente verso l'aspetto pratico di un'auto, come peraltro testimoni\u00f2 anche l'impennata di vendite della \"Ami 6\" nel momento in cui, nell'agosto del 1964, fu lanciata la versione \"Break\".\nIn ogni caso, per non turbare troppo gli animi del presidente Bercot, Opron evit\u00f2 di dotare la \"Ami 8\" di un vero portellone, e si limit\u00f2 ad un semplice sportello incernierato alla base del lunotto.\nDebutto.\nIl debutto della nuova vettura, denominata \"Ami 8\" per stabilire un filo conduttore che la legasse alla precedente \"Ami 6\", fu organizzato su pi\u00f9 livelli: si cominci\u00f2 nel febbraio del 1969 con il solleticare la curiosit\u00e0 del pubblico affiggendo in tutta la Francia manifesti con giochi di parole che introducevano alla vettura, ma senza svelarla. L'11 marzo dello stesso anno vi furono due eventi: da un lato la presentazione ufficiale della \"Ami 8\" al Salone di Ginevra e dall'altro la riunione tenuta dai vertici Citro\u00ebn a Lione, in cui la vettura fu presentata ai concessionari presenti sul territorio francese. Nei giorni tra il 12 ed il 15 marzo, i manifesti del mese precedente vennero sostituiti da altri in cui la vettura definitiva fu finalmente svelata. A partire dal 17 marzo, cominciarono le campagne pubblicitarie radiofoniche ed anche le prime comparse negli spazi pubblicitari di alcuni quotidiani. Contemporaneamente i primi esemplari apparvero nei concessionari francesi, in maniera tale da poter essere toccati con mano da quella potenziale clientela che non aveva avuto modo di vedere la vettura a Ginevra, oppure di coloro che volevano provarla su strada. All'inizio del mese di aprile, la campagna di lancio della nuova Citro\u00ebn pot\u00e9 considerarsi conclusa. Vi fu il tempo di diffondere altri annunci pubblicitari su altre riviste francesi di quel periodo, alcune delle quali ebbero modo di essere tirate in oltre un milione di copie.\nDesign esterno ed interno.\nPur avendo la Casa del \"double chevron\" cercato di dissimulare la parentela tecnica e stilistica con il modello precedente, la \"Ami 8\" fu di fatto una versione riveduta e corretta della \"Ami 6\".\nLe novit\u00e0 stilistiche non furono comunque poche: la pi\u00f9 evidente era riscontrabile nella zona posteriore della carrozzeria, dove la precedente ed anticonformista coda dal montante rovesciato fu sostituita da una coda di tipo fastback, pi\u00f9 pratica e meno trasgressiva, anche se, come si \u00e8 gi\u00e0 detto, anche tale genere di vetture stava cominciando proprio in quel periodo a ritagliarsi una propria fetta di mercato e a divenire un segmento quasi a s\u00e9.\nLa \"Ami 8\", per\u00f2, montava ancora uno sportello che non inglobava il lunotto. Nella parte posteriore, anche il montante assunse un andamento di tipo pi\u00f9 convenzionale, che contribu\u00ec ad accrescere la capacit\u00e0 del bagagliaio. I fari posteriori erano di nuovo disegno, quadrangolari e di piccole dimensioni. I paraurti, sia anteriori che posteriori, erano provvisti di rostri ricoperti in gomma. Rimanendo nella zona posteriore, tra i rostri era posizionato un alloggiamento per la luce destinata all'illuminazione della targa.\nIl frontale, sebbene fosse a prima vista quasi immutato, in realt\u00e0 sfoggiava una nuova calandra trapezoidale ed un nuovo cofano motore in cui la famosa concavit\u00e0 presente nella \"Ami 6\" \u00e8 stata accentuata per rendere pi\u00f9 gradevole e meno tormentato il disegno della zona anteriore. Inoltre, i fari non erano pi\u00f9 sovrastati dalla nervatura costituita dalla battuta del cofano motore e che andava a proseguire fino ai parafanghi: tale nervatura venne eliminata per contribuire alla pulizia del disegno del muso.\nLa vista laterale della \"Ami 8\" evidenziava anch'essa una novit\u00e0, che non stava semplicemente nel fatto di apprezzare meglio il disegno della coda, bens\u00ec nella sua superficie vetrata laterale, passata da due a tre finestrini, per un totale di otto, se si comprendono anche lunotto e parabrezza. Due finestrini in pi\u00f9, quindi, una soluzione destinata a conferire maggior luminosit\u00e0 all'abitacolo e a favorire la visibilit\u00e0 in manovra.\nL'abitacolo della \"Ami 8\" era pi\u00f9 grande specialmente nella zona posteriore, e non mancavano neppure qui alcune novit\u00e0: il posto guida, ad esempio, vide un nuovo cruscotto ed una nuova plancia, maggiormente imbottiti per attutire le conseguenze di un urto. Il volante era invece lo stesso della \"Ami 6\", ma i pannelli porta, il cruscotto ed i sedili furono anch'essi di nuovo disegno.\nTecnica.\nStrutturalmente, la \"Ami 8\" riprende le soluzioni gi\u00e0 viste nella \"Ami 6\", e quindi si ritrova il telaio a pianale su cui veniva imbullonata la carrozzeria. Anche il comparto sospensioni riprese le geometrie tipiche delle ultime \"Ami 6\", vale a dire con ruote indipendenti, molle elicoidali, molloni orizzontali di compensazione, ammortizzatori anteriori idraulici telescopici, ammortizzatori posteriori ad inerzia e barra antirollio all'avantreno. Rimasero quindi immutate le eccezionali doti di tenuta della strada che gi\u00e0 avevano convinto oltre un milione di clienti della \"Ami 6\".\nInvariato anche l'impianto frenante a quattro tamburi, di cui quelli anteriori erano entrobordo, all'uscita del differenziale, mentre quelli posteriori erano fissati sui mozzi ruota. Lo sterzo era anch'esso mutuato dalla \"Ami 6\", ma era pi\u00f9 demoltiplicato ed il piantone dello sterzo aveva un'inclinazione diversa.\nIdentico anche il motore, lo stesso bicilindrico boxer raffreddato ad aria con testate in lega di alluminio, distribuzione a valvole in testa, cilindrata di 602 cm\u00b3 e potenza massima di 35 CV SAE (o 32 CV DIN).\nIl cambio previsto era manuale a 4 marce, con frizione monodisco a secco, anche in questo caso lo stesso della \"Ami 6\". In alternativa era per\u00f2 possibile optare per un cambio a frizione centrifuga.\nEvoluzione.\nAl suo debutto, la \"Ami 8\" fu proposta in due varianti di allestimento, \"Confort\" e \"Club\". Quest'ultimo, che era l'allestimento di punta, comprendeva nella dotazione anche i sedili anteriori reclinabili e rivestiti in tessuto e skai, pavimento rivestito in moquette e cornici dei finestrini cromate. Le Ami 8 dei primi anni non avevano il classico stemma del \"double chevron\" sulla calandra.\nNel settembre del 1969, sei mesi dopo il lancio, la gamma si arricch\u00ec con la Ami 8 Break, che sostitu\u00ec la versione giardinetta dalla \"Ami 6\".\nContemporaneamente, anche la \"Ami 6 Service\", cio\u00e8 la \"Break\" destinata ad un utilizzo commerciale, venne sostituita dalla Ami 8 Service.\nEntrambe queste versioni erano dotate di un vero portellone che agevolava l'introduzione di bagagli, merci ed attrezzature da lavoro. La \"Service\" differiva dalla \"Break\" per l'assenza delle portiere posteriori e poteva essere ordinata con cassone posteriore finestrato o lamierato.\nMa in quell'inizio di autunno del 1969 vi furono altre novit\u00e0 per la gamma \"Ami 8\", la pi\u00f9 importante delle quali fu l'arrivo dei freni anteriori a disco. In occasione di tale aggiornamento venne rivisto interamente l'impianto frenante, che ricevette un nuovo liquido freni e nuovi cilindretti posteriori per i tamburi.\nNei due anni seguenti non vi furono che aggiornamenti di dettaglio, principalmente nel sistema di lubrificazione del motore, che ricevette migliorie nel novembre del 1970. Alla fine dello stesso anno, la \"Ami 8\" raggiunse i 111.627 esemplari prodotti, cifra che costituir\u00e0 l'apice della produzione della \"Ami 8\". Si arriv\u00f2 cos\u00ec al settembre del 1971, quando la \"Ami 8\" vide l'arrivo di ammortizzatori idraulici telescopici anche al retrotreno.\nNel 1972 la calandra ricevette un nuovo logo dorato, fino a quel momento assente, mentre nel gennaio del 1973 vi fu l'arrivo di un nuovo volante monorazza rivestito in schiuma di poliuretano.\nIl logo dorato apparve anche sullo sportello posteriore del cofano. Ma la novit\u00e0 maggiore d'inizio 1973 fu l'ampliamento della gamma con la nuova Ami Super: forte del buon successo ottenuto dal modello (anche in Italia), ma anche consapevoli della modesta potenza del motore bicilindrico, la casa francese decise di introdurre questa versione di punta equipaggiata con il motore della Citro\u00ebn GS, della cilindrata di 1015\u00a0cm\u00b3 ed in grado di erogare fino a 53.5 CV DIN. Disponibile nelle versioni berlina, \"Break\" e \"Service\" (una \"Break\" 3 porte), la \"Super\" adottava un telaio rinforzato, sospensioni pi\u00f9 rigide, una barra stabilizzatrice anche sull'assale posteriore, oltre ad un allestimento pi\u00f9 completo (fari allo iodio, finiture pi\u00f9 curate, calandra con listello cromato) e cruscotto specifico.\nTra la fine del 1973 e l'inizio del 1974, anche le \"Ami 8\" con motore bicilindrico adottarono il cruscotto della \"Ami Super\" e spar\u00ec l'allestimento \"Club\" lasciando in listino solo il \"Confort\". Un anno dopo, gli indicatori di direzione divennero bianchi anzich\u00e9 arancioni.\nNell'ottobre del 1975 la \"Ami 8 Service\" rimase in listino solo in versione con cassone lamierato e nel marzo dell'anno seguente la \"Ami Super\" fu tolta di produzione: nonostante le buone prestazioni (140 km/h contro i 115 delle \"Ami\" bicilindriche), la \"Ami Super\" non ottenne il successo sperato, forse a causa del prezzo alto, e venne quindi tolta di listino.\nNel 1976 la \"Ami 8 Service\" fu ribattezzata \"Ami 8 Enterprise\", mentre su tutta la gamma l'impianto frenante divenne a doppio circuito e sulle \"Break\" il divanetto posteriore divenne abbattibile. Nel mese di settembre dello stesso anno, la gamma pass\u00f2 ad un sistema di sospensioni ad assali indipendenti l'uno dall'altro e non pi\u00f9 interattivi tra loro: in pratica vennero eliminati i molloni orizzontali di compensazione. Esternamente le \"Ami 8\" prodotte da questo momento in poi erano distinguibili per la calandra nera invece che argentata. Cominci\u00f2 da qui la fase calante della carriera della vettura.\nAlla fine del 1977 furono solo 31.997 le \"Ami 8\" vendute: la vettura aveva fatto il suo tempo ed era arrivato il momento di sostituirla: nel luglio del 1978 fu tolta di produzione e tre mesi dopo venne introdotta al suo posto la Citro\u00ebn Visa. La \"Ami 8 Break\" le sopravvisse di un anno, fino al mese di settembre del 1979.\nIn tutto sono state prodotte 800.775 \"Ami 8\", di cui 44.820 \"Super\".\nRiepilogo caratteristiche.\nDi seguito vengono riportate le caratteristiche relative alle varie versioni previste per la gamma \"Ami 8\":\nVersioni speciali.\nLa \"Ami 8\" gener\u00f2 una versione speciale molto particolare, la M35 del 1969.\nSe dal punto di vista estetico la M35 sembrava sostanzialmente una versione coup\u00e9 della \"Ami 8\", dal punto di vista tecnico le novit\u00e0 erano sostanziali. La M35 aveva un telaio nuovo, con le sospensioni idropneumatiche, mentre il motore era un Wankel monorotore di 497\u00a0cm\u00b3 da 49 CV.\nLa \"M35\" venne costruita dalla carrozzeria Heuliez in soli 267 esemplari (numerati), assegnati dalla Citro\u00ebn ad una serie di clienti selezionati per testare il motore Wankel.\nLa Casa francese, infatti, nella seconda met\u00e0 degli anni sessanta credeva molto nelle potenzialit\u00e0 del motore rotativo, tanto che nel 1967 aveva fondato, assieme alla NSU, la \"Comotor\", un'azienda specializzata nella produzione di motori Wankel.\nLa \"M35\" non venne mai costruita in serie, ma la sua sperimentazione serv\u00ec alla Citro\u00ebn sia per produrre la \"GS Birotor\" del 1973 (inserita ufficialmente nel listino della Casa), che per realizzare un elicottero sperimentale con motore rotativo."}
{"id": "464133", "revid": "1632387", "url": "https://it.wikipedia.org/wiki?curid=464133", "title": "A Classic Case", "text": "A Classic Case: The London Symphony Orchestra Plays the Music of Jethro Tull \u00e8 un disco della band progressive rock inglese Jethro Tull e della London Symphony Orchestra, pubblicato nel 1985.\nIl disco.\nL'album \u00e8 indubbiamente uno dei pi\u00f9 particolari e curiosi nella storia della band. Innanzitutto \u00e8 l'unico interamente strumentale. Ha inoltre una storia particolare. \u00c8 stato pensato dalla EMI che voleva creare una serie di album mescolando il rock e la musica classica. Per fare questo non c'era persona pi\u00f9 adatta di David Palmer, esperto in entrambi i generi.\nPalmer avrebbe dovuto selezionare alcuni dei brani pi\u00f9 famosi dei Jethro Tull e adattarli musicalmente (tranne \"Fly By Night\" presa dal primo album solista di Anderson \"Walk Into Light\"), in modo tale da poter essere suonati da un'orchestra sinfonica. Il progetto per\u00f2 fall\u00ec nel momento in cui Palmer contatt\u00f2 i membri della band per aiutarlo. Infatti ci\u00f2 che doveva essere un album orchestrale divent\u00f2 un album dove il gruppo suonava con l'accompagnamento di un'orchestra, la London Symphony Orchestra; in fondo nulla di particolarmente innovativo."}
{"id": "464137", "revid": "46291", "url": "https://it.wikipedia.org/wiki?curid=464137", "title": "Strychnos nux-vomica", "text": "La noce vomica o albero della stricnina (Strychnos nux-vomica) \u00e8 un grande albero cespuglioso della famiglia delle loganiacee originaria dell'India e sud-est asiatico \u00e8 presente anche nelle foreste aride della Birmania, della Thailandia, della Cina e dell\u2019Australia. Il frutto \u00e8 una bacca arancione, di dimensioni simili ad un pomo, con polpa biancastra in cui sono inseriti dai tre agli otto semi discoidi.\nI semi contengono:\nQuesti ultimi due rappresentano i principi attivi essenziali.\nLa stricnina agisce sul midollo spinale e ostacola le connessioni e le regolazioni tra i nervi motori e i nervi sensitivi, aumentando l'eccitabilit\u00e0 dei neuroni accorcia il periodo di latenza che fa seguito ad un'eccitazione.\nUtilizzo in omeopatia.\nIl rimedio omeopatico \"Nux vomica\" si prepara utilizzando il seme della Strychnos nux-vomica. I semi hanno una forma a mezzotondo e si ricavano all'interno di un piccolo guscio duro del frutto. Il preparato viene ottenuto dall'essiccazione dei semi maturi e successiva macerazione nell'alcool. I componenti chimici che vengono sfruttati sono la stricnina e la brucina. Questi contengono sostanze attive che provocano nell'essere umano spiccata ipersensibilit\u00e0 e irritabilit\u00e0, cos\u00ec come crampi muscolari, debolezza e paralisi.\nL'utilizzo della \"nux vomica\" in omeopatia \u00e8 basato, come per tutti gli altri rimedi, sulla teoria scientificamente indimostrata di Hahnemann, secondo la quale le sostanze dei composti diluite in bassissime concentrazioni avrebbero ipotetici effetti terapeutici. Trattandosi di sostanze estremamente tossiche, l'assunzione dei preparati derivati da tali sostanze deve avvenire sotto controllo medico.\nLa \"nux vomica\" in omeopatia viene tradizionalmente proposta per disturbi legati alla sfera della sensibilit\u00e0:\nNon esiste alcuna prova scientifica o clinica di efficacia reale di tali rimedi."}
{"id": "464139", "revid": "486946", "url": "https://it.wikipedia.org/wiki?curid=464139", "title": "Ordine 66", "text": ""}
{"id": "464143", "revid": "300067", "url": "https://it.wikipedia.org/wiki?curid=464143", "title": "Dominique Wilkins", "text": "Il suo soprannome era \"The Human Highlight Film\".\nSia suo fratello Gerald Wilkins che suo nipote Damien Wilkins (figlio di Gerald) hanno giocato nella NBA.\nCarriera.\nIl college e l'approdo ad Atlanta.\nWilkins nasce a Parigi mentre il padre era l\u00e0 impegnato con l'U.S. Air Force. Tornato negli Stati Uniti, Wilkins si iscrive a Georgia University. Si dichiara eleggibile per il draft NBA del 1982, venendo scelto come terza chiamata assoluta dagli Utah Jazz che lo cedono immediatamente agli Atlanta Hawks. Ad Atlanta Wilkins diventa immediatamente uno dei leader della squadra, nonch\u00e9 beniamino della folla per il suo stile spettacolare e galvanizzante. Nei play-off per\u00f2 gli Hawks perdono 2-1 contro i Boston Celtics di Larry Bird.\nL'anno dopo la formula dei play-off cambia, il primo turno diventa al meglio delle 5 partite e non pi\u00f9 delle 3, per gli Hawks per\u00f2 il risultato non cambia: Atlanta, sotto coach Mike Fratello, perde 3-2 contro i Milwaukee Bucks. La stagione seguente si conclude in maniera ancora peggiore, con il mancato accesso ai play-off. Wilkins per\u00f2 assurge a stella assoluta dell'NBA, e acquista grande notoriet\u00e0 vincendo la seconda edizione della gara delle schiacciate all'All-Star Weekend.\nNel 1985-1986 gli Hawks fanno pi\u00f9 strada nella post season, eliminando i Detroit Pistons ma arrendendosi al secondo turno a Boston. Questi numerosi scontri tra Hawks e Celtics contribuiscono a creare una grande rivalit\u00e0 tra Wilkins e Larry Bird.\nIl duello fra le stelle e gli ultimi anni agli Hawks.\nNella stagione 1986-1987 la corsa degli Hawks si ferma ancora al secondo turno, ma ad eliminarli questa volta sono i Pistons. Atlanta si era intanto trasformata in una squadra di vertice della Eastern Conference, compilando record superiori alle 50 vittorie stagionali.\nLa stagione 1987-1988 vede di fronte nella semifinale di Conference ancora una volta Celtics e Hawks. La sfida si trasforma in un duello personale tra Bird e Wilkins. I due fuoriclasse danno corso ad una delle serie pi\u00f9 emozionanti della storia dei play-off NBA che si conclude soltanto a gara-7 con uno scarto di 2 punti a favore dei Celtics. Wilkins termina questa edizione dei play-off con la media di 31,2 punti a partita. L'anno dopo arriva un'altra delusione per Wilkins e gli Hawks, che vengono eliminati al primo turno dai Bucks.\nLa stagione 1989-1990 \u00e8 per\u00f2 anche una delle ultime in cui gli Hawks restano attorno ad un bilancio di 50 vittorie. Dall'anno dopo gli Hawks si assestano su un bilancio del 50% di vittorie che in una Conference dura come la Eastern di fine anni ottanta inizio anni novanta non vale la qualificazione ai play-off. Wilkins si consola parzialmente vincendo la sua seconda gara delle schiacciate.\nNel 1992-1993 si registra l'ultima apparizione di Wilkins ai play-off con la maglia degli Hawks. Il risultato \u00e8 una nuova eliminazione al primo turno per mano di Detroit.\nLa cessione e le varie esperienze fra USA e Europa.\nNel febbraio 1994 Wilkins fa la sua ultima apparizione con la maglia numero 21 degli Hawks, e viene ceduto ai Los Angeles Clippers. Ai Clippers continua a viaggiare a medie realizzative impressionanti, dato che segna ancora 29 punti a partita, ma fallisce l'aggancio alla post season.\nDurante l'estate fa parte della nazionale americana che si aggiudica la medaglia d'oro ai Mondiali.\nNell'estate del 1994 Wilkins diventa \"free agent\" e decide di andare nella squadra che gli aveva dato tanti dispiaceri negli anni ad Atlanta, i Boston Celtics. Per la prima volta in carriera per\u00f2, tranne il suo anno da Rookie, Wilkins conclude la stagione con una media inferiore ai 20 punti. Decide cos\u00ec di andare a giocare in Europa, dove viene acquistato dal Panathinaikos di Atene. Con la squadra greca Wilkins gioca una finale di Eurolega, vincendola.\nNella stagione 1996-97 torna nell'NBA, e viene messo sotto contratto dai San Antonio Spurs, privi di Sean Elliott e David Robinson. Wilkins gioca bene ed \u00e8 il miglior marcatore della squadra ma, senza due elementi fondamentali, la stagione degli Spurs \u00e8 un disastro (fatto che per\u00f2 consentir\u00e0 a San Antonio di scegliere col n.1 del draft 1997 Tim Duncan).\nL'anno successivo Wilkins decide di tornare in Europa, e si accasa alla Fortitudo Bologna. Non ha per\u00f2 la fortuna della precedente esperienza europea, dato che perde la finale del campionato italiano e il duello contro Sa\u0161a Danilovi\u0107, su cui in gara-5, a 16 secondi dalla fine della partita con la sua squadra avanti di 4 punti, commette un ingenuo fallo che consente al giocatore serbo di realizzare un gioco da 4 punti che impatta la sfida. Nel tempo supplementare ha la meglio la Virtus Bologna.\nNel 1998-99 torna nuovamente nell'NBA con la maglia degli Orlando Magic, dove ritrova il fratello Gerald. Wilkins sente ormai il peso degli anni: segna solo 5 punti a partita e alla fine della stagione annuncia il ritiro dall'attivit\u00e0 agonistica.\nHa terminato la carriera con 26.668 punti che lo collocano al quattordicesimo posto tra i migliori marcatori di sempre dell'NBA. Molti considerano ingiusta la sua mancata inclusione tra i 50 migliori giocatori NBA di tutti i tempi."}
{"id": "464146", "revid": "125197133", "url": "https://it.wikipedia.org/wiki?curid=464146", "title": "Eye in the Sky", "text": "Eye in the Sky \u00e8 il sesto album in studio del gruppo progressive rock britannico The Alan Parsons Project, fondato da Alan Parsons ed Eric Woolfson, pubblicato nel giugno 1982 dalla Arista Records.\nDescrizione.\nParsons e Woolfson registrano i brani per l'album, dalla seconda met\u00e0 del 1981 fino agli inizi del 1982, con macchine multi traccia analogiche presso gli studi Abbey Road a Londra, il nastro master digitale viene mixato utilizzando un processore audio Sony PCM 1610. Come per gli album precedenti anche \"Eye in the Sky\" viene strutturato come un concept album con il tema incentrato sul Grande Fratello di Orwell anche nella sua accezione divina. Come cantanti, oltre ad Eric Woolfson, vengono convocati David Paton, Chris Rainbow, Lenny Zakatek, Elmer Gantry e Colin Blunstone. Tra i musicisti vi \u00e8 la new entry Mel Collins al sassofono nel brano \"Old And Wise\".\n\"Eye in the Sky\" viene pubblicato nel maggio del 1982 divenendo da subito il pi\u00f9 grande successo del \"The Alan Parsons Project\" e superando, in tutto il mondo, due milioni di copie vendute, negli USA arriva settimo, in Canada, Paesi Bassi, Norvegia e Nuova Zelanda arriva terzo, in Italia secondo e primo in Austria e Germania. Il singolo \"Eye in the Sky\" riscuote un notevole successo arrivando terzo negli USA e primo in Canada e Spagna, in generale ha ottimi risultati in tutti i paesi europei compresa l'Italia dove arriva quinto.\nL'idea del nome per l'album viene ad Eric Woolfson dopo che sent\u00ec, nel corso della stessa giornata, per tre volte utilizzare l'espressione \"Eye in the sky\" (occhio nel cielo), riferita per\u00f2 a contesti differenti. Un amico, allora direttore del marketing dell'hotel e casin\u00f2 Tropicana, gli mostr\u00f2 il sistema di sorveglianza della struttura, conosciuto come \"Eye in the sky\". In seguito, mentre Woolfson si trovava nella sua camera d'albergo, sent\u00ec un servizio al notiziario riguardo al satellite spia \"Eye in the sky\", del quale si parlava poich\u00e9 aveva migliorato alcuni sistemi militari; l'espressione fu sentita per la terza volta da Woolfson alla fine dello stesso notiziario, quando si parl\u00f2 di un elicottero meteorologico chiamato appunto \"Eye in the sky\".\nVersione in catalano di \"Eye In The Sky\".\nNel novembre del 2019 Alan Parsons partecipa ad un evento di beneficenza, organizzato dalla tv spagnola TV3, per raccogliere fondi destinati alla ricerca sulle malattie rare. Parsons incide il brano \"Ser\u00e9 Els Teus Ulls Al Cam\u00ec\", adattamento al catalano del brano \"Eye in The Sky\", e realizza anche un videoclip. L'album viene pubblicato il 1\u00ba dicembre del 2019 con il titolo \"Minories Que Fan Una Majoria\".\nCopertina e grafica.\nLa grafica dell'album \"Eye in the Sky\" viene curata dalla Hipgnosis di Storm Thorgerson che crea come simbolo distintivo l'occhio di Horus, che diventer\u00e0 poi il simbolo del \"The Alan Parsons Project\". Il simbolo viene posizionato ad occupare tutta la copertina, dorato e su sfondo verde, sul retro della copertina viene disposto un collage di immagini che richiamano l'occhio di Horus, tra cui il centro di una galassia, un murales, una telecamera di controllo di un casin\u00f2, una sala di controllo e i visi di Alan Parsons ed Eric Woolfson con l'occhio proiettato sulla guancia mediante un filtro di luce, lo stemma di un agente della sicurezza. Alcune di queste immagini verranno utilizzate per le copertine dei singoli. All'interno del booklet viene posizionato un geroglifico vicino ai testi di ogni brano."}
{"id": "464151", "revid": "212348", "url": "https://it.wikipedia.org/wiki?curid=464151", "title": "Captain America", "text": ""}
{"id": "464153", "revid": "228587", "url": "https://it.wikipedia.org/wiki?curid=464153", "title": "CAP (disambigua)", "text": ""}
{"id": "464157", "revid": "436907", "url": "https://it.wikipedia.org/wiki?curid=464157", "title": "The Newkingztape Vol. 1", "text": "The Newkingztape Vol. 1 \u00e8 il primo mixtape del rapper italiano Inoki, pubblicato nel 2006 dalla Relief Records.\nDescrizione.\nIl disco \u00e8 costituito da inediti, freestyle, brani dal vivo e remix che compongono un disco di circa un'ora e venti. In esso sono presenti numerose collaborazioni con altri artisti appartenenti alla scena rap italiana, tra cui i Co'Sang, Gu\u00e9 Pequeno, Amir e Noyz Narcos.\nL'album contiene inoltre due versioni differenti del brano \"Bolo by Night\", di cui una cantata in inglese, francese e in italiano."}
{"id": "464159", "revid": "78273", "url": "https://it.wikipedia.org/wiki?curid=464159", "title": "Kruger NP", "text": ""}
{"id": "464160", "revid": "12217", "url": "https://it.wikipedia.org/wiki?curid=464160", "title": "Kinfocenter", "text": ""}
{"id": "464168", "revid": "767487", "url": "https://it.wikipedia.org/wiki?curid=464168", "title": "Emanuele Manitta", "text": "Carriera.\nLa sua carriera ha inizio nelle giovanili del Randazzo, squadra ove rimane per diversi anni prima di passare alle giovanili del Bari. Ha realizzato anche un gol su azione nella stagione 1999-2000 in Castrovillari-Messina (1-1), quando militava in Serie C2. Si tratta di un portiere che aveva suscitato grandi promesse in avvio di carriera, quando fu grande protagonista della promozione in Serie C1 del Messina, subendo soltanto 10 reti in tutto il torneo.\nL'exploit gli valse la massima serie nel 2000-2001 con il Lecce, senza mai la gioia dell'esordio in quanto vice di Antonio Chimenti, ma tanta cadetteria ancora a Messina nelle stagioni 2001-2002 e 2002-2003, nel gennaio 2003 nel Napoli ove rimarr\u00e0 come portiere titolare anche l'anno successivo (stagione 2003-2004), e nel nel 2004-2005, prima dell'esperienza al Bologna nel 2005-2006, come vice di Pagliuca dove totalizza 2 presenze.\nFu protagonista suo malgrado di un episodio increscioso, ai limiti della cronaca nera, quando nel novembre del 2002, durante la gara contro il Cagliari al Sant'Elia, un invasore solitario lo colp\u00ec con un pugno alla nuca spedendolo all'ospedale. Arriva al Livorno nel luglio del 2006. Esordio in serie A il 21 gennaio 2007 in Livorno-Roma (1-1). Nella stagione calcistica 2006-2007 ha collezionato 8 presenze in campionato con il Livorno subendo solo otto reti, contribuendo alla sospirata salvezza, raggiunta con una giornata di anticipo. Svincolatosi dal Livorno il 29 agosto 2007, firma un contratto biennale col : si tratt\u00f2 di un ritorno alle origini per il portiere.\nA fine stagione si svincola dalla societ\u00e0 per la mancata iscrizione della squadra peloritana al campionato di serie B: a tutt'oggi risulta essere il portiere pi\u00f9 forte tra quelli approdati al , con un totale di 189 presenze e 152 gol subiti (il rapporto gol subiti/presenze \u00e8 di 0,80). Il 3 ottobre 2008 firma un contratto annuale per il ,come terzo portiere, con la casacca bianconera esordisce il 29 ottobre 2008 in Milan-Siena (2-1). Al termine del contratto, viene lasciato libero dalla societ\u00e0 senese. Dopo alcuni mesi sceglie di dare l'addio al calcio giocato per riprendere gli studi, iscrivendosi alla facolt\u00e0 di scienze motorie all'universit\u00e0 di Messina, presso la quale ha conseguito la Laurea Magistrale.(fonte Gazzetta del Sud del 1\u00ba aprile 2015) Al contempo svolge il ruolo di preparatore dei portieri del , societ\u00e0 militante nel campionato di Eccellenza Sicilia.\nNella stagione 2011-2012 diventa il vice allenatore e preparatore dei portieri del Due Torri, squadra militante nel campionato di Eccellenza. Viene poi esonerato a novembre. Il 26 luglio 2012 si laurea in scienze motorie all'Universit\u00e0 di Messina e firma dopo qualche giorno per il un contratto quadriennale come coordinatore dei preparatori dei portieri delle squadre giovanili. Il 30 marzo 2015 consegue la laurea magistrale in attivit\u00e0 motoria preventiva e adattata, presso la facolt\u00e0 di Scienze Motorie di Messina, con voto 110/110 e lode. Successivamente, diventa Docente federale FIGC nei corsi per allenatore dei portieri di 1\u00ba livello."}
{"id": "464169", "revid": "6199", "url": "https://it.wikipedia.org/wiki?curid=464169", "title": "Martino de Judicibus", "text": ""}
{"id": "464170", "revid": "99341881", "url": "https://it.wikipedia.org/wiki?curid=464170", "title": "Totipotenza", "text": "La totipotenza \u00e8 la propriet\u00e0 delle cellule vegetali o di una singola cellula staminale animale di svilupparsi in un intero organismo e persino in tessuti extra-embrionali.\nUn esempio di cellula totipotente \u00e8 il blastomero.\nLe cellule staminali totipotenti danno luogo, durante lo sviluppo precoce, a cellule staminali \"pluripotenti\", in grado di specializzarsi in cellule appartenenti ai tre foglietti embrionali. Infine, cellule staminali \"unipotenti\" possono trasformarsi solamente in alcune specie cellulari, per esempio in sangue, o in tessuto osseo.\nOltre che delle cellule staminali animali, la totipotenza \u00e8 propria anche e soprattutto delle cellule vegetali; una singola cellula vegetale infatti ha la capacit\u00e0 di rigenerare un intero individuo, e questa capacit\u00e0 di riprogrammazione \u00e8 molto sfruttata per la coltura in vitro."}
{"id": "464177", "revid": "2117329", "url": "https://it.wikipedia.org/wiki?curid=464177", "title": "Prefettura di Berat", "text": " \nLa prefettura di Berat (in albanese: \"Qarku i Beratit\" ) \u00e8 una delle 12 prefetture dell'Albania. Situata nell'entroterra dell'Albania meridionale ha una superficie di 1798\u00a0km\u00b2. Il capoluogo \u00e8 Berat.\nComuni.\nIn seguito alla riforma amministrativa del 2015 la prefettura risulta composta dalle seguenti municipalit\u00e0:\nPrima della riforma amministrativa la prefettura comprendeva i distretti di:"}
{"id": "464179", "revid": "126257", "url": "https://it.wikipedia.org/wiki?curid=464179", "title": "Prisoners in Paradise (album)", "text": "Prisoners in Paradise \u00e8 il quinto album in studio del gruppo musicale svedese Europe, pubblicato nel settembre 1991 dalla Epic Records.\nL'album registr\u00f2 discrete vendite in Europa e in Asia, ma fu un disastro commerciale negli Stati Uniti dove in quel periodo era in piena ascesa il movimento grunge. Tale insuccesso port\u00f2 la band allo scioglimento nella tarda primavera del 1992, salutando i fan con la raccolta \"1982-1992\" pubblicata l'anno successivo.\nIl disco.\n\u00c8 un album che segna una leggera svolta stilistica nel sound della band che, in questo disco, \u00e8 alle prese con melodie molto \"catchy\" e americaneggianti stile Bon Jovi. Il cantante Joey Tempest d\u00e0 la prova di essere ancora un ottimo compositore, nonostante le continue pressioni della Epic Records che voleva un numero di vendite paragonabile a quello di \"The Final Countdown\". La prima traccia dell'album, \"All or Nothing\", evidenzia questa nuova direzione sonora, voluta dalla casa discografica, per poter avere un definitivo incremento di vendite oltre l'Atlantico. \"Halfway to Heaven\", l'ultimo singolo estratto dall'album nel marzo 1992, si fa notare per la melodia allegra e piuttosto grintosa, oltre che per gli assoli di chitarra di Kee Marcello. \"I'll Cry for You\", altro singolo pubblicato, \u00e8 una power ballad piacevole, che tenta di ricalcare le orme di \"Carrie\". La title track \"Prisoners in Paradise\" \u00e8 una canzone malinconica e da un testo profondo. \"Girl from Lebanon\" chiude il quinto lavoro degli Europe con un testo provocante e una melodia pi\u00f9 cupa rispetto al resto del disco. Le canzoni, al contrario che in passato, sono scritte oltre che dal frontman Joey Tempest anche dagli altri componenti del gruppo e da compositori esterni. Il titolo nascondeva un messaggio intrinseco lanciato dalla band, che in questo periodo si vedeva sfruttata dalla Epic Records. Originariamente l'album doveva chiamarsi \"Break Free\" e la sua pubblicazione sarebbe dovuta realizzarsi l'anno precedente (salvando probabilmente le vendite negli Stati Uniti dove il movimento grunge ancora non aveva invaso il mercato), ma la traccia omonima e altre come \"Yesterday's News\" furono escluse dalla casa discografica perch\u00e9 considerate troppo \"heavy\" e non adatte alla band (che invece voleva dimostrare l'opposto). Queste furono pubblicate come lati B dei singoli estratti dall'album e alcune furono inserite in varie raccolte negli anni successivi. Tutta la sessione di registrazione del periodo 1989-90 \u00e8 inclusa in un bootleg intitolato \"Le Baron Boys\". Due di queste tracce inedite, \"Wild Child\" e \"I Don't Know How to Love No More\", saranno riprese da Kee Marcello nel suo album solista \"Scaling Up\" del 2016. Nella sua autobiografia il chitarrista ha rivelato che il primo produttore scelto per l'album non era Beau Hill ma Bob Rock, che aveva inizialmente accettato di collaborare con gli Europe, ma successivamente rinunci\u00f2 per lavorare sul \"Black Album\" dei Metallica. A causa dell'insuccesso commerciale ottenuto dall'album, gli Europe vennero abbandonati dalla Epic e fecero la stessa fine di molte altre band nel mondo del genere pop metal (ormai in pieno declino). Gli Europe si sciolsero quindi verso la fine del 1992, per poi decidere di riformarsi solamente nel 2003.\nClassifiche.\nL'album fall\u00ec l'accesso in classifica negli Stati Uniti, fatto abbastanza inusuale per una band proveniente da due dischi multi-platino."}
{"id": "464181", "revid": "1123126", "url": "https://it.wikipedia.org/wiki?curid=464181", "title": "Giovan Battista Gaulli", "text": "Biografia.\nFormatosi in patria sotto la guida di Luciano Borzone (dove conobbe l'arte di Rubens e Anton van Dyck e dei quali assimil\u00f2 la pennellata pastosa e libera e la vasta gamma di colori) e stabilitosi a Roma fin dal 1657, dopo aver perso la famiglia a causa della pestilenza scoppiata a Genova, Gaulli entr\u00f2 presto nell\"entourage\" di Gian Lorenzo Bernini, di cui divenne uno dei pi\u00f9 dotati collaboratori, grazie anche ad una buona affinit\u00e0 temperamentale e di gusti. Fu infatti Bernini a raccomandarlo per decorare i pennacchi della cupola di Sant'Agnese in Agone (dal cui cantiere Borromini era appena stato estromesso; 1668 - 1669) e ad introdurlo presso i Gesuiti, facendo s\u00ec che ottenesse il compito di decorare la Chiesa del Ges\u00f9 (1674 - 1679), affrescandone la volta, il presbiterio e la cappella di Sant'Ignazio (che proprio in quegli anni veniva rifatta da Andrea Pozzo e ornata di statue da Pierre Legros).\nIl ciclo del Ges\u00f9, impensabile senza il completamento a stucco del ticinese Ercole Antonio Raggi (ma ultimamente \u00e8 stata ipotizzata la regia di Bernini per l'intero impianto) \u00e8 unanimemente considerato il capolavoro del Baciccio, per il vorticoso e vertiginoso moto dei personaggi che traboccano illusionisticamente dalla cornice, creando un \"unicum\" tra pittura, scultura, e architettura tipicamente barocco. Il \"Trionfo del nome di Ges\u00f9\" (questo il tema della decorazione della volta) pu\u00f2 essere considerato il vero parallelo pittorico del berniniano \"Altare della Cattedra\", fondale prospettico della Basilica di San Pietro. Alla Galleria Spada esiste un bozzetto (m. 1,81x1,12) dell'affresco.\nFu sempre Bernini a richiederne l'operato per pale d'altare a Sant'Andrea al Quirinale e a San Francesco a Ripa (dietro alla celebre statua della \"Beata Ludovica Albertoni\"). Molti sono infatti i motivi stilistici ripresi direttamente dal grande scultore, in primo luogo il vorticoso movimento barocco che anima vistosamente figure e panneggi, ma anche il trasporto patetico dei personaggi raffigurati. Tra le sue fonti stilistiche non va dimenticato il grande Correggio.\nDopo un breve ritorno in patria, per decorare il palazzo della Repubblica (ma la commissione non ebbe buon esito), il Baciccio rientr\u00f2 trionfalmente a Roma, dove affresc\u00f2 la volta della Basilica dei Santi Apostoli con il \"Trionfo dell'ordine francescano\" (1707), fortemente ispirato (per la prospettiva di sottins\u00f9) alla \"Ascensione di Cristo\" di Melozzo da Forl\u00ec, allora visibile nella stessa chiesa, e diede inizio ad una serie di cartoni per i mosaici della cappella battesimale della Basilica di San Pietro (dopo la morte fu sostituito da Francesco Trevisani).\nGaulli fu anche ritrattista di ottima qualit\u00e0: fra i suoi effigiati ci sono Clemente IX, Clemente X, i cardinali Alfonso Litta e Giambattista Spinola, l'abate Giuseppe Renato Imperiali, Gian Lorenzo Bernini. Altre opere sue sono presenti a San Rocco in Augusteo (\"Madonna con Bambino e i santi Rocco e Antonio abate\", del 1660 circa) a Santa Marta, Santa Maria in Campitelli, Santa Maria Maddalena, Palazzo Chigi, a Genova e ad Ascoli Piceno (\"Conversione di san Paolo\", \"Morte di san Francesco Saverio\").\nLa fama del Gaulli nell'ambito romano dell'epoca lo port\u00f2 alla prestigiosa nomina di \"principe\" dell'Accademia di San Luca nel 1674. Contraltare della vorticosa e berniniana pittura di Gaulli fu quella, pi\u00f9 eclettica e composta, di Carlo Maratta, che alla fine risult\u00f2 la linea dominante di tutta l'arte romana del XVIII secolo."}
{"id": "464182", "revid": "120113472", "url": "https://it.wikipedia.org/wiki?curid=464182", "title": "Prefettura di Dib\u00ebr", "text": " \nLa prefettura di Dib\u00ebr (in albanese: \"Qarku i Dibr\u00ebs\") \u00e8 una delle 12 prefetture dell'Albania.\nGeografia.\nLa prefettura confina con Durazzo, Elbasan, Kuk\u00ebs, Alessio, Tirana e con la Macedonia del Nord verso est.\nMunicipalit\u00e0.\nIn seguito alla riforma amministrativa del 2015 la prefettura risulta composta dalle seguenti municipalit\u00e0:\nPrima della riforma amministrativa la prefettura comprendeva i distretti di:"}
{"id": "464183", "revid": "12760", "url": "https://it.wikipedia.org/wiki?curid=464183", "title": "Giovanni Battista Gaulli", "text": ""}
{"id": "464184", "revid": "3357323", "url": "https://it.wikipedia.org/wiki?curid=464184", "title": "Baciccio", "text": ""}
{"id": "464185", "revid": "767487", "url": "https://it.wikipedia.org/wiki?curid=464185", "title": "Cyclo", "text": "Cyclo (\"X\u00edch l\u00f4\") \u00e8 un film del 1995 diretto da Tran Anh Hung.\nIl film, considerato un ottimo esempio di neo-realismo asiatico, ha vinto il Leone d'oro al miglior film alla 52\u00aa Mostra internazionale d'arte cinematografica di Venezia.\nTrama.\nHo Chi Minh: il giovane Cyclo si guadagna da vivere guidando il risci\u00f2 a pedali che ha in noleggio. Quando il risci\u00f2 gli viene rubato \u00e8 costretto per ripagarlo a compiere delle azioni criminali per conto di una banda di malviventi. Il capo della banda, soprannominato \"il Poeta\", \u00e8 lo stesso che costringer\u00e0 la sorella di Cyclo a prostituirsi. Il mondo attorno ai personaggi continua a girare indifferente. Le efferatezze di alcune scene avvengono in prossimit\u00e0 della vita di tutti i giorni, senza che nessuno intervenga per fermarle."}
{"id": "464186", "revid": "39224", "url": "https://it.wikipedia.org/wiki?curid=464186", "title": "Chiesa Ortodossa d'Oriente", "text": ""}
{"id": "464191", "revid": "308548", "url": "https://it.wikipedia.org/wiki?curid=464191", "title": "Gian Giacomo Gallarati Scotti", "text": "Biografia.\nNato a Oreno (oggi frazione di Vimercate) e sesto di otto figli, era di famiglia nobile: suo padre Gian Carlo (Pisa, 17 febbraio 1854 - Milano, 15 maggio 1927) era Principe di Molfetta e Conte di Candia, mentre sua madre era Maria Luisa Melzi d'Eril, figlia di Giacomo dei Duchi di Lodi e di Giuseppina Barb\u00f2 dei Conti di Casalmorano (Balerna, 21 gennaio 1856 - Milano, 7 febbraio 1937). Tommaso Gallarati Scotti fu suo fratello primogenito.\nCarriera.\nSi laure\u00f2 in Giurisprudenza all'Universit\u00e0 degli Studi di Genova. Entrato nel 1912 nella carriera diplomatica, prest\u00f2 molti anni di servizio nelle colonie, diventando commissario del governo nel primo dopoguerra a Tobruk. Proprio nella prima parte della sua carriera coloniale perse un braccio, all'inizio degli anni venti, a seguito di un'infezione dovuta ad un colpo di arma da fuoco.\nTornato in Italia, nel 1926 fu chiamato alla carica di podest\u00e0 di Oreno (all'epoca ancora comune indipendente). Nel 1927 spos\u00f2 Ida Mocenigo Soranzo (Venezia, 21 ottobre 1898 - Venezia, 23 dicembre 1969), ultima discendente di una famiglia dogale veneziana, da cui ebbe quattro figlie.\nNel 1934 fu senatore del Regno e l'anno successivo podest\u00e0 di Vimercate, dopo l'annessione di Oreno a questo comune. Mantenne questa carica fino a quando, nel giugno 1938, fu chiamato dal Governo di Roma a divenire podest\u00e0 di Milano, nonostante non si fosse mai distinto per il suo attaccamento al regime fascista, e nonostante suo fratello maggiore Tommaso Gallarati Scotti, ambasciatore italiano a Madrid (1944-1946) e a Londra nel dopoguerra, fosse un noto antifascista.\nDopo il 25 luglio 1943 e la caduta di Mussolini, il nuovo capo del Governo Pietro Badoglio, con il quale aveva gi\u00e0 lavorato nelle colonie, lo sostitu\u00ec il 14 agosto con un commissario prefettizio. Posto sotto processo per collaborazionismo col fascismo, fu dapprima condannato ma poi assolto in Cassazione.\nDa quel momento, e soprattutto dalla nascita della Repubblica Italiana, Gian Giacomo si ritir\u00f2 a vita privata, abbandonando completamente lo scenario politico. \nNel 1983, poco prima della sua morte, fu insignito dall'ex Re Umberto II del Collare della SS.Annunziata, la massima onorificenza di Casa Savoia.\nMor\u00ec nella sua dimora veneziana il 4 gennaio 1983, a 97 anni, ultimo superstite dei senatori del Regno d'Italia.\nLa tutela dell'orso bruno.\nSin dagli anni venti Gian Giacomo Gallarati Scotti si batt\u00e8 a lungo per l'istituzione di un grande parco nazionale dell'Adamello-Brenta-Presanella a tutela dell'orso delle Alpi, ma senza successo.\nPer sua iniziativa, la legge sulla caccia, entrata in vigore il 1\u00b0 gennaio 1940 (regio decreto 1016 del 5 giugno 1939), viet\u00f2 per la prima volta la caccia all'orso bruno in tutta Italia, fatto questo che verosimilmente permise di evitarne l'estinzione.\nDa quando si ritir\u00f2 a vita privata, si dedic\u00f2 soprattutto ad iniziative volte alla salvaguardia dell'ambiente naturale, particolarmente degli orsi delle Alpi. \nNel 1957 diede vita a un comitato per la tutela dell'orso bruno.\nSu questi argomenti produsse varie pubblicazioni, perlopi\u00f9 a proprie spese, tra le quali \"L'orso bruno di Linneo\" (1958), \"La protezione dell'orso bruno in Italia\" (1960) e \"Gli ultimi orsi bruni delle Alpi\" (1962).\nSi dedic\u00f2 alla tutela dell'orso sino alla fine: nel 1981, quando aveva ormai 95 anni, pubblic\u00f2 un accorato appello per la tutela dell'orso bruno in Italia sulla neonata rivista Airone."}
{"id": "464192", "revid": "1632387", "url": "https://it.wikipedia.org/wiki?curid=464192", "title": "Low (Testament)", "text": "Low \u00e8 un album dei Testament pubblicato nel 1994."}
{"id": "464194", "revid": "110157", "url": "https://it.wikipedia.org/wiki?curid=464194", "title": "Prefettura di Elbasan", "text": " \nLa prefettura di Elbasan (in albanese: \"Qarku i Elbasanit\") \u00e8 una delle 12 prefetture dell'Albania.\nMunicipalit\u00e0.\nIn seguito alla riforma amministrativa del 2015 la prefettura risulta composta dalle seguenti municipalit\u00e0:\nPrima della riforma amministrativa la prefettura comprendeva i distretti di:"}
{"id": "464196", "revid": "827882", "url": "https://it.wikipedia.org/wiki?curid=464196", "title": "Prefettura di Fier", "text": " \nLa prefettura di Fier (in albanese: \"Qarku i Fierit\") \u00e8 una delle 12 prefetture dell'Albania.\nMunicipalit\u00e0.\nIn seguito alla riforma amministrativa del 2015 la prefettura risulta composta dalle seguenti municipalit\u00e0:\nPrima della riforma amministrativa la prefettura comprendeva i distretti di:"}
{"id": "464197", "revid": "767487", "url": "https://it.wikipedia.org/wiki?curid=464197", "title": "36\u00aa camera dello Shaolin", "text": "36\u00aa camera dello Shaolin (\"Shao Lin san shi liu fang\") \u00e8 un film del 1978 diretto da Chia-Liang Liu.\nFilm di kung fu, con due sequel: \"Ritorno alla 36\u00aa camera\" e \"I discepoli della 36\u00aa camera\".\nTrama.\nIl giovane studente Yu Te aiuta il suo maestro a recapitare messaggi della resistenza contro gli oppressori tartari attraverso il negozio di pesce di suo padre. Scoperto il trucco, i messaggi venivano inseriti nei pesci, i funzionari del governo distruggono la scuola ed il negozio uccidendo il padre di Yu Te il maestro ed i suoi compagni di scuola.\nYu Te ferito si reca al tempio Shaolin dove ha saputo che i monaci conoscono e praticano le arti marziali. Nel tempio ci sono 35 camere, ed in ognuna si insegna una tecnica del kung fu in un crescendo di difficolt\u00e0.\nSuperate tutte le prove gli viene offerto di guidare una delle camere, ma uno dei maestri non \u00e8 d'accordo perch\u00e9 pensa non sia ancora pronto e lo sfida dandogli la possibilit\u00e0 di scegliere l'arma con cui combattere. Yu Te perde la sfida, ma questo \u00e8 uno stimolo per lui a migliorarsi e si allena, sfidando il maestro cambiando ogni volta arma e cercando di adattarsi alla tecnica dell'avversario.\nYu Te crea allora una nuova arma (un San jie gun) con cui riesce a sconfiggere il maestro: a questo punto, vuole che gli sia data la possibilit\u00e0 di creare la 36\u00aa camera per poter insegnare il kung fu anche ai non monaci. Al rifiuto dell'abate e all'insistenza di Yu Te l'abate decide di punirlo. La punizione consiste nell'uscire dal tempio per raccogliere offerte.\nYu Te riesce a portare a termine la sua vendetta ed a reclutare i primi allievi che faranno parte della 36\u00aa camera dello Shaolin creata.\nDistribuzione.\nIn Italia \u00e8 stato pubblicato dalla AVO Film, restaurato e rimasterizzato, in formato DVD, nel marzo del 2007.\nInfluenza culturale.\nIl titolo del film ha ispirato il gruppo rap Wu-Tang Clan per il nome del loro primo album, \"Enter the Wu-Tang (36 Chambers)\"."}
{"id": "464199", "revid": "767487", "url": "https://it.wikipedia.org/wiki?curid=464199", "title": "Blyde River Canyon", "text": "Il Blyde River Canyon \u00e8 un canyon situato in Sudafrica, nella provincia di Mpumalanga e sulla Strada del Panorama, ed \u00e8 il terzo canyon pi\u00f9 grande del mondo con i suoi 26\u00a0km di lunghezza e 800 metri di profondit\u00e0. Si trova nella parte settentrionale dei monti Drakensberg, ed \u00e8 costituito principalmente di pietra arenaria. Il canyon \u00e8 stato scavato nel corso dei millenni dai fiumi Blyde e Olifants.\nFra i luoghi pi\u00f9 celebri del canyon ci sono \"Three Rondavels\", con le sue formazioni rocciose che ricordano le capanne dei popoli locali (\"rondavels\" \u00e8 il termine afrikaans per \"capanna\") e \"God's Window\" (\"la finestra di Dio\") da cui, come suggerisce il nome, si gode di un panorama particolarmente suggestivo."}
{"id": "464203", "revid": "729019", "url": "https://it.wikipedia.org/wiki?curid=464203", "title": "Studio Shaw", "text": "Lo Studio Shaw (\u90b5\u6c0f\u7247\u5834) \u00e8 il precursore e la pi\u00f9 grande compagnia di produzione cinematografica di Hong Kong.\nStoria.\nDalla loro base di distribuzione a Singapore, Ren Leng Shaw, detto Run Run (\u90b5\u9038\u592b) e il suo terzo fratello maggiore Run Me Shaw detto Raymond(\u90b5\u4ec1\u679a), fondarono la South Sea Film (\u5357\u6d0b\u5f71\u7247) nel 1930, per sviluppare la vendita dei loro affari nel mondo del cinema nel Sud-est Asiatico. Lo studio fu pi\u00f9 tardi rinominato come Shaw Brothers Studio (ovvero Studio Shaw). Lo studio realizz\u00f2 il primo film di Hong Kong con il marchio \u300a\u767d\u91d1\u9f8d\u300b (che si traduce come \"dragone di platino\", o uno dei termini dello slang che definiscono una \"pistola\") nel 1934.\nI fratelli Shaw riuscirono persino a creare un genere tutto loro: gli attori, l'etica dei loro film, la violenza grafica e splatter, le forti caratterizzazioni dei personaggi, il passaggio dal chambara movie al kung fu movie divennero perci\u00f2 i marchi di fabbrica del cinema di Hong Kong d'autore degli anni settanta.\nDentro lo studio.\nI fratelli Shaw diedero lavoro a una schiera immensa di talenti, che include i registi King Hu, Lau Kar Leung, Fan Ho e Chang Cheh. King Hu fu presto un regista, che \u00e8 meglio ricordato per il suo film \"Come drink with me\", un film di arti marziali che differisce da quelli di Chang Cheh nel fatto che esso annovera una figura femminile protagonista e si racchiude intorno alla storia d'amore nel mondo delle arti marziali piuttosto che intorno alle rapide azioni e i cosiddetti \"racconti della Confraternita\" che Chang Cheh avrebbe poco dopo popolarizzato.\nChang Cheh, che era pi\u00f9 innamorato degli ultimi componenti, sarebbe presto divenuto il regista pi\u00f9 conosciuto dello Studio Shaw, con film come \"Five deadly venoms\", \"The brave archer\" (basato sul lavoro di Jin Yong), \"The one armed swordsman\" e altri classici del film \"Wuxia\" e del film \"Wushu\". Al pari livello (quasi) come popolarit\u00e0 divenne il regista - prima coreografo dei combattimenti - Lau Kar Leung, che avrebbe prodotto film di kung-fu ben recensiti come \"36\u00aa camera dello Shaolin\" e \"Invincible Pole Fighter\".\nIl gruppo con cui i fratelli Shaw lavoravano divenne uno dei loro marchi di fabbrica. Mentre altri studi di produzione avevano un buon numero di membri del cast, Run Run e Runme quasi sempre avevano le stesse facce nei loro film. Il gruppo da \"Le furie umane del kung fu\" - che sarebbe divenuto conosciuto grazie al loro \"nome in codice\" - divenne tra i pi\u00f9 popolari. Questi cinque erano Lo Mang, Lu Feng, Sun Chien, Chiang Sheng e Kuo Chui, che erano state delle star nello studio Shaw per anni, ma non erano ancora facce memorabili sino all'uscita di \"Le furie umane del kung fu\". Il \"sesto Venom\", Wei Pai, che aveva il ruolo di \"Serpente\" in \"Le furie umane del kung fu\" era anche parte del film \"Venom Mob\" che arruol\u00f2 oltre altri 15 attori che appariranno in quasi tutti i film dei \"Venoms\".\nDue altre star erano particolarmente ben conosciute e favorite da Chang Cheh nei suoi film: Ti Lung e Alexander Fu Sheng. Ti Lung \u00e8 considerato uno dei pi\u00f9 - se non il pi\u00f9 - bravo attore nei film di arti marziali che approd\u00f2 allo studio Shaw, ma \u00e8 anche accreditato come un attore capace che rinforz\u00f2 il suo fascino psichico con le forti caratterizzazioni che avevano i suoi personaggi nei film. Alexander Fu Sheng, che comparve con Ti Lung in molte occasioni, fu sfortunatamente ucciso nel 1983 in un incidente d'auto, finendo la sua carriera, breve ma di grande successo.\nLo studio Shaw non \u00e8 rinomato per le attrici, per via delle preferenze di Chang Cheh nei suoi \"Racconti della Confraternita\" e del grande odio che il produttore Mona Fong provava nei confronti delle belle attrici. Ci\u00f2 nonostante, attrici come Betty Loh Ti, Cheng Pei Pei e Tien Niu si dimostrarono molto capaci e talentuose. Cheng Pei Pei in particolare \u00e8 relativamente ben conosciuta per aver partecipato come protagonista nel film di King Hu \"Come drink with me\", e pi\u00f9 recentemente in \"La tigre e il dragone\" di Ang Lee.\nAi giorni d'oggi.\nI fratelli Shaw continuano a essere conosciuti come i pi\u00f9 prominenti \"padri\" dei film di Wuxia e Kung Fu. Nonostante molti dei loro classici film sono diventati oggetti di dispute per alcuni \"remake\" negli ultimi anni, la Celestial Pictures ha acquistato i diritti dell'amministrazione dello studio e sta realizzando 760 degli oltre 1000 film su DVD, con qualit\u00e0 audio e video totalmente rimasterizzata. Molti punti di riferimento a Hong Kong e Singapore sono oggi nominati specialmente dopo i generosi contributi finanziari che Sir Run Run Shaw ha donato negli anni. La Shaw Organisation rimane ancora oggi una delle maggiori rete di trasmissione a Singapore.\nFilm.\nAlcuni dei film pi\u00f9 rappresentativi dello Studio Shaw:"}
{"id": "464204", "revid": "240277", "url": "https://it.wikipedia.org/wiki?curid=464204", "title": "Prefettura di Argirocastro", "text": " \nLa prefettura di Argirocastro (in albanese: \"Qarku i Gjirokastr\u00ebs\") \u00e8 una delle 12 prefetture dell'Albania.\nMunicipalit\u00e0.\nIn seguito alla riforma amministrativa del 2015 la prefettura risulta composta dalle seguenti municipalit\u00e0:\nPrima della riforma amministrativa la prefettura comprendeva i distretti di:"}
{"id": "464206", "revid": "2039709", "url": "https://it.wikipedia.org/wiki?curid=464206", "title": "Prefettura di Coriza", "text": " \nLa prefettura di Coriza (in albanese: \"Qarku i Kor\u00e7\u00ebs\") \u00e8 una delle 12 prefetture dell'Albania.\nMunicipalit\u00e0.\nIn seguito alla riforma amministrativa del 2015 la prefettura risulta composta dalle seguenti municipalit\u00e0:\nPrima della riforma amministrativa la prefettura comprendeva i distretti di:"}
{"id": "464207", "revid": "767487", "url": "https://it.wikipedia.org/wiki?curid=464207", "title": "Gatekeepaz", "text": "I Gatekeepaz sono un gruppo musicale rap italiano formatosi a Nichelino (Torino).\nI membri attuali del collettivo sono: Antani Savage, Ango Sprite, Bladaz, Beeru, Psycho Killa, Dawlaz, DragWan, Dhemo, DJ RobyOne Kenoby, Deal, Hopus, Mastafive, Maury B, Marco Specchio, Netom, Ombra, Pee MC, Psyko Vibe, Rawl MC, Steel The Flux, Strike The Head, Trizta, Extra Tee, Faktor, Dj Walterix, Thai Smoke e Roy Zen.\nStoria del gruppo.\nNel 1998 il gruppo ha realizzato e pubblicato l'EP intitolato \"Custodi Del Segreto\" con le produzioni di Masta Five e Dihlyo, sotto lo pseudonimo di GatekeyzProd.Actions.\nL'anno seguente \u00e8 stata la volta dell'album d'esordio intitolato \"Dietro il cancello\". L'album ha portato il gruppo alla notoriet\u00e0 in campo nazionale, grazie a brani come \"Tecniche perfette (Remix)\", \"Dietro il cancello\", \"Everyday Is a Hot Day\", \"Voci dall'ignoto\", \"One Love\", \"Strictly Hardcore\" e \"Casi clinici\". Il flow del disco vario ed articolato, oscilla tra le liriche estreme di Psyko Killa , le tecniche di Dihlyo e le rime profonde di Ango Sprite che si innestano su strumentali dure e martellanti.\nSia \"Custodi del segreto\" che \"Dietro il cancello\" sono pubblicati da Unda Funk Records.\nI Gatekeepaz hanno collaborato con molti artisti del panorama hip hop italiano: DJ Double S, Flaminio Maphia, Turi, DJ Lugi, The NextOne, Piotta. Dopo l'uscita di \"Gate Metal Jacket\" nel 2000 (compreso anche nella colonna sonora del film \"Roma metal jacket\") l'anno successivo fanno uscire per la compilation dedicata a MC Giaime il singolo \"O2 - Blow Ya Mind\", Attualmente i Gatekeepaz sono inattivi come gruppo ma sempre presenti come crew.\nDeal The Dihlyo, Mastafive, Steel Da Flux e Contempla hanno poi creato il progetto Underground People tra il 2002 e il 2003.\nNel continuo riproporsi i 3 componenti Deal The Dihlyo, Mastafive, Steel Da Flux con l'aggiunta di Ango Sprite hanno dato vita al progetto \"Gate Keyz\" nato nei primi mesi del 2005 (diventata sigla di collegamento di tutte le loro produzioni) con la precisa intenzione di portare avanti sonorit\u00e0 e tematiche tipiche dei precedenti lavori.\nRecentemente \u00e8 uscito l'album \"Stai tranquillo\" dei Gate Keyz, con all'interno il brano omonimo e \"Vi parlo di me\" ."}
{"id": "464208", "revid": "110157", "url": "https://it.wikipedia.org/wiki?curid=464208", "title": "Prefettura di Kuk\u00ebs", "text": " \nLa prefettura di Kuk\u00ebs (in albanese: \"Qarku i Kuk\u00ebsit\") \u00e8 una delle 12 prefetture dell'Albania.\nGeografia.\nA est, Kuk\u00ebs confina con il Kosovo [a], nell'estremo nord-ovest confina il Montenegro. \nConfina inoltre con le seguenti prefetture albanesi: \nMunicipalit\u00e0.\nIn seguito alla riforma amministrativa del 2015 la prefettura risulta composta dalle seguenti municipalit\u00e0:\nPrima della riforma amministrativa la prefettura comprendeva i distretti di:"}
{"id": "464209", "revid": "1429175", "url": "https://it.wikipedia.org/wiki?curid=464209", "title": "Prefettura di Alessio", "text": " \nLa prefettura di Alessio (in albanese: \"Qarku i Lezh\u00ebs\") \u00e8 una delle dodici prefetture dell'Albania. Si trova nel nord dell'Albania, ha una superficie di 1.588\u00a0km\u00b2 e 122'700 abitanti (2020). Il capoluogo \u00e8 la citt\u00e0 di Alessio (Lezh\u00eb).\nGeografia fisica.\nLa prefettura di Alessio \u00e8 situata nella parte nordoccidentale del paese si affaccia a ovest sul mar Adriatico, a nord confina con la prefettura di Scutari, a nordest con quella di Kuk\u00ebs e a est e sudest con quella di Dib\u00ebr e a sud con la prefettura di Durazzo.\nIl territorio della prefettura \u00e8 montuoso nella parte pi\u00f9 orientale e diviene pi\u00f9 pianeggiante verso la costa, lo sviluppo costiero \u00e8 pari a 38\u00a0km ed il punto pi\u00f9 elevato della prefettura \u00e8 il monte Kunore (2.121 m s.l.m.) nel distretto di Mirdit\u00eb.\nPopolazione.\nL'Istituto dell'ufficio statistico ha dichiarato 158.800 abitanti per l'anno 2009 per la Prefettura di Alessio. Le autorit\u00e0 del Prefetto, per\u00f2, nel gennaio 2007, \u00e8 stato contato un numero significativamente pi\u00f9 alto: 212 008 abitanti. Il censimento del 2011, invece, ha fatto solo 135 609 abitanti, il che rappresenta un calo di quasi il 15% nell'ultimo decennio. Nel 2001 erano ancora registrati 159 792 abitanti.\nMunicipalit\u00e0.\nIn seguito alla riforma amministrativa del 2015 la prefettura risulta composta dalle seguenti municipalit\u00e0:\nPrima della riforma amministrativa la prefettura comprendeva i distretti di:"}
{"id": "464210", "revid": "6923", "url": "https://it.wikipedia.org/wiki?curid=464210", "title": "Prefettura di Scutari", "text": " \nLa prefettura di Scutari (in albanese: \"Qarku i Shkodr\u00ebs\") \u00e8 una delle 12 prefetture dell'Albania.\nMunicipalit\u00e0.\nIn seguito alla riforma amministrativa del 2015 la prefettura risulta composta dalle seguenti municipalit\u00e0:\nPrima della riforma amministrativa la prefettura comprendeva i distretti di:"}
{"id": "464212", "revid": "17351", "url": "https://it.wikipedia.org/wiki?curid=464212", "title": "Do 17", "text": ""}
{"id": "464214", "revid": "1543377", "url": "https://it.wikipedia.org/wiki?curid=464214", "title": "Leonard Carmichael", "text": "Si laure\u00f2 presso la Tufts University nel 1920 e consegu\u00ec il dottorato di ricerca presso la Harvard University nel 1924.\nFu presidente della Tufts dal 1938 al 1952, poi segretario dello Smithsonian Institution dal 1953 al 1964 e in seguito fu vicepresidente per la ricerca e l'esplorazione presso la National Geographic Society.\nOnomastica.\nPrendono il suo nome:"}
{"id": "464215", "revid": "943256", "url": "https://it.wikipedia.org/wiki?curid=464215", "title": "Xml", "text": ""}
{"id": "464217", "revid": "117192131", "url": "https://it.wikipedia.org/wiki?curid=464217", "title": "Prefettura di Tirana", "text": " \nLa prefettura di Tirana (in albanese: \"Qarku i Tiran\u00ebs\") \u00e8 una delle 12 prefetture dell'Albania.\nMunicipalit\u00e0.\nIn seguito alla riforma amministrativa del 2015 la prefettura risulta composta dalle seguenti municipalit\u00e0:\nPrima della riforma amministrativa la prefettura comprendeva i distretti di:"}
{"id": "464218", "revid": "729019", "url": "https://it.wikipedia.org/wiki?curid=464218", "title": "Irvin McDowell", "text": "McDowell si diplom\u00f2 a West Point nel 1838.\nIl 14 maggio 1861 viene promosso brigadier generale dei volontari della Virginia del Nord-Est.\nComand\u00f2 l'esercito nordista nella Prima battaglia di Bull Run contro il generale confederato Pierre Gustave Toutant Beauregard. Non si riteneva pronto alla battaglia, ma le pressioni del presidente Abraham Lincoln lo costrinse ad attaccare. McDowell venne sconfitto nettamente e la sua immagine fu ridimensionata tantissimo.\nDopo la sconfitta di Bull Run, McDowell continu\u00f2 a combattere, ma non ebbe pi\u00f9 il comando durante un'intera battaglia, venendo relegato in ruoli meno importanti.\nFinita la guerra McDowell si arruol\u00f2 nell'esercito degli Stati Uniti dove venne promosso maggior generale nel 1872.\nNel 1882 si conged\u00f2 dall'esercito e and\u00f2 a vivere a San Francisco; venne sepolto nel cimitero nazionale di San Francisco."}
{"id": "464222", "revid": "1318658", "url": "https://it.wikipedia.org/wiki?curid=464222", "title": "Alzira", "text": ""}
{"id": "464223", "revid": "115310430", "url": "https://it.wikipedia.org/wiki?curid=464223", "title": "Prefettura di Valona", "text": " \nLa prefettura di Valona (in albanese: \"Qarku i Vlor\u00ebs\") \u00e8 una delle 12 prefetture dell'Albania, che ha come capoluogo l'omonima citt\u00e0 di Valona.\nGeografia.\nSi estende per circa 2.706 km\u00b2 e ha una popolazione di circa 183.000 abitanti (al 2016). Confina con la prefettura di Fier, la prefettura di Argirocastro, il mare Adriatico e il mar Ionio, che separano dal Salento (provincia di Lecce) tramite il Canale d'Otranto, dove affaccia la cosiddetta Riviera albanese. Lo sviluppo costiero della prefettura ammonta a 244 km. La costa ionica occidentale \u00e8 molto ripida e offre notevoli panorami, come quello che si pu\u00f2 scorgere dai Monti Acrocerauni, la cui vetta pi\u00f9 alta \u00e8 il Monte \u00c7ika (2.044 metri). La zona occidentale della prefettura coincide in larga parte con la penisola di Karaburun, dove i rilievi sono minori.\n\u00c8 la settima prefettura dell'Albania per popolazione e la terza pi\u00f9 popolosa della regione dell'Albania meridionale. Il cuore della prefettura \u00e8 la citt\u00e0 portuale di Valona, dove il 28 novembre 1912 fu proclamata la dichiarazione di indipendenza dell'Albania. Altre citt\u00e0 importanti dal punto di vista turistico sono Saranda, situata sul mar Ionio, lungo la Riviera Albanese, a soli 14 km dall'isola greca di Corf\u00f9, al centro del mar Mediterraneo. Nel territorio ricadono numerosi parchi nazionali: il parco nazionale di Butrinto, il parco nazionale di Llogara e il parco nazionale di Karaburun-Saseno, comprendente la penisola di Karaburun e l'isola di Saseno. L'antica Butrinto, 14 km a sud di Saranda, \u00e8 un importante sito archeologico. La sua laguna sbocca nel Canale di Vivari, parte del parco nazionale di Butrinto.\nMunicipalit\u00e0.\nIn seguito alla riforma amministrativa del 2015 la prefettura risulta composta dalle seguenti municipalit\u00e0:\nPrima della riforma amministrativa la prefettura comprendeva i distretti di:\nEconomia.\nL'economia della prefettura si basa essenzialmente sul turismo e sui settori del commercio e dell'industria ittica, che hanno il loro fulcro nel porto di Valona. La zona che circonda la citt\u00e0 capoluogo \u00e8 a vocazione agricola e pastorale e produce petrolio, gas naturale, bitume e sale. Importanti sono le coltivazioni di ulivo e cedro, le industrie della conservazione alimentare e le industrie dell'olio e del bitume. \nIl turismo verte su localit\u00e0 come Saranda, una delle pi\u00f9 popolari destinazioni d'Albania e del mare Ionio. Numerosi sono i villeggianti attratti dalla bellezza dei paesaggi, del mare, dei laghi e dei campi. Molto importanti sono anche i siti di interesse storico come l'antica Butrinto.\nSociet\u00e0.\nEvoluzione demografica.\nLa tabella seguente riporta l'evoluzione del numero dei residenti nella provincia dal 2014 al 2020:"}
{"id": "464228", "revid": "1748167", "url": "https://it.wikipedia.org/wiki?curid=464228", "title": "X-Mickey", "text": "X-Mickey \u00e8 stata una rivista a fumetti di periodicit\u00e0 mensile pubblicata dalla \"The Walt Disney Company Italia\" a partire dal maggio 2002, nel formato classico dei fumetti statunitensi. La numerazione degli albi procedeva in ordine inverso (il primo numero reca in copertina il numero 1000, il secondo 999 e cos\u00ec seguendo). La \"X\" di X-Mickey, trae spunto ed molto simile a quella della celebre e tenebrosa saga di \"X-Files\".\nDal 2016 il seguito della saga \u00e8 stata ripresa su Topolino.\nTrama.\nTopolino scopre che esiste una dimensione parallela chiamata Il Mondo dell'Impossibile, e dopo una turbolenta prima avventura ne seguono altre, tutte incentrate sul tema del gotico senza rinunciare a un immancabile umorismo. Tra i personaggi principali che popolano la dimensione parallela oggetto del fumetto, si ricordano Pipwolf, un alter ego mannaro di Pippo. Poco ligio alle regole, Pipwolf studia (o meglio, dovrebbe perch\u00e9 il pi\u00f9 delle volte tende a mettere da parte i libri) per diventare un accompagnatore cio\u00e8 una guida ufficiale del Mondo dell'impossibile per i viaggiatori terrestri. Anche se ci\u00f2 \u00e8 contro le regole, si auto incarica accompagnatore ufficiale di Topolino, cosa che li porter\u00e0 a vivere numerose avventure e pericoli. Poi troviamo Manny, una versione \"dark\" di Minni. Anche se appare fredda e severa con molte persone, Manny nasconde un animo buono, dolce, gentile, leale e coraggioso.\nNel fumetto si trova anche il locale \"Il topo bianco\", locale situato nel quartiere vittoriano di Topolinia. Il gestore di questo locale \u00e8 Sentinel, di cui non si vede mai la faccia; in questo bar si ritrovano anche degli amici di Pipwolf, quali: Ice, un pupazzo di neve, che fa coppia con Cugino Hobi.\nIn questo bar, il cameriere DuePiedi, serve su ordine del misterioso barista Sentinel, i menu (Menu per Accompagnatori, quello servito a Pipwolf e Topolino nella prima storia, e quello per \"Avventori Normali\").\nUn altro amico di Pipwolf e Topolino \u00e8 Toppersby, un antiquario (ex accompagnatore) che ha un negozio, La Bottega degli Errori, pieno di oggetti, alcuni parlanti, che riportano strane statistiche. Toppersby ha anche il dono di sapere la storia degli oggetti toccandoli, come rivela nella prima storia toccando il portacipria di Minni.\nUn altro personaggio \u00e8 Marzabar, il postino di fiducia di Topolino. Marzabar arriva di mattino presto a casa di Topolino, e mentre commenta delle riviste di fantascienza, mangia i suoi cereali preferiti (al mango).\nSeguito.\nLe storie di Pipwolf hanno trovato posto per un po' di tempo sulle pagine di \"Topolino\", come nel numero 2762 con \"Pipwolf e il caso dell'incantesimo linguistico\" e nel numero 2763 con \"Pipwolf e la leggenda del nero\".\nIl rilancio.\nLe nuove storie di X-Mickey sono state rilanciate su Topolino, che ogni dieci numeri ne pubblica una storia. Essa esce in contemporanea con \"Legendary Collection\", la rivista che ristampa i vecchi numeri della saga.\n\"X-Mickey: Mestieri impossibili\".\nInfine \u00e8 stata pubblicata una miniserie di poche pagine su Topolino.\nRistampe.\nNel 2006 \"The Walt Disney Company Italia\" ristampa i primi 6 numeri (1000/01 - 995/06) da maggio a settembre; la ristampa viene per\u00f2 interrotta. \nDal 2016 al 2019 la \"Panini Comics\" ristampa integralmente tutte le storie di \"X-Mickey\" comprese quelle brevi tranne le miniserie \"Chiedilo a Pipwolf\", sulla testata \"Disney Legendary Collection\" in 12 volumi nei numeri dal 10 al 19 e 23-24 (gli ultimi due in formato doppio con titolo \"Disney Legendary Collection Extra\")."}
{"id": "464237", "revid": "66955", "url": "https://it.wikipedia.org/wiki?curid=464237", "title": "Vilna", "text": ""}
{"id": "464238", "revid": "1711941", "url": "https://it.wikipedia.org/wiki?curid=464238", "title": "Athelas", "text": ""}
{"id": "464240", "revid": "35804", "url": "https://it.wikipedia.org/wiki?curid=464240", "title": "Posizione semplice con donna sopra", "text": ""}
{"id": "464241", "revid": "1543377", "url": "https://it.wikipedia.org/wiki?curid=464241", "title": "Fiat Seicento", "text": "La Fiat Seicento (progetto 187) \u00e8 una superutilitaria di segmento A prodotta in tre serie dalla casa automobilistica italiana FIAT dal 1998 al 2010. A partire dal 2005 \u00e8 stata venduta sotto la denominazione numerica Fiat 600 in occasione del cinquantesimo anniversario della storica antenata.\nContesto.\nCon una linea pi\u00f9 morbida, nove centimetri in pi\u00f9 di lunghezza e due di larghezza, e interni completamente rinnovati, ha sostituito la Fiat Cinquecento, dalla quale ha ereditato il pianale e numerosi organi meccanici.\nRispetto alla progenitrice \u00e8 stata aumentata la rigidezza strutturale della scocca, portata a circa \u00b7m/radiante, resa pi\u00f9 rigida la cassa dell'abitacolo con interventi nella zona del montante e del passaruota anteriore e ottimizzati i diversi componenti meccanici, in particolare le sospensioni del motore sui longheroni. Quest'ultime, pur conservando gli schemi MacPherson all'anteriore e retrotreno a ruote indipendenti con bracci longitudinali al posteriore, sono state riviste negli elementi elastici, nelle tarature e nei punti di attacco. La vettura monta freni a disco anteriori e a tamburo posteriori.\nLa dotazione per la sicurezza \u00e8 stata inoltre integrata: se nella Cinquecento questa era assicurata solo dalla presenza delle barre anti-intrusione nelle portiere e dalla possibilit\u00e0 di aggiungere l'airbag lato guida, la Seicento aveva inoltre la possibilit\u00e0 di offrire ai clienti diversi optional, tra cui l'airbag lato passeggero, il servosterzo elettrico, la chiusura centralizzata, gli alzacristalli elettrici, il condizionatore manuale, la predisposizione per l'autoradio e l'impianto ABS con EBD e aveva di serie le cinture di sicurezza anteriori con pretensionatore, il volante ad assorbimento di energia e i sedili anti-submarining. Nonostante questo, l'auto seguiva la medesima impostazione generale della Cinquecento e ha raccolto solamente una stella e mezzo su cinque nei crash test relativi alla sicurezza automobilistica effettuati dall'Euro NCAP nel 2000. Questo non deve sorprendere in quanto il progetto \u00e8 molto legato al suo predecessore, concepito nel 1991 su un prototipo del decennio precedente.\nLa produzione, cos\u00ec come era stato per la 126 e la Cinquecento, avveniva in Polonia. La Seicento \u00e8 omologata per 5 posti ma a partire dal 2004 viene omologata per soli 4 posti.\nPrima serie (1998-2000).\nLa Seicento \u00e8 stata presentata alla stampa nel marzo 1998 e si presentava come una Cinquecento dalle forme pi\u00f9 arrotondate e bombate, seguendo lo stile delle automobili contemporanee per rimanere combattiva sul mercato delle piccole utilitarie. Il design degli esterni \u00e8 stato curato da Luciano Bove e Luciano Speranza del Centro Stile FIAT mentre gli interni sono stati disegnati da Giuseppe Bertolusso. La produzione \u00e8 iniziata un mese dopo la presentazione, nell'aprile 1998. Sono state utilizzate anche le stesse motorizzazioni della progenitrice, a parte il bicilindrico da 704 cm\u00b3, allora uscito di produzione.\nInizialmente la gamma del modello era piuttosto articolata, composta da sei versioni e due motori a cinque marce alimentati a benzina: l'899 ad aste e bilancieri da 39 cavalli della famiglia FIAT Serie 100 disponibile negli allestimenti \"S\", \"SX\" e \"Citymatic\" e il 1108 \"FIRE\" da 54 cavalli per la \"Suite\" e la \"Sporting\". Il primo eroga 39 cavalli a 5500 giri/min e possiede una coppia di 6,7 kgm a 3000 giri/min, il secondo ne eroga 54 a 5500 giri/min e ha una coppia di 8,8 kgm a 3250 giri/min. Entrambi i motori sono a iniezione elettronica e rispettano la normativa anti-inquinamento Euro 2. Sin dal lancio, la Seicento era disponibile anche nelle versioni \"Elettra\" e \"Van\". Tredici i colori disponibili.\nAlla base della gamma si poneva la \"S\" che, spinta dal motore 899 cm\u00b3, montava di serie i pretensionatori per le cinture di sicurezza anteriori, l'antifurto immobilizzatore Fiat CODE, il ventilatore a tre velocit\u00e0, i fari alogeni e il tergilavalunotto. Esteticamente era riconoscibile per i paraurti neri e i cerchi in lamiera, con i mozzi coperti da coppette.\nPer la \"SX\", appena sopra la \"S\" nella gamma, era previsto lo stesso propulsore con paraurti e specchietti in tinta, coppe ruote integrali, portellone apribile dall'interno, una nuova leva del cambio, porte rivestite completamente in tessuto, vaschetta portaoggetti, ricircolo dell'aria, ventilatore a quattro velocit\u00e0, cristalli atermici e alzacristalli elettrici. Esteticamente era riconoscibile, oltre che per i paraurti e gli specchietti in tinta, anche per la presenza di sottili fasce paracolpi in plastica nera sulle portiere.\nDalla versione \"SX\" deriva la \"Citymatic\", la quale proponeva lo stesso allestimento con la frizione a controllo elettronico, che permetteva di cambiare le marce semplicemente usando la leva del cambio.\nLa \"Suite\" si poneva al vertice della gamma: alla dotazione della \"SX\" aggiungeva il motore \"FIRE\", la chiusura centralizzata, il servosterzo elettrico, un nuovo quadro strumenti, le maniglie delle portiere in tinta, i montanti centrali neri, la leva del cambio della versione \"Sporting\", il climatizzatore manuale e la barra antirollio anteriore.\n\"Sporting\" era il nome dato alla versione sportiva, spinta dal motore \"FIRE\" ma con dotazioni e caratterizzazioni dedicate: cerchi in lega, contagiri e rapporti del cambio ravvicinati per privilegiare accelerazione e ripresa. La versione \"Sporting\" poteva essere integrata anche dal kit \"Abarth\" che era composto da minigonne, spoiler, cerchi maggiorati e una rapportatura del cambio ulteriormente ravvicinata. Dalla \"Sporting\" deriva anche l'allestimento speciale dedicato al famoso campione del mondo di Formula 1, Michael Schumacher.\nLa \"Elettra\", erede della \"Cinquecento Elettra\" e della \"Panda Elettra\", proponeva appunto un propulsore alimentato da batterie elettriche in allestimento \"S\". Come per le precedenti, il successo di questa versione \u00e8 stato molto limitato, a causa soprattutto della scarsa autonomia, circa 100 km con un pieno, e delle otto ore di ricarica delle batterie. Tuttavia, la \"Seicento Elettra\" rappresentava un passo avanti, poich\u00e9 collocando parte delle batterie nel tunnel tra i sedili non si sono sacrificati il divanetto posteriore e il bagagliaio come nei due modelli precedenti, portando l'abitabilit\u00e0 da due a quattro posti.\nConcludeva la gamma la versione commerciale \"Van,\" che montava lo stesso allestimento della S ed era priva della panchetta posteriore per incrementare lo spazio del bagagliaio.\nNel gennaio 1999 sono state introdotte due versioni speciali. La prima era la \"Young\", identica alla \"S\" ma con un prezzo inferiore, disponibile sia con il 900 che con il 1.1, mentre la seconda era la \"Hobby\", che univa l'allestimento \"SX,\" con in pi\u00f9 la chiusura centralizzata e il servosterzo elettrico, al motore \"FIRE\", fino a quel momento riservato ad allestimenti superiori. Queste due nuove serie speciali hanno sostituito rispettivamente la \"S\" e la \"SX\".\nInfine, nel novembre 1999, \u00e8 stata introdotta la serie speciale \"Fun\", la quale riproponeva i contenuti della \"Young\" con l'aggiunta dei paraurti in tinta e solo due tinte di carrozzeria disponibili, il giallo pastello e l'azzurro metallizzato. Questa serie speciale montava solo il motore 899\u00a0cm\u00b3.\nAl Motor Show di Bologna nel 1999 \u00e8 stata presentata la \"Seicento Sporting Abarth\", una versione limitata differente dalla classica \"Sporting\" in quanto presentava: cambio manuale a sei marce, differenziale assistito da un sistema di slittamento controllato \"Viscodrive\", autotelaio in grado di supportare le sollecitazioni rallistiche per poter partecipare ai campionati di rally e freni a disco su tutte e quattro le ruote. Inoltre, la cilindrata era stata portata a 1.143 cm\u00b3 e la potenza massima da 54 a 115 cavalli. Questa particolare versione sportiva \u00e8 stata commercializzata soltanto per un uso in pista poich\u00e9 la casa non ha fornito l'omologazione stradale.\nSeconda serie (2000-2005).\nNell'ottobre 2000, a causa delle norme anti-inquinamento, la FIAT \u00e8 stata costretta a rivedere la gamma della Seicento. Il motore da 899\u00a0cm\u00b3, utilizzato anche per la Panda, \u00e8 uscito di produzione poich\u00e9 adeguarlo alle nuove norme anti-inquinamento Euro 3 sarebbe stato troppo complicato e dispendioso. Di conseguenza, la seconda serie monta anche per le versioni basse della gamma il motore 1.1, ammodernato con iniezione multipoint in luogo della precedente singlepoint. L'aggiornamento ha investito anche gli interni e la linea dell'auto. Sono stati adottati un nuovo quadro strumenti con orologio digitale, nuovi rivestimenti dei sedili, un nuovo paraurti con una presa d'aria pi\u00f9 ampia e sono diventati di serie la leva del cambio della versione \"Suite,\" i fanali di direzione di colore bianco anzich\u00e9 arancione come in precedenza e il nuovo logo della casa, consistente in una corona di alloro a sfondo blu con all'interno la scritta FIAT in sostituzione delle cinque barrette cromate. La gamma, con l'aggiornamento, torna a riprendere i precedenti nomi di \"S\" al posto della \"Young\" e \"SX\" al posto della \"Hobby\", mentre escono di produzione la \"Citymatic\", la \"Suite\" e la \"Fun\". Pochi mesi dopo \u00e8 stata presentata la versione \"Sporting\" dedicata al pilota Ferrari Michael Schumacher, che altro non era una \"Sporting\" a cui sono stati aggiunti le minigonne, gli spoiler, i cerchi da 14\", i pedali e l'impugnatura del freno a mano in alluminio, volante e cambio in pelle, battitacco e alcuni dettagli firmati dal noto pilota.\nNel 2001 sono arrivate altre due versioni speciali. La prima, chiamata \"EL\", ha debuttato nel marzo 2001 e si proponeva come un'alternativa alla \"S\", unendo una dotazione pi\u00f9 ricca a un prezzo di poco superiore, mentre la seconda, la \"Brush\", montava paraurti, portellone, specchietti e fasce paracolpi in colore differente dalla carrozzeria. Questa versione poteva essere integrata con il pacchetto \"Plus\" che aggiungeva la chiusura centralizzata, il servosterzo elettrico, il tetto apribile in tela e l'impianto stereo.\nNel 2002 si \u00e8 deciso di stravolgere la gamma cambiando tutte le denominazioni. I nuovi allestimenti sono quattro: il modello base, che riprendeva lo stesso allestimento della vecchia \"S\", il modello \"Comfort\", con paraurti in tinta, servosterzo elettrico, chiusura centralizzata e alzacristalli elettrici, la \"Clima\", che aggiungeva anche il climatizzatore manuale e la \"Sporting\", a cui \u00e8 stato aggiunto l'airbag lato passeggero di serie. In questa occasione, oltre alle altre serie speciali, \u00e8 uscita di produzione anche la versione \"Elettra\".\nDopo due anni, la gamma \u00e8 stata ancora pi\u00f9 razionalizzata e sono stati riorganizzati gli allestimenti. La \"Sporting\" esce di produzione e vengono introdotte la \"Actual\" e la \"Active\", eredi rispettivamente della base e della \"Comfort\". Sono stati anche rimodernati gli interni, con plastiche pi\u00f9 chiare e nuovi rivestimenti derivanti dalla Panda del 2003.\nTerza serie (2005-2010).\nAl 2005 risale l'ultimo aggiornamento del modello. In quest'occasione il motore 1.1 viene aggiornato alle nuove normative anti-inquinamento Euro 4, viene introdotto il logo FIAT nel portellone, con conseguente rinuncia dell'apertura del vano dall'esterno, vengono applicati i \"baffi cromati\" sul frontale e la denominazione \u00e8 cambiata da \"Seicento\" a \"600\". Queste modifiche sono state giustificate dal 50\u00ba anniversario dal debutto della celebre Fiat 600, della quale questo modello riprende il nome. Per l'occasione \u00e8 stata introdotta una versione speciale che si \u00e8 insediata al top della gamma. I sedili recavano una grande scritta FIAT e la consolle era in color avorio, mentre la carrozzeria era attraversata da una striscia di colore diverso nel lato del guidatore, richiamando le versioni sportive dell'utilitaria degli anni 1950. Questa versione \u00e8 stata chiamata \"50th Anniversary\" ed \u00e8 rimasta in produzione fino alla primavera 2009.\nDa questo momento in poi la 600, tralasciando la versione commerciale \"Van\", \u00e8 rimasta in produzione in due versioni: \"Actual\", alquanto spartana, e \"Active\", pi\u00f9 completa. Nella versione \"Active\" infatti vi sono paraurti, specchi e maniglie delle porte in tinta con la carrozzeria e tra gli accessori di serie sono presenti servosterzo elettrico, chiusura centralizzata, climatizzatore manuale e alzacristalli elettrici, non disponibili sulla base. Gli interni presentano le mostrine color avorio e i sedili bi-colore con la scritta FIAT come quelli della \"50th Anniversary\", mentre nella \"Actual\" sono di colore grigio chiaro e le mostrine grigio scuro.\nNel 2007 riceve il nuovo logo con sfondo rosso cromato, gi\u00e0 visto sulla Fiat Bravo, e le chiavi da blu diventano nere.\nA fine maggio 2010 viene annunciata l'uscita di produzione della 600 per l'inizio di giugno. In seguito all'effettiva cessazione dell'assemblaggio la FIAT ha consegnato uno degli ultimi esemplari al Museo della Tecnologia di Varsavia.\nProduzione e vendite.\nLa Seicento \u00e8 sempre stata costruita nello stabilimento Fiat di Tychy, in Polonia, da cui sono usciti nei primi tre anni oltre esemplari, diventati oltre nel 2004. La versione \"Elettra\" era anch'essa prodotta in Polonia priva del gruppo motore-trasmissione e spedita presso lo stabilimento Alfa Romeo di Arese dove veniva installato il motore elettrico e le batterie."}
{"id": "464243", "revid": "125770232", "url": "https://it.wikipedia.org/wiki?curid=464243", "title": "Sangue Misto (gruppo musicale)", "text": "I Sangue Misto (dal 1996 SM Clique) sono stati un gruppo hip hop italiano formatosi a Bologna nel 1992 scioltosi attorno al 1999.\nIl gruppo era formato dal ravennate Deda, da Neffa e da DJ Gruff (nato a Terralba, in provincia di Oristano), tre dei rapper e beatmaker pi\u00f9 importanti della golden age del rap italiano, tutti provenienti dall'Isola Posse All Stars, storica crew bolognese.\nIl loro album in studio, \"SxM\", uscito nel 1994 per l'etichetta Century Vox, \u00e8 considerato una pietra miliare dell'hip hop italiano. In seguito tutti i membri si sono dedicati a progetti solisti e paralleli: Neffa nel 2001, passa alla musica pop; Deda fonda il gruppo Melma &amp; Merda con i rapper Kaos e il sudafricano Sean, con cui pubblica nel 1999 l'album \"Merda &amp; melma\" e si dedica successivamente alla carriera da disc jockey con lo pseudonimo di Katzuma.org; DJ Gruff fonda il collettivo Alien Army con cui pubblica numerosi album nell'ambito del turntablism dell'hip hop underground, tra cui \"Orgasmi meccanici\".\nStoria del gruppo.\nI Sangue Misto nascono dalle ceneri dell'Isola Posse All Stars, crew nata a Bologna alla fine degli anni 1980 e, assieme agli Assalti Frontali, Kaos e Bassi Maestro, tra i primi collettivi a diffondere l'hip hop in italiano, rifacendosi all'East Coast hip hop e al raggamuffin Giamaicano.\nI motivi che hanno portato alla fine del gruppo sono spiegati in un'intervista concessa da Neffa alla rivista Aelle: \"anche se era una figata stare in sette e andare in giro, dopo due anni che vai in giro impari anche, e forse la cosa inizia a starti un po' stretta\". Il gruppo ha come sede uno storico centro sociale bolognese: l'Isola nel Kantiere.\nLa prima formazione dei Sangue Misto, nome suggerito da Speaker DeeMo, comprende Papa Ricky e Gopher D (che in seguito formarono i Sud Sound System), Dj Fabbri, Deda e (saltuariamente) Neffa, ma l'orientamento reggae e raggamuffin di Ricky e Gopher e l'orientamento verso il rap/hip-hop di Deda e Neffa portano a una separazione. A questo punto a Deda e Neffa si aggiunge DJ Gruff per continuare il progetto. Gruff ha gi\u00e0 pubblicato \"Rapadopa\" in cui partecipano rapper della scena nazionale quali Kaos, DJ Skizo e gli stessi Deda e Neffa, che nella traccia omonima del disco si presentano nelle loro strofe come membri dei Sangue Misto.\nNel 1994 prende quindi forma il vero e definitivo progetto Sangue Misto, che conduce i tre membri alla realizzazione di \"SxM\" la cui distribuzione Century Vox, cre\u00f2 per\u00f2 qualche problema di commercializzazione, cos\u00ec come il successivo album solista di Neffa, sugli scaffali solo dopo circa un anno dalla sua realizzazione. Nonostante questo l'album ebbe un buon numero di vendite, ed ancora oggi viene considerato come \"uno dei dischi pi\u00f9 rappresentativi del genere\".\nNel 1995 i Sangue Misto partecipano alla compilation \"Zona a Rischio\", cd autoprodotto dal centro sociale bolognese Livello 57, con la canzone \"Paura\". Questo \u00e8 l'ultimo brano in cui, all'inizio della canzone, uno dei componenti presenta il gruppo come \"Sangue Misto\".\nNel documentario \"Numero zero - Alle origini del rap italiano\", Neffa parla di come nell'estate del 1995, durante una vacanza in Salento, i tre provarono a comporre un altro album, ma per varie motivazioni (ad esempio DJ Gruff voleva essere coinvolto maggiormente come rapper, mentre Neffa e Deda non vedevano di buon occhio ci\u00f2) non se ne fece nulla.\nSuccessivamente all'abbandono di DJ Gruff, il nome cambia in SM Clique.\nL'ultima pubblicazione a nome Sangue Misto risale al 1997 con la canzone \"Nella luce delle 6:00\", per la colonna sonora del film \"Torino Boys\", curata dallo stesso Neffa.\nScioglimento del gruppo.\nNon ci sono molte notizie chiare al riguardo. \u00c8 sicuro che \"Cani Sciolti Remix\" sia l'ultima pubblicazione con Dj Gruff, dopo di che il gruppo \u00e8 proseguito come duo composto da Neffa e Deda. Comunque i tre hanno continuato a collaborare nei loro progetti solisti, in particolare nel secondo album di Dj Gruff, \"Zero Stress\".\nNeffa, in un'intervista durante l'Hip Hop Village 1997, ha spiegato la situazione del gruppo in quel periodo: \"Sai, alla fin fine s\u00ec, i nomi, le etichette servono per essere individuati. Diciamo che fondamentalmente noi siamo... Io direi i guaglioni fin dal giorno uno, Sangue Misto, Neffa e Deda, Zero Stress, sai tutta una roba, comunque siamo presenti in questa faccenda. A fare bene a fare male lo decider\u00e0 la gente, per\u00f2 noi ci siamo dal giorno uno con un certo infottamento. I Sangue Misto per quel che mi riguarda, comunque, sono io e lui (Deda) intesi come sodalizio di produzione, quindi puoi chiamarci Sangue Misto\".\nInoltre, diversi artisti come Kaos, Speaker Cenzou, Fabri Fibra, Cor Veleno e Gopher D hanno fatto espliciti ringraziamenti al gruppo nei loro dischi fino al 1999, quindi \u00e8 ipotizzabile che la fine dei Sangue Misto sia stata non oltre quell'anno."}
{"id": "464244", "revid": "110157", "url": "https://it.wikipedia.org/wiki?curid=464244", "title": "Advanced Systems Format", "text": "Advanced Systems Format (conosciuto anche come Advanced Streaming Format) \u00e8 un formato contenitore audio e video proprietario della Microsoft particolarmente utilizzato per lo streaming delle informazioni multimediali. ASF fa parte del Windows Media framework.\nIl formato non specifica come un filmato deve essere codificato poich\u00e9 esso non \u00e8 un codec, bens\u00ec specifica la struttura con cui debbono essere pacchettizzati il video e/o l'audio. Questo significa che il flusso multimediale pu\u00f2 essere codificato con molteplici codec e quindi memorizzato in un container nel formato ASF. Al di l\u00e0 di differenze di carattere prettamente tecnico, pu\u00f2 essere paragonato ad altri formati di container multimediali come QuickTime, AVI e Ogg. Uno degli obiettivi di questo formato \u00e8 il supporto al playback da server con contenuti multimediali (come ad esempio server HTTP) e da dischi di storage locali.\nIl formato ASF \u00e8 basato su sequenze di byte identificati attraverso un identificatore globale (GUID).\nI file pi\u00f9 comuni contenuti in file ASF sono Windows Media Audio (WMA) e Windows Media Video (WMV).\nI file ASF possono contenere anche metadati come il nome dell'artista, dell'album e il genere, il regista di un film ecc. come gli ID3 tag dei file MP3.\nI file che contengono solamente audio possono essere salvati usando l'estensione WMA e i file che contengono audio e video possono essere salvato con estensione WMV. Entrambi i formati possono comunque utilizzare l'estensione ASF.\nPropriet\u00e0 del formato.\nLa struttura del formato ASF \u00e8 stata brevettata da Microsoft il 21 marzo del 2000, il codice relativo \u00e8 chiuso e la sua l'implementazione o aggiornamento sono pertanto possibili solamente a Microsoft.\nSi noti che del formato ASF esiste una versione, nota come \"Versione 2\", le cui specifiche sono state completamente pubblicate da Microsoft: ma a dispetto del nome, essa non \u00e8 affatto compatibile con la prima versione e inoltre non \u00e8 utilizzata in praticamente nessun sistema software o hardware, che implementano nella pressoch\u00e9 totalit\u00e0 dei casi la sola prima versione (ivi compresi prodotti di Microsoft stessa).\nConversione di filmati da ASF ad AVI (ASF2AVI).\nMolte videocamere digitali entry-level generano filmati MPEG-4 memorizzati nel container ASF. Questo rende difficoltosa la gestione di tali filmati con i comuni software di video editing. Una soluzione al problema \u00e8 convertire il filmato utilizzando il container AVI, la quale \u00e8 un'operazione che pu\u00f2 essere semplice da realizzare se si dispone dei tool appropriati.\nIn particolare \u00e8 necessario verificare che il filmato sia decodificabile attraverso MPlayer, un software di riproduzione video/audio disponibile per molte piattaforme. Se la risposta \u00e8 affermativa, la soluzione al problema \u00e8 utilizzare un tool che accompagna Mplayer, ovvero mencoder. Esso \u00e8 in grado di ricodificare tutto quello che mplayer riesce a decodificare.\nUn esempio: supponiamo di avere un filmato MPEG4 in ASF denominato input.asf e di volerlo ricodificare come XVID in AVI in un file denominato output.avi. \u00c8 sufficiente allora utilizzare il seguente comando:\n mencoder input.asf -ovc xvid -oac copy -o output.avi\nIn tal modo il video sar\u00e0 ricodificato in XVID, l'audio copiato senza modifiche, il tutto incapsulato in un AVI facilmente modificabile. Per i dettagli sulle opzioni utilizzabili da mencoder per la conversione, si consulti l'Homepage di MPlayer.\nProblemi con la conversione da ASF ad AVI.\nSpesso, utilizzando una semplice conversione di container (ovvero senza effettuare alcuna ricodifica del video ma una semplice \"ripacchettizzazione\" nel container AVI), il risultato pu\u00f2 essere scadente se non del tutto impossibile da visualizzare.\nPer quanto controintuitivo, in questi casi si possono ottenere migliori risultati ricodificando il video in questione, utilizzando ad esempio il seguente comando:\n mencoder input.asf -oac copy -ovc xvid -xvidencopts fixed_quant=2:chroma_opt:vhq=4 -o output.avi\nIn questo modo l'audio verr\u00e0 copiato tal quale, mentre il video verr\u00e0 ricodificato (nell'esempio, attraverso il codec XVID) con impostazioni qualitative molto elevate, che consentono di non perdere (apprezzabile) qualit\u00e0 nella conversione.\nSi noti che anche in questo caso potrebbero presentarsi problemi di sincronia audio/video, che richiedono ulteriori trattamenti speciali (e.g. estrazione dell'audio e successiva ricodifica in un altro container con il video).\nUna soluzione drastica, che spesso permette di risolvere questi problemi, consiste infatti nell'estrarre la traccia audio dal filmato e poi effettuare un nuovo multiplexing audio/video, compresa ricompressione dei due flussi:\n mplayer input.asf -ao pcm:file=input.wav -vc dummy -vo null\n mencoder input.asf -oac mp3lame -lameopts cbr:br=64 -audiofile input.wav -ovc xvid \\\n -xvidencopts fixed_quant=2:chroma_opt:vhq=4 -mc 0 -o output.avi\nIn questo modo verr\u00e0 prima estratto l'audio in formato PCM nel file input.wav e successivamente ricodificato assieme al video in formato (in questo caso) MP3 CBR (\"constant bit-rate\") a 64 kbit/s. L'opzione \"-mc 0\" serve a disabilitare l'algoritmo comunemente utilizzato per la sincronia A/V da mencoder (in alcuni casi potrebbe essere sufficiente utilizzare questo parametro con le tecniche precedenti senza passare per l'estrazione e multiplexing dei due flussi)."}
{"id": "464247", "revid": "116154090", "url": "https://it.wikipedia.org/wiki?curid=464247", "title": "Arrapaho (album)", "text": "Arrapaho \u00e8 il nono album degli Squallor, pubblicato nel 1983 dalla Dischi Ricordi.\nProduzione.\n\"Arrapaho\" \u00e8 il primo album degli Squallor realizzato per la Dischi Ricordi, conseguente al cambio di etichetta del gruppo, che seguiva la carriera di Alfredo Cerruti, passato in quel periodo dalla CGD alla Ricordi in qualit\u00e0 di Direttore Artistico. Il titolo riprende il nome di una trib\u00f9 indiana, gli Arapaho, modificato con chiare allusioni erotiche.\nPromozione.\nAnalogamente al loro precedente album, gli Squallor abbinano uno spot pubblicitario al loro album, che \u00e8 rimasto celebre per i giovani di quella generazione: un indiano coi colori di guerra marcia verso la telecamera per poi esclamare, ancheggiando e con voce effeminata: \"Ciao, comprati Arrapaho\". Lo spot era visibile solo nelle ore notturne, in particolare sulla neonata Italia 1.\nL'album.\nL'album si apre sulle note della \"Marcia trionfale\" dell'Aida di Verdi che fa da sottofondo ad un dialogo strampalato fra due spettatori; segue la \"title track\" nella quale si descrivono le abitudini della trib\u00f9 degli \"Arrapaho\", e si cita la trib\u00f9 nemica dei \"Frocheyenne\", storpiatura della trib\u00f9 Cheyenne, che rappresenta uno scontro fra eterosessualit\u00e0 e omosessualit\u00e0, dando per scontato che il titolo dell'album fosse l'esaltazione delle pulsioni del maschio verso la femmina.\n\"El toro\" riprende musicalit\u00e0 spagnoleggianti con Daniele Pace nella parte di un torero sfortunato.\nIn \"Avida\" il tema della morte (dopo \"Tutto il morto minuto per minuto\", \"Mort\u00f2 veneziano\" e \"Tombeado\") viene affrontato da un fresco vedovo che cerca di parlare al cadavere per rassicurarsi che lei sia morta e dunque lui non abbia pi\u00f9 vincoli di sorta. La parte musicale si ispira chiaramente a Private Investigations dei Dire Straits.\n\"Black e Decker\" \u00e8 un monologo estemporaneo su una base musicale di stampo etnico; il titolo sembra essere messo senza un motivo. Potrebbe essere un riferimento sessuale in quanto la Black and Decker \u00e8 un noto marchio all'epoca famoso soprattutto per i trapani.\n\"Piacere pesce\" tratta il tema dello spionaggio internazionale di infima lega.\n\"'O tiempo se ne va\" \u00e8 una canzone cantata, ed , in virt\u00f9 della sua presenza nel film.\n\"La guerra del vino\" mette a confronto le tradizioni enologiche di Italia e Francia chiudendo la diatriba con un \"gemellaggio\" omosessuale fra i due protagonisti, con la lingua napoletana che si mescola all'italiano ed al francese dei protagonisti.\nDopo una parodia dei brani rap in voga in quel periodo, \"Rep e Rip\", l'album si chiude con Pierpaolo protagonista di un'avventura in terra tedesca nel brano \"Pierpaolo a D\u00fcsseldorf Bau\".\nLe parodie degli spot pubblicitari (che saranno pi\u00f9 palesi negli album successivi), qui fanno capolino nel mezzo dei discorsi strampalati dei vari brani. Il riferimento pi\u00f9 eclatante riguarda Cesare Ragazzi, titolare della omonima ditta tricologica, anch'egli presente con spot pubblicitari negli stessi canali dove veniva pubblicizzato il disco. Il suo nome nelle tracce dell'album compare a pi\u00f9 riprese, spesso sbeffeggiato, irridendo anche la sua attivit\u00e0 commerciale, , respingendo anche la richiesta di comparire in prima persona nel film per un cameo, a titolo di amichevole risarcimento. Non sono noti tuttavia i termini di questa disputa giudiziaria.\nIl film.\nL'album ispir\u00f2 anche la realizzazione di un film omonimo diretto da Ciro Ippolito e distribuito nel 1984, di cui per\u00f2 questo album non \u00e8 propriamente la colonna sonora ma un progetto parallelo."}
{"id": "464251", "revid": "729019", "url": "https://it.wikipedia.org/wiki?curid=464251", "title": "Roman von Ungern-Sternberg", "text": "Biografia.\nRoman Nicolaus von Ungern-Sternberg nacque a Graz, in Austria, da una famiglia di tedeschi baltici. Crebbe a Tallinn (Reval in tedesco), capitale dell'Estonia allora parte dell'Impero zarista, con il patrigno Oscar von Hoyningen-Huene. Durante la sua adolescenza, Ungern-Sternberg era conosciuto per il suo comportamento tirannico con altri adolescenti e la sua crudelt\u00e0 con gli animali. Dopo aver frequentato la scuola militare di Pavlovsk a San Pietroburgo e laureatosi nel 1908, fu di stanza in Siberia, dove rimase affascinato dallo stile di vita nomade delle trib\u00f9 dei mongoli e dei buriati. Durante la prima guerra mondiale, egli combatt\u00e9 nella Galizia polacca, dove guadagn\u00f2 la fama di ufficiale coraggioso ma, al tempo stesso, sconsiderato e mentalmente instabile. Il generale Vrangel' scrisse infatti nelle sue memorie di temere la sua promozione. Dopo la rivoluzione di febbraio del 1917, venne inviato dal governo provvisorio russo nell'Estremo oriente russo, sotto il comando di Grigorij Sem\u00ebnov.\nUngern-Sternberg \u00e8 estremamente orgoglioso delle origini aristocratiche della sua famiglia. Scrive che la sua famiglia non ha mai \"ricevuto ordini dalle classi lavoratrici\" e considera scandaloso che \"i lavoratori sporchi che non hanno mai avuto i propri servi possano avere voce in capitolo nelle decisioni del vasto Impero russo\".\nCon le truppe bianche.\nDopo la rivoluzione d'ottobre ad opera dei bolscevichi, Sem\u00ebnov e von Ungern-Sternberg decisero di resistere all'avanzata delle truppe rosse; von Ungern-Sternberg nei mesi successivi si distinse per le crudelt\u00e0 perpetrate contro la popolazione locale e i suoi sottufficiali, guadagnandosi l'epiteto di \"Barone sanguinario\". A causa del suo comportamento eccentrico, egli divenne noto anche come il \"Barone pazzo\". Sebbene sia Sem\u00ebnov sia von Ungern-Sternberg fossero anti-bolscevichi, essi non si dichiararono mai parte delle forze bianche e non riconobbero mai l'autorit\u00e0 dell'ammiraglio Aleksandr Vasil'evi\u010d Kol\u010dak, comandante delle truppe bianche. Al contrario, i due vennero sostenuti dai giapponesi, che li rifornivano di armi e denaro. Era infatti nelle intenzioni del Giappone creare uno stato fantoccio guidato da Sem\u00ebnov nell'estremo oriente russo, lo \"Stato cosacco di Transbajkalia\". Proprio per questa ragione i comandanti delle truppe bianche, fautori di una \"Russia forte ed indivisibile\", consideravano Sem\u00ebnov un traditore.\nL'esercito di von Ungern-Sternberg comprendeva truppe russe, cosacchi e membri delle trib\u00f9 buriate che attaccavano senza distinguo i treni carichi di rifornimenti sia per le forze bianche che per quelle rosse, in appoggio anche con la rivolta jakuta.\nSiccome l'ammiraglio Kol\u010dak aveva la base delle sue operazioni nella Siberia centrale, e Sem\u00ebnov e von Ungern-Sternberg operavano all'est di Kol\u010dak (nella regione di Transbajkalia), i loro attacchi sui treni di approvvigionamento viaggianti verso ovest da Vladivostok sulla ferrovia transiberiana ostacolarono molto le operazioni di Kol\u010dak negli Urali.\nNel 1920, von Ungern-Sternberg si separ\u00f2 da Sem\u00ebnov e divenne a sua volta un signore della guerra. Convinto che la monarchia fosse il solo sistema politico in grado di salvare il mondo occidentale dalla sua corruzione, cominci\u00f2 a pensare di poter restaurare la dinastia Qing sul trono cinese e porre tutto l'Estremo Oriente sotto il controllo di quest'ultima.\nDittatore della Mongolia.\nNel 1919, la Mongolia venne occupata dalle forze repubblicane cinesi. Nel 1921, von Ungern-Sternberg, buddista, decise di creare una teocrazia lamaista in Asia. Le sue truppe, composte da volontari siberiani, mongoli e tibetani, entrarono in Mongolia su richiesta dell'VIII Bogdo Khan, capo religioso e politico del paese. Nel gennaio di quell'anno, le truppe di von Ungern-Sternberg sferrarono diversi attacchi sulla capitale Urga (oggi Ulan Bator) ma vennero pi\u00f9 volte respinti riportando ingenti perdite. Fu cos\u00ec che egli ordin\u00f2 alle sue truppe di dare fuoco ai campi sulle colline intorno ad Urga, in modo tale che i difensori della citt\u00e0 pensassero di essere circondati da forze in superiorit\u00e0 schiacciante; riusc\u00ec in tal modo, nel mese di febbraio, a prendere la citt\u00e0 senza dover sferrare un nuovo attacco.\nIl 13 marzo 1921 la Mongolia venne proclamata una monarchia indipendente e von Ungern-Sternberg ne divenne il dittatore militare e religioso. Tendente al misticismo ed affascinato dalla credenze e dalle religioni dell'Estremo Oriente (in particolare del buddhismo), von Ungern-Sternberg, nella sua filosofia, mischi\u00f2 eccezionalmente il nazionalismo russo con le credenze mongole e cinesi, ritenendo di essere la reincarnazione di Gengis Khan; von Ungern-Sternberg venne dichiarato un'emanazione di Mahakala dal XIII Dalai Lama, Thubten Gyatso.\nQuasi 850 persone furono giustiziate per ordine del barone tra febbraio e agosto 1921.\nUn contingente bolscevico inviato in soccorso del capo filo-sovietico Sukhe-Bator decret\u00f2 la sconfitta delle forze di von Ungern-Sternberg in Mongolia. Nel mese di maggio, egli tent\u00f2 di invadere il territorio russo presso Troitskosavsk (oggi Kjachta, nella Repubblica dei Buriati). Dopo alcuni primi successi riportati tra maggio e giugno, venne definitivamente sconfitto tra luglio e agosto.\nLa cattura da parte dei bolscevichi.\nIl 21 agosto, ospite del predone calmucco Ja lama, fu da questi tradito e consegnato al generale Bljucher, comandante dell'esercito rivoluzionario del popolo della Repubblica dell'Estremo Oriente e futuro Maresciallo dell'Unione Sovietica che cerc\u00f2 invano di convincerlo ad entrare nell'esercito sovietico.\nIl 15 settembre von Ungern-Sternberg fu processato a Novonikolaevsk, oggi Novosibirsk, dal tribunale straordinario della Siberia. Riconosciuto colpevole di aver voluto creare uno Stato asiatico vassallo dell'Impero nipponico e di aver preparato il rovesciamento del potere sovietico per restaurare la monarchia dei Romanov, fu condannato a morte per fucilazione. Secondo la tradizione, egli ingoi\u00f2 la sua medaglia raffigurante la Croce di San Giorgio per impedire che essa cadesse nelle mani dei bolscevichi.\nL'anello con la svastica sarebbe entrato in possesso del generale Bljucher, e .\nNella cultura di massa.\nIl Barone Nero \u00e8 uno dei protagonisti di un albo di Corto Maltese del 1974, \"Corte Sconta detta Arcana\". La vicenda, ambientata tra il 1918 e il 1920, vede l'arrivo di Corto in Siberia Orientale, dove assiste agli scontri della guerra civile russa. Mentre il governo bolscevico e i vari \"signori della guerra\" sono interessati a recuperare l'oro dello Zar custodito in un treno blindato, von Ungern-Sternberg mira a sconfiggere sia i comunisti russi sia gli eserciti al servizio degli Alleati per creare il suo personale impero, venendo infine sconfitto dalle soverchianti forze bolsceviche (come ci narra Corto alla fine della vicenda).\nCompare nel romanzo \"Bestie, Uomini e Dei\" di Ferdinand Ossendowski.\nEgli \u00e8 un personaggio chiave nel gioco di ruolo Cybio Wars, dove ha assunto la nuova identit\u00e0 del leader politico Zarko. In questa versione, oltre che eccellente stratega e avversario dei bolscevichi, \u00e8 anche un esperto di misticismo, tale da essere tornato dalla morte sotto forma di vampiro.\n\u00c8 presente nel videogioco sparatutto Iron Storm che racconta un 1964 alternativo in cui la prima guerra mondiale non \u00e8 mai terminata e l'Occidente si trova a combattere contro un ipotetico Impero Russo-Mongolo guidato dal barone Nikolai Von Ugenberg, la cui storia trae spunto proprio dalla storia del Barone Nero."}
{"id": "464252", "revid": "228587", "url": "https://it.wikipedia.org/wiki?curid=464252", "title": "Roger Williamson", "text": "Carriera.\nFormula 3.\nWilliamson vinse nel 1971 e 1972 il campionato britannico di Formula 3 prima di esordire in F1 nella stagione 1973 con la March.\nFormula 1 e la precoce morte.\nNel primo gran premio in cui riusc\u00ec a qualificarsi, in Gran Bretagna, si ritir\u00f2 dalla gara.\nAlla sua seconda apparizione, sul circuito di Zandvoort durante il Gran Premio d'Olanda (un evento atteso dopo un'assenza di un anno a causa della messa in sicurezza dell'autodromo con asfalto nuovo, l'installazione di barriere e la costruzione di una torre di controllo), trov\u00f2 la morte in un incidente.\nDurante la corsa, un improvviso sgonfiamento ad uno pneumatico spinse Williamson contro le barriere ad alta velocit\u00e0 catapultando la vettura per quasi trecento metri sulla barriera stessa. La macchina di Williamson si rovesci\u00f2 e prese fuoco con il conducente incapace di districarsi. Il compagno di marca (ma non di squadra) David Purley venne invano in aiuto di Williamson cercando di raddrizzare la vettura capovolta, sotto gli occhi impotenti dei commissari di gara male attrezzati. Inizialmente in molti, tra i commentatori televisivi e tra i piloti pensarono che Purley fosse il conducente della macchina in fiamme e che non ci fosse alcun pericolo per la vita di un pilota.\nPurley era l'unico con equipaggiamento adatto a resistere alle fiamme, e l'unico aiuto disponibile fu un piccolo estintore portato da un commissario di gara. I soccorsi veri e propri, tra cui un mezzo antincendio, arrivarono con pi\u00f9 di 8 minuti di ritardo in quanto, anche se vicini, costretti a fare un giro completo di pista: con la gara ancora in svolgimento infatti, non fu possibile percorrere il circuito in senso opposto a quello previsto. La polizia, anche con l'aiuto dei cani presenti nella loro dotazione, fece arretrare degli spettatori che avevano scalato i recinti della pista allo scopo di aiutare Purley.\nPurley, arrabbiato per la totale mancanza di servizi di sicurezza, cerc\u00f2 prima di coinvolgere i commissari apparentemente renitenti al loro dovere (non erano dotati di tute ignifughe resistenti a temperature dagli 800 ai 1200 gradi centigradi), poi tent\u00f2 di ribaltare da solo la vettura, incurante del fuoco alimentato dal forte vento che spirava sul circuito e dal passaggio delle vetture a ogni giro, e degli strattoni dei commissari di percorso che volevano allontanarlo dalle fiamme.\nMa per Williamson ormai non c'era nulla da fare. Il pilota mor\u00ec bruciato dalle fiamme della sua stessa vettura. Solo una volta conclusa la corsa, i soccorsi decisero di intervenire ed estrarre il corpo dalla vettura (nascosto con un telo una volta spente le fiamme invece di fermare la gara), sotto lo sguardo del compagno di marca Purley.\nLa salma di Roger Williamson \u00e8 stata cremata e le sue ceneri sono state disperse.\nIl suo compagno di vettura David Purley che in tutti i modi cerc\u00f2 di salvarlo dal triste destino, trover\u00e0 la morte il 2 luglio 1985 in un incidente aereo acrobatico precipitando in mare al largo di Bognor Regis."}
{"id": "464256", "revid": "599013", "url": "https://it.wikipedia.org/wiki?curid=464256", "title": "Pcb", "text": ""}
{"id": "464257", "revid": "117814185", "url": "https://it.wikipedia.org/wiki?curid=464257", "title": "Baccador", "text": "Baccador \u00e8 un personaggio di Arda, l'universo immaginario fantasy creato dallo scrittore inglese J.R.R. Tolkien per il romanzo \"Il Signore degli Anelli\".\nVive nella Vecchia Foresta, ai margini della Contea, nella Terra di Mezzo. \u00c8 la sposa di Tom Bombadil, e la figlia della Regina del Fiume. Fa la sua prima apparizione nel libro di poesie di Tolkien intitolato Le Avventure di Tom Bombadil. La prima poesia racconta la storia della sua \u201ccattura\u201d da parte di Tom.\nOrigine.\nCome nel caso di Tom Bombadil, la sua posizione nell'universo di Tolkien \u00e8 enigmatica.\nLa \u201cFiglia del Fiume\u201d\" \u00e8, come il nome suggerisce, una Ninfa delle Acque della Vecchia Foresta che si trova vicina alla Contea, dove si svolgono parte delle avventure del Signore degli Anelli. La questione dell'origine di Baccador \u00e8 se in realt\u00e0 sia un Elfa, una donna mortale, un Maia o una delle Valier si presta a varie ipotesi. Alcuni ipotizzano che Baccador sia in realt\u00e0 Yavanna, la protettrice dei frutti della terra, seconda come potere tra le Valier. Un'altra spiegazione potrebbe essere che era in origine un Maia che scelse di diventare corporeo unendosi al fiume, in maniera simile alla maniera in cui Melian si un\u00ec a Elu Thingol. Per altri \u00e8 uno spirito della foresta che, assieme a Tom Bombadil, fu inserito per rappresentare le foreste inglesi che all'epoca stavano scomparendo. Per ulteriori particolari sull'ultima ipotesi vedi il paragrafo La natura del personaggio nella voce \u201cTom Bombadil\u201d.\nIl nome.\nIl nome del personaggio nell'originale inglese \u00e8 \"Goldberry\", \"bacca d'oro\", mantenuto nella versione italiana. \nStoria.\nNelle \"Avventure di Tom Bombadil\" Baccador viene sorpresa da Tom mentre canta agli uccelli fra i giunchi: Bombadil la tiene stretta e le propone di lasciare sua madre per andare con lui a Sottocolle. Il giorno del matrimonio la sposa indossa i suoi fiori preferiti: gigli e non-ti-scordar-di-me.\nNe \"Il Signore degli Anelli\" Pipino, Merry, Frodo e Sam la incontrano quando raggiungono la casa di Tom Bombadil; prepara loro il pranzo, e li allieta con la sua voce giovane ed antica, cantando con il suo sposo Tom."}
{"id": "464263", "revid": "3358355", "url": "https://it.wikipedia.org/wiki?curid=464263", "title": "Strato di Moho", "text": ""}
{"id": "464268", "revid": "1263156", "url": "https://it.wikipedia.org/wiki?curid=464268", "title": "Numero omirp", "text": "Un numero omirp \u00e8 un numero primo non palindromo le cui cifre decimali, scritte in ordine inverso, danno origine a loro volta ad un altro numero primo (da cui la denominazione \"omirp\", scrittura inversa di \"primo\").\nSi differenzia dal primo permutabile perch\u00e9 non considera tutte le possibili permutazioni delle cifre, ma solo la scrittura alla rovescia del numero stesso: ne consegue che tutti i numeri primi permutabili non-repunit sono numeri omirp."}
{"id": "464270", "revid": "125415633", "url": "https://it.wikipedia.org/wiki?curid=464270", "title": "Illasi", "text": "Illasi (\"Il\u00e0si\" in dialetto locale) \u00e8 un comune italiano di abitanti della provincia di Verona in Veneto.\nIl comune fa parte delle citt\u00e0 del vino e dell'Unione Comunale detta \"Verona Est\" (Caldiero, Colognola ai Colli, Illasi e Mezzane di Sotto).\nNel 2014 era stato presentato un progetto di fusione con Belfiore, Caldiero e Colognola ai Colli per formare un unico comune.\nGeografia fisica.\nIllasi dista 20 chilometri da Verona. Rispetto al capoluogo \u00e8 in posizione nord est.\n\u00c8 uno dei primi paesi che si incontrano salendo la verdeggiante Val d'Illasi, che prende il nome dall'omonimo torrente (dagli abitanti chiamato semplicemente \"Progno\").\nSituato nella fascia pedemontana ai piedi delle prime alture dei Monti Lessini, confina a nord con Tregnago, ad est con Cazzano di Tramigna, a sud con Colognola ai Colli e ad ovest con Lavagno e Mezzane di Sotto.\nCome giurisdizione ecclesiastica il comune di Illasi fa parte della diocesi di Verona e sul suo territorio si trovano le parrocchie di Illasi (intitolata a San Giorgio) e Cellore (intitolata a San Zeno vescovo).\nStoria.\nL'et\u00e0 preistorica: la necropoli di Arano.\nIl territorio di Illasi \u00e8 stato abitato fin dall'et\u00e0 preistorica.\nSe fino a pochi anni fa, unici indizi erano le tracce di selci lavorate che sono state ritrovate sul monte Garzon, a nord della frazione Cellore, ogni dubbio \u00e8 stato fugato nel 2007. Presso la localit\u00e0 di Arano, durante degli scavi per un cantiere \u00e8 emersa una vasta area sepolcrale, che gli archeologi hanno datato fra la fine del III e gli inizi del II millennio a.C. (fine Et\u00e0 del rame \u2013 inizi Bronzo Antico). Sono state individuate 62 tombe, in cui erano deposti 73 individui.\nIl ritrovamento \u00e8 stato definito dagli studiosi \"una delle pi\u00f9 significative testimonianze dei riti e dei culti funerari praticati in Italia settentrionale all'alba del 2000 avanti Cristo\".\nNon si tratta di tumuli, ma di fosse scavate nel terreno, di circa 70\u00a0cm di profondit\u00e0, con le pareti foderate di ciottoli. I corpi, deposti in posizione fetale, erano coperti da un assito a sua volta ricoperto con grossi ciottoli. Alcuni corpi hanno il capo a nord, altri a sud, ma quasi tutti rivolto a occidente.\nIn 14 tombe \u00e8 stato trovato un semplice corredo: perline di pietra e di ceramica, un bicchiere di ceramica con dei denti, un pomolo di corno di un pugnale, un filo di rame o di bronzo e la punta metallica di un pugnale. Quattro sepolture sono pi\u00f9 antiche, forse dell'Et\u00e0 del Rame, che nella zona alpina ha preceduto di circa mille anni quella del Bronzo.\nSul margine nordest della necropoli, ad un livello pi\u00f9 profondo di circa 50 centimetri, e quindi pi\u00f9 antico, si \u00e8 notato un acciottolato a forma di triangolo isoscele con la base a est di 18 metri e i lati di 25 metri e tre sepolture sulla linea di base, prive di corredo.\nAnaloghe strutture, definite megalitiche, si trovano solo a Sion (Le Petit-Chasseur), a Saint-Martin-de-Corl\u00e9ans, nei pressi di Aosta, a Velturno/Feldthurns in Alto Adige e per alcuni elementi a Sovizzo (Vicenza). La forma triangolare potrebbe rappresentare un pugnale, simbolo di potere, per cui i corpi sepolti sarebbero quelli di tre personaggi importanti della comunit\u00e0, o la prua di una nave, che porta i defunti verso ovest, nella direzione del tramonto e del regno dei morti.\nL'et\u00e0 romana.\nIn epoca romana, cos\u00ec come tutto il territorio circostante, Illasi \u00e8 zona di centuriazione: divisa in appezzamenti distribuiti ai veterani delle legioni, che da soldati divenivano agricoltori. La coltivazione principale era probabilmente quella di cereali, visto l'antico nome della Valdillasi, \"Longazeria\", dal latino 'longa' e 'cerea'.\nDiverse ritrovamenti confermano questa presenza: nel 1796 una piena del torrente Progno in localit\u00e0 Cisolino porta in luce un monumento funerario della gens Sertoria (ora custodito al Museo Maffeiano di Verona), un'iscrizione scoperta in localit\u00e0 Sorc\u00e9 \u00e8 oggi murata all'ingresso del Municipio, e altro materiale \u00e8 affiorato nei secoli (monete, urne cinerarie) specialmente in localit\u00e0 oggi ai confini del comune come San Colombano e Gusperino. Non sono state per\u00f2 scoperte ville signorili, il che fa pensare a una popolazione essenzialmente di piccoli proprietari contadini.\nL'et\u00e0 barbarica.\nIn et\u00e0 barbarica il territorio continu\u00f2 ad essere abitato: una piccola necropoli longobarda fu scoperta durante gli scavi per la costruzione della parrocchiale di Cellore, nel 1878.\nFurono rinvenuti importanti reperti, risalenti al VII secolo: due croci in lamina d'oro e numerose armi di corredo funebre (scudi, spade, cuspidi di lancia, coltelli). Purtroppo dei venti pezzi oggi ne rimangono, presso il Museo di Castelvecchio, solo nove, fra cui uno splendido umbone (decorazione da scudo).\nLa chiesa di Santa Giustina fu uno dei primi centri di evangelizzazione della provincia di Verona, assieme alla pieve di Santa Giustina a Palazzolo. Da qui partirono i missionari che diffusero il cristianesimo nelle campagne dell'Est Veronese, probabilmente gi\u00e0 dal V secolo in poi, e vi si svolgeva la pi\u00f9 importante fiera della valle. Tuttavia dell'edificio, che doveva essere significativo, oggi resta solo fra gli olivi il suggestivo campanile del X secolo, con annessa chiesetta del XVIII secolo.\nL'et\u00e0 medievale.\nGli abitanti di Illasi, oltre ai villaggi maggiori, nel medioevo erano sparsi in numerosi piccoli insediamenti, ancora identificabili oggi:, come Arano, Sorc\u00e8, Semonte, Colar\u00e8, Pagnaghe, Cisolino, Gusperino, Figarolo, Valnogara, Montecurto ecc. Il territorio di Illasi (\"curia\") era pi\u00f9 vasto dell'attuale comune: infatti, a causa della scarsit\u00e0 d'acqua, gli abitanti avevano ottenuto dall'imperatore Ottone III, fin dal 996, diritti di pascolo sulla localit\u00e0 di Lepia, a sud della Statale 11 (l'antica via Postumia), ricca di torrenti, che oggi si trova in comune di Lavagno.\nDai documenti emerge che, oltre ai cereali, erano coltivati la vite e l'olivo. La pieve riscuoteva il diritto di decima e godeva di particolari immunit\u00e0.\nL'importanza strategica accordata ad Illasi \u00e8 confermata dalla decisione di costruire il castello che ancora svetta sulla collina a dominare il paese.\nUn'opera decisamente notevole per le possibilit\u00e0 del tempo, e un interessante rompicapo per archeologi e studiosi. Infatti la struttura principale (un maschio affiancato ad un cassero, configurazione semplice ma massiccia quasi unica in Europa) \u00e8 di epoca prescaligera, e non \u00e8 chiaro quale potente possa avere realizzato un'opera cos\u00ec tecnologicamente avanzata (l'ampio arco romanico all'interno del maschio trova corrispondenti solo in simili manufatti, comunque pi\u00f9 piccoli, in alcune case torri di nobili famiglie cittadine) senza lasciare tracce documentali. \u00c8 stato attribuito ad Ezzelino III da Romano, ma egli potrebbe anche avere solo restaurato un edificio gi\u00e0 esistente. Altri interrogativi riguardano la destinazione del fortilizio: la vasta sala e il largo scalone esterno fanno pensare che potesse avere anche una funzione di rappresentanza e non solo militare. Attualmente sull'area \u00e8 in corso uno studio promosso dalle Universit\u00e0 di Verona e dal Politecnico di Milano, che certamente arricchir\u00e0 il dibattito, e potr\u00e0 essere lo spunto per un maggiore interessamento di istituzioni e cittadini alla conservazione del simbolo del paese.\nL'area comunque appare fortificata fin dal X secolo. Nei secoli successivi il castello \u00e8 coinvolto in tutte le vicende belliche veronesi. Usato come palatium da Ezzelino, poi rifugio di Pulcinella delle Carceri, nobile fuoriuscito da Verona nella turbolenta et\u00e0 comunale, sar\u00e0 donato ufficialmente dal Papa Niccol\u00f2 III ad Alberto I della Scala (padre di Cangrande) per i suoi meriti nella lotta agli Albigesi (Catari), dopo la conquista della roccaforte eretica di Sirmione, terminata col rogo in Arena dei prigionieri.\nIn et\u00e0 scaligera \u00e8 inserito nello scacchiere difensivo della citt\u00e0, articolato ad est sui castelli di Soave e Montorio. Pi\u00f9 volte sar\u00e0 assediato dagli eserciti di vari signori: le truppe potevano facilmente praticare scorrerie fin sotto le mura di Verona. Solo i castelli offrivano con le loro guarnigioni fisse e i loro recinti fortificati un riparo alla popolazione degli indifesi villaggi circostanti.\nParticolarmente travagliato per il castello sar\u00e0 il periodo seguente alla caduta dei della Scala (1387): in pochi anni subisce duri attacchi e colpi di mano fra milizie dei Carraresi di Padova, dei Visconti di Milano e della Serenissima. Viene dato alle fiamme con le case ad esso addossate dai Carraresi, per punire il plauso degli illasiani all'avvento dei veneziani (1403).\nL'et\u00e0 veneziana.\nNella prima et\u00e0 veneziana l'evoluzione dell'arte guerresca rende il castello ben presto obsoleto e vulnerabile. Il condottiero milanese Nicol\u00f2 Piccinino lo espugna con facilit\u00e0 nel 1437 cos\u00ec come gli altri castelli della zona.\nVenezia decide di dismetterlo, e dopo la difficile lotta contro la Lega di Cambrai lo consegna alla famiglia Pompei, nominati feudatari di Illasi per i servigi resi. Infatti il conte Girolamo Pompei, detto \"il Malanchino\", si distingue con numerose operazioni quasi di guerriglia contro forze ben pi\u00f9 numerose, capitanando squadre di contadini della zona. Azione clamorosa \u00e8 la cattura, l'8 agosto 1509, del marchese di Mantova Francesco II Gonzaga, .\nLa maggior parte delle altre famiglie nobili veronesi guard\u00f2 invece con simpatia alla calata dell'esercito asburgico: antica era la tradizione di legami con il mondo imperiale e germanico. Venezia non poteva allora non legare a s\u00e9 le poche famiglie rimaste fedeli in quel drammatico periodo che l'aveva vista pressoch\u00e9 soccombente.\nCon la donazione ai Pompei,ha termine la funzione militare del castello, che diviene palazzo di residenza della famiglia, ma l'adattamento non soddisfa i novelli conti. Le due famiglie Pompei si trasferiscono dal XVII secolo ai piedi della collina, in due pi\u00f9 agevoli e lussuose ville. Inizia il lento abbandono del maniero e l'incuria che proseguono fino ai giorni nostri.\nCultura.\nGli appuntamenti.\n24 agosto, o la domenica successiva.\n\u00c8 il patrono del capoluogo. Presso il centro del paese, con rassegna nazionale del miniquadro.\nPrimo sabato di luglio.\nNelle corti delle storiche ville illasiane, rassegna di canto corale popolare, organizzata dal Coro \"Piccole Dolomiti\" di Illasi.\nQuarto venerd\u00ec di luglio.\nNella contrada di Giara, in onore di Sant'Anna (26 luglio), viene celebrata presso la chiesa a lei dedicata una Santa Messa, con festa a seguire. Per molti anni questa festa vide la presenza costante di S.E. Mons. Andrea Veggio, gi\u00e0 vescovo ausiliare di Verona.\nSeconda domenica di maggio.\nDal 1836, in seguito a un voto della comunit\u00e0 illasiana, annuale pellegrinaggio mariano dalla chiesa parrocchiale al Santuario e celebrazione della Santa Messa.\nRassegna Teatrali, Variet\u00e0 e Sport a Cellore d'Illasi con ingresso gratuito.\nOgni seconda domenica di settembre si svolge, presso la Chiesa di San Marco, una gara di campane alla veronese.\nLa terza e la quarta settimana di novembre con musiche e degustazione di prodotti locali.\nIl mercato si svolge il venerd\u00ec, nella piazza del paese.\nInfrastrutture e trasporti.\nIllasi \u00e8 interessata dal percorso della Strada Provinciale 10 (SP10). Essa parte in prossimit\u00e0 della ex Strada Statale Padana Superiore (SS11), circa 5\u00a0km a sud del capoluogo, e prosegue attraverso la Val d'Illasi all'interno dell'altopiano lessinico fino a raggiungere Giazza.\nFra il 1883 e il 1956 era presente una fermata della tranvia Caldiero-Tregnago, diramazione della Verona-San Bonifacio che rappresent\u00f2 il mezzo di trasporto principale per il collegamento di persone e merci fra Verona e la bassa Val d'Illasi. Soggetta nel corso della sua storia a diversi passaggi di gestione, la linea venne elettrificata nel 1922.\nEconomia.\nArea che ha mantenuto la sua vocazione agricola. \u00c8 zona di produzione del vino Valpolicella DOC, dell'Amarone della Valpolicella, del Recioto DOC, del Soave DOC e del Recioto di Soave DOCG\nPromettenti sono l'artigianato e la piccola industria manifatturiera e dolciaria.\nAmministrazione.\nGemellaggi.\nIl comune fa parte del movimento patto dei sindaci \nSport.\nCalcio.\nLa principale squadra di calcio della citt\u00e0 \u00e8 l\"'A.D.C. Illasi\" che milita nel girone C veneto di 2\u00aa Categoria.\nUlteriore squadra di calcio rappresentativa del Paese sono gli \"Amatori Val D'Illasi\", squadra nata nel 2016, che ha conquistato gi\u00e0 dal primo anno la promozione in Prima Divisione del Campionato Csi - Veneto.\nPallavolo.\nLa principale societ\u00e0 di pallavolo \u00e8 G.S. Illasi Volley, la quale raggruppa diverse formazioni giovanili dilettantistiche di importanza regionale. Inoltre ospita la franchigia del Volley Maschile BelliFreschi Volley."}
{"id": "464271", "revid": "125903998", "url": "https://it.wikipedia.org/wiki?curid=464271", "title": "Chioma di Berenice (Callimaco)", "text": "La Chioma di Berenice (\u0392\u03b5\u03c1\u03b5\u03bd\u03af\u03ba\u03b7\u03c2 \u03c0\u03bb\u03cc\u03ba\u03b1\u03bc\u03bf\u03c2, Beren\u00edkes pl\u00f3kamos) \u00e8 il titolo convenzionale dato ad una delle elegie degli \"Aitia\" di Callimaco.\nStruttura.\nLa storia \u00e8 quella della chioma della regina Berenice, moglie di Tolomeo III Evergete. Quest'ultimo, appena assunto il potere, dovette abbandonare l'Egitto per prendere parte ad una campagna militare in Siria: in quell'occasione Berenice fece voto solenne di consacrare ad Afrodite la sua bellissima chioma, se il marito fosse tornato sano e salvo. \n&lt;br&gt;\nAl ritorno di Tolomeo ella mantenne la promessa, ma la chioma dopo qualche tempo spar\u00ec. Conone, l'astronomo di corte, afferm\u00f2 allora di averla ritrovata in cielo sotto forma di una costellazione che tutt'oggi \u00e8 chiamata \"Chioma di Berenice\". \n&lt;br&gt;\nIl racconto \u00e8 narrato, secondo un punto di vista straniante, in prima persona dalla chioma stessa, che, dopo aver ricordato l'accaduto e la sua \"apoteosi\", si dichiara fiera di aver ricevuto quest'onore dagli dei, ma \u00e8 anche triste del fatto che non godr\u00e0 pi\u00f9 di tutte le regali cure che le riservava la sua padrona, per le quali rinuncerebbe al catasterismo.\nFortuna.\nL'elegia, che chiudeva probabilmente il poema maggiore del poeta cireneo, non ci \u00e9 giunta che in maniera lacunosa su due papiri provenienti da Ossirinco, per un totale di circa 40 versi. \nIl fatto che per\u00f2 fosse, forse, la pi\u00f9 nota fra le composizioni di Callimaco fece s\u00ed che vi si dedicasse, in una \u201cversione\u201d latina pervenutaci, Catullo, la cui pi\u00f9 nota traduzione fu approntata da Foscolo. \nLa fortuna dell'opera \u00e8 dimostrata dal fatto che essa entr\u00f2, proprio mediante la \"contaminatio\" latina di Catullo, nelle convenzioni letterarie del neoclassicismo: Alexander Pope vi trasse il motivo sviluppato nel \"Ricciolo rapito\" (\"The rape of the lock\")."}
{"id": "464275", "revid": "729019", "url": "https://it.wikipedia.org/wiki?curid=464275", "title": "Tri Nations 1997", "text": "Il torneo Tri Nations 1997 si svolse tra il 19 luglio e il 23 agosto 1997. Vincitrice del Tri Nations \u00e8 risultata la squadra della ."}
{"id": "464280", "revid": "124721139", "url": "https://it.wikipedia.org/wiki?curid=464280", "title": "Locomotiva FS D.343", "text": "Le D.343 sono delle locomotive Diesel-elettriche delle Ferrovie dello Stato italiane.\nStoria.\nDopo l'esperienza positiva maturata con le D.341 e la valutazione dei sistemi di trasmissione idraulica con le D.342 e D.442 le Ferrovie dello Stato nel 1964 commissionarono all'industria privata la costruzione di una locomotiva che fosse multiruolo e allo stesso tempo economica. Venne quindi scelta una potenza installata tipo di 1 000 CV come limite allo stesso tempo economico ma non troppo basso.\nFurono costruite dal 1967 al 1970 in 75 esemplari suddivisi in due serie con motorizzazione differente. Ne vennero ordinate 40 unit\u00e0 alla Fiat e 35 alla Breda e vennero classificate D.343.1001-1040 le prime e D.343.2001-2035 le seconde.\nLe 343 sono le capostipiti del progetto delle \"Diesel unificate\" (di cui fanno parte anche le D.345, D.443 e D.445) aventi in comune il disegno delle casse e l'utilizzo, per la prima volta su una locomotiva italiana, di un carrello monomotore di progettazione FS. \nLa D.343 fu concepita per sostituire le locomotive a vapore nell'utilizzo alla testa di treni merci e viaggiatori, su linee con armamento leggero e non elettrificate.\nNegli anni novanta si \u00e8 cominciato l'accantonamento del gruppo, attualmente risulta quasi tutto fuori servizio eccetto un certo numero di unit\u00e0 cedute a societ\u00e0 ferroviarie private o regionali e alcune unit\u00e0 preservate a scopo storico da Fondazione FS. Nel 2002, mentre era in corso il ritiro definitivo delle ultime unit\u00e0 ancora operative presso Trenitalia \u00e8 stata operata la ricostruzione potenziata della D.343.2016 e nel 2008 due unit\u00e0 sono state convertite nel gruppo D.449.\nDal 2009 3 unit\u00e0 del gruppo D.343 sono state inserite nell'asset rotabili storici italiani: si tratta delle Fiat D.343.1001 (in riparazione e restituzione all'aspetto originario alla OMR di Catania C.le, in precedenza in carico alla DPR/DRSI di Trenitalia e oggi affidata all'Associazione TRENO D.O.C.), la D.343.1030 (del gruppo \"Ale 883\" di Tirano) e la Breda D.343.2026 (del Deposito Rotabili Storici di Pistoia).\nCaratteristiche.\nParte meccanica.\nLe locomotive D.343 sono costruite con due cabine di guida alle estremit\u00e0 che ne realizzano l'assoluta bidirezionalit\u00e0. La cassa \u00e8 divisa in due ambienti di cui uno \u00e8 il bagagliaio con due saracinesche laterali (tuttavia mai utilizzato) e un grande comparto con il gruppo motore-generatrice, compressori e dispositivi di raffreddamento intercooling. \nI carrelli sono di tipo moderno con struttura a \"collo di cigno\" e sospensione con molle a elica. Al loro interno vi \u00e8 il gruppo riduttore con la trasmissione ad albero cavo e anello danzante.\nI motori installati all'origine sono di due tipi:\nParte elettrica.\nLa parte elettrica delle D.343 \u00e8 costituita da un generatore di corrente continua a 540/880 V, della potenza di 880\u00a0kW, che viene utilizzato, alimentandolo con le batterie di bordo, anche come motore di avviamento del motore Diesel a cui \u00e8 collegato direttamente. La costruzione di tale generatore \u00e8 del Tecnomasio Italiano Brown Boveri.\nI motori di trazione, montati uno per carrello, sono di costruzione Breda e forniscono la potenza oraria continuativa di 2 x 415 chilowatt.\nIl circuito di comando \u00e8 realizzato con interruttori elettropneumatici e relais contenuti in un grande armadio posto nella cabina di guida anteriore, a parete, dietro le spalle del macchinista\nNel corso del tempo le locomotive hanno subito delle modifiche. Una delle pi\u00f9 importanti riguarda l'irrobustimento dei carrelli che avevano presentata una certa tendenza a lesionarsi in corrispondenza del \"collo di cigno\".\nUn certo numero di mezzi della serie Fiat sono stati, nel corso degli anni settanta, modificati con la sostituzione del motore originale con quello delle D.345 eliminando contemporaneamente le saracinesche del bagagliaio.\nUn'altra modifica appariscente \u00e8 stata la progressiva sostituzione dei vetri frontali avvolgenti con quelli di tipo piano corazzati con la modifica della carrozzeria in corrispondenza.\nLe D.343 Fuoriserie.\nLa locomotiva D.343.2016 \u00e8 stata oggetto nel 2002 di una profonda modifica nel corso della quale sono state modificate le cabine di guida, ricostruite a norme UIC a titolo sperimentale, in vista di un ringiovanimento del gruppo mai concretizzatosi. La modifica ha cambiato profondamente la locomotiva riguardando la totale sostituzione del gruppo motore generatrice da 900\u00a0kW con uno da 1 275 kW composto da un motore tipo 3512B Caterpillar da 1 950\u00a0CV a 1 800 g/m e un alternatore trifase \"Traktionsysteme\", di costruzione austriaca, da 1 275\u00a0kW al posto del generatore a corrente continua.\nI motori di trazione sono stati rinnovati mediante alimentazione tramite convertitori trifase/continua. Sono stati inoltre rinnovati tutti gli apparecchi ausiliari, l'impianto di raffreddamento e il quadro dei comandi delle cabine di guida ricostruito simile a quello ormai unificato con apparecchiatura di ripetizione segnali a 4 codici. La modifica ha reso la macchina simile alle D.445 come prestazioni, tuttavia a causa del ridimensionamento dei servizi Cargo sulla rete a trazione termica, da parte di Trenitalia, il progetto di riqualificazione \u00e8 poi tramontato, lasciando di fatto la D.343.2016 unico esemplare inutilizzato.\nAltre 2 locomotive del gruppo D.343 hanno subito seguendo la stessa logica un progetto di revamping presso la Fervet di Castelfranco Veneto e presso la OGR di Rimini. Le due locomotive, numero 2011 e 2031, hanno ricevuto dei nuovi motori Caterpillar sostituendo al contempo gran parte della parte elettrica. La carrozzeria, totalmente rielaborata (il telaio tra l'altro \u00e8 stato allungato fino a raggiungere i 14 metri e 4 centimetri), ha visto l'adozione di una nuova livrea in bianco, rosso, grigio e verde. Queste due prime unit\u00e0 vennero ribattezzate D.449.001 e 002, diventando di fatto capostipite per un eventuale nuovo gruppo di locomotori Diesel-elettrici da realizzarsi all'interno dell'asset di Trenitalia, sfruttando le casse in via di dismissione delle D.343. Le due nuove locomotive Diesel erano state tarate a una potenza di 1 438\u00a0kW, al fine da garantire una velocit\u00e0 massima di 120\u00a0km/h; nonostante i buoni risultati raggiunti nel corso di alcune prove in linea il progetto venne ben presto abbandonato e le 60 locomotive D.343 accantonate in attesa di interventi a Bologna S. Donato trasferite successivamente a Pontassieve per la demolizione."}
{"id": "464284", "revid": "1543377", "url": "https://it.wikipedia.org/wiki?curid=464284", "title": "Acrocodia indica", "text": "Il tapiro dalla gualdrappa (\"Acrocodia indica\" ), anche conosciuto come tapiro malese, tapiro asiatico, tapiro orientale o tapiro indiano, \u00e8 la pi\u00f9 grande delle quattro specie riconosciute di tapiro, nonch\u00e9 l'unica specie nativa del Vecchio Mondo, essendo diffuso nelle foreste del Sud-est asiatico. Il nome scientifico, \"indica\", fa riferimento alle Indie orientali, l'habitat naturale di questa specie. In lingua malese, \u00e8 comunemente indicato come \"cipan\", \"tenuk\" o \"badak tampung\".\nDescrizione.\nLa specie \u00e8 facilmente riconoscibile grazie alla cosiddetta \"gualdrappa\" di colore chiaro, che va dalle spalle alla parte posteriore del corpo. Per il resto il mantello \u00e8 di colore nero, ad eccezione delle punte delle orecchie, che sono bianche. Questa particolare colorazione facilita la mimetizzazione dell'animale: i potenziali predatori, infatti, possono confondere un tapiro disteso a riposare per una roccia.\nLungo dagli 1,8 ai 2,4 metri, il tapiro dalla gualdrappa \u00e8 alto tra i 90 e i 107 centimetri e pesa dai 250 ai 320 chilogrammi. Alcuni rari esemplari possono arrivare fino a 410 chilogrammi. Le femmine sono solitamente pi\u00f9 grandi dei maschi. Come le altre specie di tapiri, anche i tapiri dalla gualdrappa hanno piccole code arricciate e proboscidi molto flessibili. Gli arti anteriori presentano quattro unghie, quelli posteriori tre. Dotati di una vista scarsa, i tapiri dalla gualdrappa hanno per\u00f2 un udito e un olfatto molto sviluppati.\nBiologia.\nComportamento.\nI tapiri della Malesia sono generalmente individui solitari. Essi marcano ampi spazi come loro territorio spruzzando urina sulle piante. Tuttavia spesso i territori di individui diversi si sovrappongono. I tapiri si muovono nella foresta seguendo percorsi gi\u00e0 battuti in precedenza attraverso il sottobosco.\nEsclusivamente vegetariani, questi animali si nutrono di foglie e teneri germogli da oltre 115 specie di piante (una trentina circa sono quelle preferite) muovendosi lentamente nella foresta e fermandosi spesso per mangiare o annusare gli odori lasciati da altri tapiri passati in zona. Comunque, se spaventato o minacciato, il tapiro pu\u00f2 correre velocemente, a dispetto della sua mole considerevole, e se messo alle strette si difende con le forti mascelle e i denti affilati.\nI tapiri dalla gualdrappa comunicano tra di loro con acuti squittii e fischi. Preferiscono vivere vicino all'acqua e non disdegnano un bagno o una nuotata. Sono anche abili a scalare ripidi pendii. Sono attivi soprattutto al crepuscolo, sebbene non siano animali esclusivamente notturni. Solitamente si nutrono subito dopo il tramonto o prima dell'alba e spesso riposano in piena notte.\nRiproduzione.\nIl periodo di gestazione dei tapiri della Malesia dura approssimativamente 390-395 giorni, trascorsi i quali nasce un solo cucciolo pesante circa 6,8 chili. I tapiri della Malesia sono i pi\u00f9 grandi alla nascita tra le quattro specie di tapiri e crescono pi\u00f9 in fretta rispetto ai loro congeneri. I cuccioli di tutte le specie di tapiri hanno il pelo marrone alternato a strisce e macchie bianche. Questa colorazione permette loro di mimetizzarsi meglio tra le macchie di luce della foresta in cui vivono. Tra il quarto e il settimo mese dalla nascita il mantello diventa come quello degli adulti. Lo svezzamento avviene tra il sesto e l'ottavo mese di vita, quando i cuccioli sono ormai della taglia degli adulti. La maturit\u00e0 sessuale \u00e8 raggiunta all'et\u00e0 di tre anni. La riproduzione di solito avviene in aprile, maggio o giugno e le femmine di solito partoriscono un solo piccolo ogni due anni. I tapiri della Malesia vivono fino a 30 anni, sia allo stato brado che in cattivit\u00e0.\nDistribuzione e habitat.\n\"T. indicus\" \u00e8 la pi\u00f9 grande tra le quattro specie esistenti di tapiro e l'unica a vivere in Asia. Il nome scientifico della specie pu\u00f2 trarre in inganno per quel che riguarda il suo areale: questo tapiro, infatti, non vive in India bens\u00ec in quelle che un tempo erano le Indie orientali. Un tempo il suo areale includeva la Cambogia, l'Indonesia, il Laos, la Malaysia, la Birmania, la Thailandia e il Vietnam. Tuttavia il numero di esemplari negli ultimi anni si \u00e8 drasticamente ridotto e ora, come tutti i tapiri, \u00e8 in via di estinzione. Grazie alla loro taglia i tapiri dalla gualdrappa hanno pochi predatori naturali, e persino i rapporti di attacchi da parte delle tigri sono pochi. La pi\u00f9 grave minaccia all'incolumit\u00e0 di questo animale \u00e8 l'attivit\u00e0 umana, inclusa la deforestazione per fare spazio alle piantagioni, gli allagamenti causati dalla costruzione di dighe per alimentare centrali idroelettriche e il commercio illegale. In Thailandia, per esempio, la vendita di un piccolo di tapiro pu\u00f2 fruttare anche 5.500 dollari americani.\nIn aree come Sumatra, dove la maggior parte della popolazione \u00e8 musulmana, i tapiri vengono raramente cacciati come fonte di cibo, a causa della loro somiglianza con i maiali, ma in altre regioni sono cacciati per sport o uccisi accidentalmente se scambiati con altri animali. Lo status di animale protetto riconosciuto al tapiro in Thailandia, Malesia e Indonesia per tentare di frenarne l'uccisione da parte dei cacciatori, ha avuto un effetto limitato nell'aumentarne o mantenerne stabile la popolazione perch\u00e9 non si \u00e8 presa in considerazione la perdita di habitat.\nTassonomia.\nLa specie era precedentemente inclusa con tutte le altre specie di tapiri esistenti nel genere \"Tapirus\", ma \u00e8 stata successivamente riassegnata ad un genere separato, ossia \"Acrocodia\".\nSeconda uno studio del 2013 sulla sequenze del DNA mitocondriale, il ceppo genetico di \"Acrocodia\" si sarebbe separato da quello dei tapiri sudamericani circa 9 milioni di anni fa.\nVariante melanica.\nSono stati osservati solo pochi esemplari di tapiri della Malesia nella variante melanica (tutti neri). Nel 1924 un tapiro melanico fu inviato allo zoo di Rotterdam, e fu classificato come una sottospecie chiamata \"T. i. brevetianus\", dal nome del suo scopritore, il Capitano K. Brevet. Nel 2000 due tapiri melanici furono osservati durante uno studio sulle tigri nella riserva di Jerangau, in Malesia. La causa di questa variazione potrebbe essere di natura genetica, come quella che differenzia le pantera nera dai giaguari maculati. Comunque fino a quando non saranno osservati altri esemplari di questo tipo, la precisa spiegazione di questo tratto rimarr\u00e0 sconosciuta."}
{"id": "464285", "revid": "785863", "url": "https://it.wikipedia.org/wiki?curid=464285", "title": "Qu Rahn", "text": ""}
{"id": "464286", "revid": "1305772", "url": "https://it.wikipedia.org/wiki?curid=464286", "title": "Montefeltro (disambigua)", "text": ""}
{"id": "464287", "revid": "62004", "url": "https://it.wikipedia.org/wiki?curid=464287", "title": "Eindhoven Team Time Trial", "text": "L'Eindhoven Team Time Trial era una cronometro a squadre maschile di ciclismo su strada che si tenne ad Eindhoven, nei Paesi Bassi, dal 2005 al 2007 nel mese di giugno. Faceva parte del circuito UCI ProTour.\nStoria.\nCreata per l'edizione inaugurale del circuito UCI ProTour, prevedeva in percorso di circa 48,6\u00a0km. Nella prima edizione ogni squadra partecipava con sei corridori, dal 2006 il numero fu alzato ad otto.\nNel 2005 fu vinta dalla formazione tedesca Gerolsteiner con il tempo di 53 minuti e 35 secondi (54.414\u00a0km/h di media), seguita dalla Phonak a 3 secondi e dalla CSC a 24. Nei due anni successivi vinse invece la CSC, rispettivamente con 52'28\" e 53'36\".\nNel 2008 la citt\u00e0 di Eindhoven ha annunciato che non avrebbe pi\u00f9 ospitato la corsa che \u00e8 stata quindi rimossa dal calendario in assenza di localit\u00e0 alternative dove ospitarla.\nAlbo d'oro.\n\"Aggiornato all'edizione 2007.\""}
{"id": "464292", "revid": "125225677", "url": "https://it.wikipedia.org/wiki?curid=464292", "title": "Pietro Bracci", "text": "Fu uno dei massimi, se non il pi\u00f9 grande, degli scultori del tardobarocco, dominatore del panorama scultoreo romano alla fine del XVIII secolo, noto per aver portato a termine con la sua arte la famosa Fontana di Trevi.\nBiografia.\nPietro Bracci nasce a Roma il 16 giugno 1700 da Bartolomeo Cesare Bracci (scultore in legno) e da Anna Lorenzoni. Entra nella bottega di Camillo Rusconi dove lavora per 6 anni e studia la scultura di Giuseppe Bartolomeo Chiari. Nel 1721 realizza nello studio del Rusconi un crocefisso in argento su commissione del principe Boncompagni come dono nuziale al suocero, doge di Venezia. \nNel 1724 sposa Faustina Mancini, figlia del pittore Francesco Mancini, la cui influenza deve avergli facilitato l'ingresso nella Arcadia prima e poi nell'Accademia di San Luca. Il figlio Virginio fu scultore e architetto.\nNel 1725 Bracci apre la propria bottega in Piazza Trinit\u00e0 dei Monti. Protetto dal cardinale Alessandro Albani, diviene il ritrattista della corte pontificia. Numerosi i busti marmorei realizzati nella sua lunga carriera. Viene ammesso, giovanissimo, all'Arcadia con il nome di pastore Elisio e successivamente nell'Accademia di San Luca di cui diventer\u00e0 principe (1756). Ammesso nell'Accademia Clementina di Bologna e nella Congregazione dei Virtuosi al Pantheon, fondata da Raffaello, ove \u00e8 sepolto.\nNumerose sono le sue opere eseguite nel corso di una lunga carriera. Artista piacevole, solenne e virtuoso, dotato di ottima tecnica ma non propriamente innovativo, Pietro Bracci fu il caratteristico rappresentante dell'ottimo livello raggiunto dalla scuola romana del XVIII secolo, che proseguiva nella linea barocca di Gian Lorenzo Bernini temprandone il dinamismo nella solenne ed eclettica compostezza derivata dagli insegnamenti pittorici di Carlo Maratta.\nScultore acclamato nel suo tempo, viene denigrato dai critici dopo l'avvento della nuova realt\u00e0 politica seguita alla dominazione francese. \nColpevole di aver operato in un tempo, successivamente considerato decadente, viene dimenticato in Italia a favore della nuova arte che vede nel Canova e Camuccini i suoi massimi esponenti.\nLa sua lunga carriera si svolge a cavallo tra due stili ed egli ne \u00e8 l'elemento di cerniera.\nAntonio Canova muove i suoi primi passi aiutato proprio dal figlio Virginio.\nLe idee illuministe che lo permeano sono poi riprese da Virginio Bracci nella costruzione della citt\u00e0 di Servigliano, una volta Villa Clementina, unica opera realizzata in Italia di citt\u00e0 a pianta unica secondo le moderne dottrine illuministiche.\nMuore a Roma nel 1773 e viene sepolto nel Pantheon.\nIl suo busto neoclassico, commissionato nel 1794 a Vincenzo Pacetti dal figlio Virginio, fu posto nel Pantheon nel 1796 (oggi nella Protomoteca capitolina).\nCuriosit\u00e0.\nPietro Bracci fu nonno della pittrice Faustina Bracci, moglie del triumviro della Repubblica Romana del 1849 Carlo Armellini.\nOpere.\nMoltissime e di grande importanza le sue opere di cui la pi\u00f9 nota \u00e8 senza dubbio l'intero gruppo statuario, al centro della Fontana di Trevi, con la maestosa statua di Oceano (altezza 6 metri) alla guida del cocchio a forma di conchiglia, trainato dai cavalli alati con code di pesce, uno iroso e l'altro placido (rappresentanti il mare calmo e agitato), frenati e guidati da due tritoni; le statue laterali della Salubrit\u00e0 e dell'Abbondanza sono invece di Filippo della Valle. La fontana di Trevi voluta da Papa Clemente XII era stata progettata circa trent'anni prima da Nicola Salvi nel 1731 e viene affidata al Bracci nel 1759, dopo la morte del Salvi (1751), e dopo la breve parentesi dell'incarico a Giuseppe Pannini. La fontana fu ultimata nel 1762. Influenzato dalle idee illuministiche francesi, Bracci reinterpreta i primi bozzetti eseguiti da Giovanni Battista Maini, per realizzare l'opera. Molte le simbolizzazioni allegoriche (mito del carro e dell'auriga). \nLa fontana \u00e8 universalmente riconosciuta quale capolavoro dell'architettura tardobarocca. \u00c8 la mostra dell'Acquedotto Vergine e poich\u00e9 costruita in epoca pi\u00f9 tarda alle altre fontane romane doveva superarle tutte in grandiosit\u00e0.\nTra le opere pi\u00f9 apprezzabili \u00e8 la statua di Clemente XII (Lorenzo Corsini) posta a Ravenna il 12 aprile 1738, in cui Bracci imprime un profondo carattere al volto e una vigorosissima disposizione decorativa della figura.\nLa statua, che forse era destinata alla tomba del Papa nella cappella Corsini della Basilica di San Giovanni in Laterano, fu collocata in Piazza Maggiore (ora del Popolo) a Ravenna, poi fu pi\u00f9 volte spostata prima col governo napoleonico, poi con l'unit\u00e0 d'Italia. Ora si trova in un chiostro del complesso benedettino della Basilica di San Vitale, sede del Museo nazionale di Ravenna."}
{"id": "464293", "revid": "1711941", "url": "https://it.wikipedia.org/wiki?curid=464293", "title": "Mohand Idir Ait Amrane", "text": "Descrizione.\nDopo gli studi primari e medi a Sougueur, Tiaret e Mascara, frequent\u00f2 il \"Lyc\u00e9e Bugeaud\" di Algeri e si ritrov\u00f2 compagno di scuola di personalit\u00e0 come Hocine A\u00eft Ahmed e Amar Ould Hamouda, che avrebbero in seguito formato il nucleo attivo dei militanti cabili del movimento nazionale. Deciso a battersi per il riconoscimento della dimensione \"amazigh\" (berbera) del popolo algerino, compose diversi canti patriottici algerini in lingua berbera, tra cui il pi\u00f9 celebre sar\u00e0 \"Ekker a mmis umazigh\" (\"In piedi, figlio di Amazigh\") del 23 gennaio 1945.\nIscritto al PPA-MTLD fin dal 1944, si trov\u00f2 anche lui isolato al suo interno, insieme a tanti altri compagni della sua stessa regione, in seguito alla persecuzione, iniziata da Messali Hadj, degli elementi accusati di \"berberismo\", e fin\u00ec per lasciare il partito nell'autunno del 1949. Allo scoppio della guerra d'Algeria, A\u00eft Amrane, che si trovava a Tiaret come insegnante, entr\u00f2 in segreto nei ranghi del FLN, ma nell'ottobre del 1956 venne scoperto e arrestato.\nUscito di prigione nel 1962, dopo l'indipendenza, entr\u00f2 nella vita pubblica: eletto deputato all'Assemblea Nazionale Costituente (1962-1964), venne poi nominato prefetto di El Asnam (1965). Nell'autunno dello stesso 1965 riprese l'insegnamento con l'incarico di'Ispettore d'Accademia a Tiaret. Dopo una disputa con Abdelkrim Benmahmoud, ministro dell'Educazione Nazionale dell'epoca, torn\u00f2 all'attivit\u00e0 politica presso il comandante Slimane (Ahmed Ka\u00efd) che lo nomin\u00f2 Controllore Nazionale del partito del FLN, incarico che tenne fino al 1979. Fece poi nuovamente ritorno, fino al suo pensionamento (1985), alla pubblica istruzione, con l'incarico di Ispettore d'Accademia per la wilaya di Ech Ch\u00e9lif.\nDopo la nascita del multipartitismo in Algeria, entr\u00f2 a far parte della direzione del neonato RCD, di cui divenne membro del Consiglio Nazionale. Per la sua dedizione alla causa del riconoscimento della cultura berbera dell'Algeria, venne poi nominato Presidente dell'Alta Commissione per l'Amazighit\u00e0 (HCA) fin dalla sua creazione, il 17 maggio 1995, carica che detenne fino alla morte.\nIl ruolo di Mohand Idir A\u00eft Amrane nella storia nazionale algerina \u00e8 stato molto importante non solo per la sua attivit\u00e0 di combattente per l'indipendenza, ma anche per il grande contributo che diede alla rinascita della consapevolezza dei Berberi. Il suo inno \"Ekkr a mmi-s Umazigh\", cantato da molti dei cantautori cabili di oggi, \u00e8 ancora considerato un elemento fondamentale dell'identit\u00e0 \"amazigh\"."}
{"id": "464296", "revid": "34928", "url": "https://it.wikipedia.org/wiki?curid=464296", "title": "Idir Ait Amrane", "text": ""}
{"id": "464297", "revid": "34928", "url": "https://it.wikipedia.org/wiki?curid=464297", "title": "Idir A\u00eft Amrane", "text": ""}
{"id": "464298", "revid": "34928", "url": "https://it.wikipedia.org/wiki?curid=464298", "title": "Mohand Idir A\u00eft Amrane", "text": ""}
{"id": "464299", "revid": "95168", "url": "https://it.wikipedia.org/wiki?curid=464299", "title": "Integrine", "text": ""}
{"id": "464302", "revid": "1543377", "url": "https://it.wikipedia.org/wiki?curid=464302", "title": "Copertura a quadrica", "text": "In geometria descrittiva la copertura a quadrica \u00e8 una copertura la cui superficie \u00e8 parte di una quadrica.\nLe coperture a quadrica sono classificate a seconda della quadrica. Un caso degenere sono le coperture \"piane\" (a terrazzo o a falde).\nApplicazioni in architettura.\nLa costruzione geometrica delle coperture a quadrica trova la sua principale applicazione in architettura, dove in particolare sono d'uso:"}
{"id": "464303", "revid": "697352", "url": "https://it.wikipedia.org/wiki?curid=464303", "title": "Coppa delle Coppe 1997-1998", "text": "La Coppa delle Coppe 1997-1998 venne vinta dal Chelsea nella finale contro lo per 1-0.\nClassifica marcatori.\nN.B.: la classifica non tiene conto delle reti segnate nel turno preliminare."}
{"id": "464304", "revid": "33751", "url": "https://it.wikipedia.org/wiki?curid=464304", "title": "Nazionali africane di calcio", "text": "Le Nazionali di calcio africane sono le nazionali di calcio poste sotto l'egida della CAF. Rispecchiano totalmente la loro appartenenza geografica al continente africano.\nLe nazionali africane partecipano alla Coppa delle nazioni africane, competizione continentale con cadenza biennale. Inoltre partecipano alle qualificazioni al campionato del mondo di calcio, articolate in vari gruppi."}
{"id": "464310", "revid": "59912", "url": "https://it.wikipedia.org/wiki?curid=464310", "title": "Nino la Rocca", "text": ""}
{"id": "464311", "revid": "830939", "url": "https://it.wikipedia.org/wiki?curid=464311", "title": "Pasquale Pistorio", "text": "Biografia.\nLaureatosi in ingegneria elettrotecnica al Politecnico di Torino nel 1963, inizi\u00f2 la sua attivit\u00e0 professionale alla Motorola dove divenne nel 1967 direttore marketing per l'Europa. Ricopr\u00ec incarichi sempre crescenti (direttore marketing mondiale, vice presidente della Motorola Corporation, direttore generale dell'International Semiconductor Division, responsabile progettazione, produzione e marketing per aree extra Usa).\nNel 1980 rientr\u00f2 in Italia per assumere la guida del Gruppo SGS, societ\u00e0 di microelettronica che Pistorio port\u00f2 all'integrazione con l'azienda francese di semiconduttori Thomson, dando cos\u00ec origine alla SGS-Thomson Microelectronics (pi\u00f9 nota come STMicroelectronics), azienda che sotto la sua presidenza (iniziata nel 1987) scal\u00f2 la classifica mondiale delle principali societ\u00e0 di semiconduttori. Nel 2005 Pistorio lasci\u00f2 la guida della societ\u00e0 e ne venne nominato presidente onorario.\nNell'aprile 2005 fond\u00f2 la Pistorio Foundation, un'organizzazione senza scopo di lucro con sede a Ginevra, Svizzera, avente lo scopo di fornire assistenza nel campo della salute, della nutrizione e dell'educazione, sia attraverso l'aiuto diretto che attraverso donazioni, sostegno finanziario, carit\u00e0 umanitaria fornendo assistenza ai bambini, in particolare nelle regioni meno avvantaggiate sulla terra colpite da guerre, da disastri naturali o da gravi eventi.\nNel 2007 fu nominato presidente di Telecom Italia in un momento assai delicato; fu in carica tra aprile e novembre dello stesso anno.\nRicopr\u00ec il ruolo di vicepresidente di Confindustria con delega all'innovazione e la ricerca tra il 2005 e il 2008. \nFu consigliere indipendente nel cda della Fiat e nel cda di Chartered Semiconductor Manufacturing. \nTra le sue partecipazioni:\nNel corso della sua vita ha ricevuto numerosi riconoscimenti tra cui lauree honoris causa dalle Universit\u00e0 di Genova, Malta, Pavia, Catania, Palermo, Milano Bicocca e del Sannio.\nPremi e riconoscimenti.\nGli \u00e8 stato inoltre assegnato il Premio Euno, dal Kiwanis Club di Enna, nella sua quattordicesima edizione nel 1999.\nNel 2011 \u00e8 stato insignito della Robert N. Noyce Medal dall'IEEE."}
{"id": "464316", "revid": "1110029", "url": "https://it.wikipedia.org/wiki?curid=464316", "title": "Citro\u00ebn FAF", "text": "Il Citro\u00ebn FAF \u00e8 stato un programma industriale internazionale, studiato per la realizzazione di veicoli utilitari, sulla base dell'autotelaio \"2 CV\", da costruire direttamente nei Paesi sottosviluppati o privi di locale industria automobilistica.\nStoria.\nLe vetture FAF derivavano direttamente dalla famiglia della \"2CV\". Il nome scelto da Citro\u00ebn \u00e8 un acronimo derivante dal francese, che sta per \"Facile \u00e0 fabriquer\", ma anche per \"Facile \u00e0 financer\".\nCi\u00f2 lasciava intuire molto sulla semplicit\u00e0 costruttiva di queste vettura. La FAF era un'auto di estrema semplicit\u00e0 costruttiva pensata principalmente per i Paesi del Terzo Mondo e quelli in via di sviluppo. Con la 2CV condivideva pianale e meccanica. Per la particolarit\u00e0 dell'auto in questione, per il suo obiettivo commerciale e per la similitudine in alcune sue soluzioni tecniche \u00e8 ulteriormente accostabile in particolare alla Citro\u00ebn M\u00e9hari. La differenza principale tra la M\u00e9hari e la FAF stava nel materiale con cui era costruita la carrozzeria, ossia plastica per la prima e lamiera di acciaio per la seconda.\nNonostante l'obiettivo principale fosse quello di introdurre un'auto a costi bassissimi in Paesi decisamente poveri, la FAF non riusc\u00ec nell'impresa, poich\u00e9 le popolazioni africane si sentirono discriminate dal fatto di poter disporre di un'auto, a loro detta, di seconda scelta.\nNonostante le migliori intenzioni della Casa francese, quindi, la FAF non incontr\u00f2 il successo sperato, e dirott\u00f2 la produzione in Paesi come la Spagna, la Grecia ed il Cile, arrivando a produrre solo 800 esemplari. In particolare, in Grecia prese il nome di Citro\u00ebn Pony ed in Cile quello di \"Yag\u00e0n\"."}
{"id": "464317", "revid": "290023", "url": "https://it.wikipedia.org/wiki?curid=464317", "title": "Oblivion", "text": "Con Oblivion, che significa \"oblio\", ci si pu\u00f2 riferire a:"}
{"id": "464318", "revid": "22475", "url": "https://it.wikipedia.org/wiki?curid=464318", "title": "R\u014dmaji", "text": "Il \u00e8 un sistema di scrittura usato in Giappone che utilizza le lettere dell'alfabeto latino per la romanizzazione della lingua giapponese e dei suoi altri tre sistemi di scrittura: lo \"hiragana\", il \"katakana\" e quello logografico basato sui caratteri \"kanji\".\nEsistono diversi sistemi di trascrizione in \"r\u014dmaji\": i pi\u00f9 usati sono il sistema Hepburn e il sistema Kunrei. Il pi\u00f9 diffuso \u00e8 il sistema Hepburn, che si differenzia dal Kunrei solo per qualche sillaba e per la scrittura dei suoni contratti. Il primo si avvicina di pi\u00f9 alla pronuncia, mentre il secondo \u00e8 pi\u00f9 schematico (dove lo Hepburn utilizza \"ta, chi, tsu, te\" e \"to\" per trascrivere le sillabe italiane \"ta, ci, zu, te\" e \"to\", il Kunrei utilizza \"ta, ti, tu, te\" e \"to\").\nI giapponesi usano occasionalmente il \"r\u014dmaji\" per scrivere i testi, uno dei casi pi\u00f9 frequenti \u00e8 quello relativo ai nomi delle localit\u00e0 sui segnali stradali, che vengono scritti usando gli altri sistemi di scrittura, ma anche con il \"r\u014dmaji\" per consentire agli stranieri di saperli leggere. Altri casi isolati sono quelli delle insegne o dei nomi che vogliono imitare uno stile occidentale. Negli ultimi tempi viene occasionalmente utilizzato il modo di scrivere occidentale da sinistra a destra al posto del classico sistema di scrittura verticale. Il \"r\u014dmaji\" si \u00e8 enormemente diffuso negli ultimi anni e viene insegnato nelle scuole perch\u00e9 attraverso la sillabazione in caratteri romani si possono scrivere i testi in giapponese su apparecchi elettronici (computer, telefoni cellulari, eccetera)."}
{"id": "464320", "revid": "310967", "url": "https://it.wikipedia.org/wiki?curid=464320", "title": "Equus ferus przewalskii", "text": "Il cavallo di Przewalski (Equus ferus\" supsp. \"przewalskii), anche noto come pony della Mongolia, \u00e8 il parente pi\u00f9 prossimo, tra quelli attualmente esistenti, del cavallo domestico (\"Equus ferus\" supsp. \"caballus\").\nNel 1881, Poljakov la descrisse come una specie a s\u00e9 stante e le diede il nome di \"Equus przewalskii\". Tuttavia, pi\u00f9 recentemente, si \u00e8 stabilito trattarsi di una sottospecie, denominata \"Equus ferus przewalskii\"; il mondo scientifico, comunque, \u00e8 ancora diviso circa la corretta classificazione.\nIl cavallo di Przewalski e quello domestico, nonostante la differenza di cromosomi (64 per quello domestico e 66 per il Przewalski) non sono i due unici equidi a potersi incrociare dando alla luce ibridi fertili. Infatti, un fenomeno simile si pu\u00f2 riscontrare per esempio tra la zebra di Grevy, (Equus grevy), che ha 46 cromosomi, e quella di pianura (Equus quagga boehmi), che ha invece 44 cromosomi.\nStoria.\nPrime probabili informazioni giunte in occidente su questo animale si devono all'esploratore tedesco del XV secolo Johann Schiltberger, che ne rifer\u00ec al ritorno della sua permanenza in Asia al servizio dei Timuridi.\nIl cavallo di Przewalski prende il nome dal generale russo Nikolaj Pr\u017eeval'skij, che fu anche esploratore e naturalista. La forma \"Przewalski\" (pronuncia polacca ) corrisponde alla traslitterazione polacca del nome russo (peraltro d'origine polacca). Pr\u017eeval'skij fu il primo a descrivere, nel 1881, questo cavallo, durante una spedizione da lui stesso guidata e volta proprio a trovare tracce certe di questo animale, del quale, fino ad allora, si avevano solo poche notizie confuse. Intorno al 1900, Carl Hagenbeck ne cattur\u00f2 alcuni esemplari, poi ceduti a diversi zoo del mondo.\nIn Mongolia, la popolazione allo stato brado sub\u00ec, a causa di diversi fattori, un forte calo durante il XX secolo, fino a scomparire del tutto negli anni sessanta: l'ultimo branco fu avvistato nel 1967 e l'ultimo esemplare allo stato brado nel 1969. Le spedizioni successive non hanno pi\u00f9 trovato traccia dell'animale.\nUna delle principali cause dell'estinzione del cavallo di Przewalski allo stato selvatico fu la caccia: grazie alla clorofilla presente nell'erba, infatti, nella gola del cavallo di Przewalski si forma un muco particolare, denso e verde, che si pensava potesse curare una malattia particolarmente diffusa all'epoca dell'estinzione di questo animale dalla Mongolia.\nUno studio del 2018 dell'Universit\u00e0 del Kansas sul loro DNA rivela che anche questi cavalli ora selvaggi erano stati addomesticati gi\u00e0 5500 anni fa nel nord dell'attuale Kazakistan dal popolo Botai.\nRipresa.\nNel 1977 fu creata la \"Fondazione per la Preservazione e la Protezione del Cavallo di Przewalski\": cominci\u00f2 cos\u00ec un programma di scambio di esemplari tra i diversi zoo, al fine di limitare gli incroci tra consanguinei; pi\u00f9 tardi incominci\u00f2 il vero programma volto ad aumentare il numero di capi. Nel 1992, la \"Fondazione\" reintrodusse 16 cavalli in Mongolia, in quello che nel 1998 divenne il Parco Nazionale Hustai, a cui poi se ne aggiunsero altri.\nNel 2002, la popolazione complessiva era pari a capi, tutti discendenti di soli 15 esemplari catturati intorno al 1900 e allevati negli zoo di tutto il mondo. &lt;br&gt;\nNel 2014 il programma di ripopolamento continua con un certo successo, portando a una popolazione complessiva di 387 individui autosufficienti in libert\u00e0, che si vanno ad aggiungere ai esemplari che vivono in cattivit\u00e0 o nelle riserve.\nSono stati osservati esemplari anche nella zona di alienazione di \u010cernobyl', liberi dall'influenza umana."}
{"id": "464322", "revid": "89688", "url": "https://it.wikipedia.org/wiki?curid=464322", "title": "Edogawa Ranpo", "text": ""}
{"id": "464324", "revid": "158913", "url": "https://it.wikipedia.org/wiki?curid=464324", "title": "Libro di Malachia", "text": "Il Libro di Malachia (ebraico \u05de\u05dc\u05d0\u05db\u05d9, \"mal'aki\"; greco \u039c\u03b1\u03bb\u03b1\u03c7\u03af\u03b1\u03c2, \"malach\u00edas\"; latino \"Malachias\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e la redazione del libro \u00e8 avvenuta in Giudea attorno al 480-460 a.C.\n\u00c8 composto da 4 capitoli e contiene vari oracoli del profeta Malachia contenenti esortazioni al culto a Dio e contro l'infedelt\u00e0 idolatrica."}
{"id": "464330", "revid": "599013", "url": "https://it.wikipedia.org/wiki?curid=464330", "title": "Ovw", "text": ""}
{"id": "464332", "revid": "123732914", "url": "https://it.wikipedia.org/wiki?curid=464332", "title": "Martes martes", "text": "La martora o martora eurasiatica (\"Martes martes\" ) \u00e8 un mammifero carnivoro appartenente alla famiglia Mustelidae.\nSistematica.\nTradizionalmente la specie si suddivideva in 7 sottospecie, di cui tre presenti in Italia: \"Martes martes martes\" (Linnaeus, 1758) sarebbe la sottospecie tipo, alle quali si aggiungono le sottospecie \"Martes martes notialis\" (Cavazza, 1912) e \"Martes martes latinorum\" (Barret-Hamilton, 1904). La suddivisione interna \u00e8 per\u00f2 oggetto di revisione e si ritiene che l'identificazione di una sottospecie sarda non sia pi\u00f9 valida.\nCaratteristiche.\nIl corpo \u00e8 slanciato, lungo 35\u201355\u00a0cm, con coda di 25\u201330\u00a0cm. Il peso vivo di un adulto in media \u00e8 di 0,8-1,2\u00a0kg. Il pelo \u00e8 folto, morbido e lucente, sul dorso giallognolo marrone o marrone scuro, sul muso, la fronte e le guance marrone chiaro, sui fianchi e sul ventre giallognolo con ombre marroni scure sulle zampe. La gola e il sottogola sono spesso color tuorlo d'uovo, talvolta giallo chiaro. La macchia golare, a differenza della faina, non si estende mai verso gli arti. Il muso \u00e8 allungato e le orecchie rotondeggianti, gli arti sono robusti e provvisti di forti unghie.\nDistribuzione ed habitat.\nLa martora vive nelle aree forestali della regione Paleartica occidentale: estende il proprio areale su tutta l'Europa dall'Irlanda e dalla Spagna settentrionale all'Italia meridionale, fino ai Balcani settentrionali, e al limite della vegetazione arborea in Scandinavia e Finlandia settentrionale; \u00e8 diffusa inoltre dall'Asia Minore e dall'Iran alla Russia settentrionale e alla Siberia occidentale. \u00c8 assente in Grecia ad eccezione dell'isola di Corf\u00f9, ma \u00e8 presente in alcune isole del Mar Mediterraneo: Minorca, Maiorca, Corsica, Sardegna, Sicilia ed Elba.\nIn Italia \u00e8 diffusa in aree di collina e montagna con una distribuzione frammentata. Tuttavia la sua distribuzione \u00e8 in aumento, anche in zone di pianura, come dimostra il ritrovamento di un maschio investito a soli due chilometri dalla citt\u00e0 di Crema avvenuto nell'agosto 2012. \u00c8 stata avvistata anche a Porto Viro il 26 gennaio 2019 ed anche a Castel di decima, Roma, nell\u2019ottobre del 2021. L'origine della martora in Italia e in Sicilia viene fatta risalire al tardo Pleistocene, mentre \u00e8 incerta l'origine nell'Elba e in Sardegna. Si ritiene che in queste due isole l'introduzione della martora sia stata effettuata dall'uomo in epoca preistorica, ma non si hanno sufficienti informazioni in proposito.\nL'habitat tipico della martora \u00e8 rappresentato dai boschi puri o misti di latifoglie e aghifoglie fino ai 2000 metri di altitudine. In Sardegna e Corsica, per lo scarso numero di specie carnivore che occupano la stessa nicchia ecologica, vive anche nella macchia mediterranea e talvolta si insinua in aree antropizzate. In generale preferisce per\u00f2 la vegetazione fitta, in grado di offrirle un'adeguata protezione e rifugge gli ambienti aperti; solo in periodi di ristrettezze alimentari si spinge fino alle fattorie per predare soprattutto i volatili domestici.\nBiologia.\nAnimale solitario e di abitudini notturne, di giorno si rifugia nella vegetazione, preferibilmente nella chioma degli alberi. Stabilisce di preferenza i propri rifugi sugli alberi che presentano cavit\u00e0 naturali o scavate da altri animali. Molto agile, \u00e8 in grado di spostarsi rapidamente sulle chiome degli alberi compiendo anche lunghi salti.\nAlimentazione.\nLa sua attivit\u00e0 predatoria interessa i piccoli vertebrati, soprattutto uccelli, ma anche roditori e lagomorfi. Integra la dieta con invertebrati e frutta. La convinzione popolare che essa abitualmente, dopo aver assalito la preda, ne recida subito la carotide per berne il sangue, \u00e8 errata.\nRiproduzione.\nSi riproduce una volta l'anno, con accoppiamenti nel cuore dell'estate. La gestazione si protrae fino a 259-285 giorni a causa di un temporaneo arresto dello sviluppo dell'ovulo fecondato. L'impianto nella mucosa uterina avviene solo dopo 220-240\ngiorni dall'accoppiamento, dopodich\u00e9 lo sviluppo embrionale si svolge in maniera molto rapida (27-45 giorni). I piccoli, da tre a cinque, vengono al mondo nella primavera successiva, tra marzo e maggio e vengono curati solo dalla madre rendendosi indipendenti al terzo mese.\nSocialit\u00e0.\nLa struttura sociale \u00e8 basata sulla territorialit\u00e0 rigida sia dei maschi sia delle femmine. Animali solitari, i maschi delimitano il loro territorio difendendolo dalle intrusioni di individui della stessa specie e dello stesso sesso. Il territorio di un maschio in genere coincide con quello di una o pi\u00f9 femmine. I giovani dello stesso sesso sono tollerati fino a poco prima del raggiungimento della maturit\u00e0 sessuale e non oltre i 18 mesi.\nEscrementi.\nLungo i bordi di sentieri o sulle pietre si possono osservare gli escrementi, lunghi 8\u201310\u00a0cm, di colore scuro e dal forte odore penetrante. Sono avvolti a spirale e, solo ad una estremit\u00e0, terminano con una lunga punta.\nStatus e conservazione.\nA causa della rigida territorialit\u00e0 di questa specie, le principali minacce per la martora provengono dalla riduzione e dalla frammentazione degli ambienti forestali per disboscamenti, incendi e per l'eccessiva penetrazione antropica. Non si hanno informazioni sufficienti sulla popolazione italiana, ma si ritiene che ci sia stato un calo proprio a causa della minore estensione del suo habitat naturale. Negli ultimi anni sono numerosi gli avvistamenti nel Molise, dove spesso restano vittime delle auto negli attraversamenti carrabili. Nel 2021 \u00e8 stato avvistato un esemplare nei monti Sibillini da una foto trappola, dove non si vedeva da molti anni. \nAl momento non \u00e8 ancora ritenuta specie a rischio a livello nazionale ed europeo, ma in Sardegna \u00e8 classificata come specie rara. Lo status di protezione \u00e8 garantito dalla Legge n. 503 del 1981 Allegato III (che recepisce la Convenzione di Berna) e, in Sardegna, dalla Legge regionale n. 23 del 1998.\nCuriosit\u00e0.\nIn Sardegna esiste un detto secondo il quale la martora, o grassile, ama i dolci. Si dice infatti: \"bucchi druche commente su grassile\" per la sua passione per il miele.\nIl pelo della martora \u00e8 usato come fibra naturale per la setola dei pennelli di pregiata fattura."}
{"id": "464334", "revid": "941725", "url": "https://it.wikipedia.org/wiki?curid=464334", "title": "Letteratura medievale", "text": "Per letteratura medievale si intende l'insieme della produzione letteraria del Medioevo in Europa, vale a dire del periodo storico compreso tra la caduta dell'Impero Romano d'Occidente (476) e il 1492, anno della scoperta dell'America, e, in Italia, della morte di Lorenzo il Magnifico.\nQuesta letteratura \u00e8 costituita tanto da opere religiose quanto da scritti laici, e rappresenta un campo di studi vasto e complesso. Essa rivela l'esistenza di numerose forme che sono all'origine dei generi letterari moderni. Per la sua importanza e ricchezza e per il suo dilatarsi in un arco di tempo e di spazio tanto vasto, risulta difficile avvicinarsi ad essa senza semplificarla, e pu\u00f2 essere preferibile studiarla dividendola per lingue / paesi e per generi.\nPresentazione.\nLa letteratura medievale \u00e8 innanzitutto letteratura di un'\"\u00e9lite\" feudale, e rispecchia quindi i suoi ideali: \"pietas\", fedelt\u00e0 e coraggio. In quel periodo la societ\u00e0 \u00e8 rigorosamente strutturata dal sistema feudale e questa situazione si riflette nella letteratura: vi troviamo numerose scene di guerra, come anche l'onnipresenza della fede cristiana. Ci\u00f2 nonostante, a partire dalla fine del XII secolo, i borghesi ottengono privilegi economici e giuridici che fanno concorrenza ai poteri dei signori. Si vedono allora nascere nuove forme, pi\u00f9 satiriche come nel \"Roman de Renart\", o pi\u00f9 liriche come nella poesia dei secoli XIV e XV, erede della lirica cortese.\nLa maggior parte degli autori di quest'epoca ci \u00e8 sconosciuta: questo anonimato non \u00e8 soltanto causato dalla mancanza di documenti disponibili, ma anche da una concezione del ruolo dell'autore che differisce totalmente dalla concezione romantica attuale. Gli autori medievali si riferiscono molto spesso agli antichi e ai Padri della Chiesa, e tendono maggiormente a riordinare o abbellire le storie gi\u00e0 lette o gi\u00e0 sentite che a inventarne di nuove: anche quando lo fanno, infatti, spesso attribuiscono la loro opera a un autore illustre o immaginario. \u00c8 cos\u00ec che ignoriamo il nome di autori di molti testi importanti, in particolare dell'Alto Medioevo; il nome degli autori infatti inizia a interessare al pubblico solo a partire dal XII secolo.\nLa maggior parte dei testi pervenutici \u00e8 diversa dalla versione originale dell'autore dell'opera, perch\u00e9 essi possono essere sia la trascrizione di testi recitati o cantati, sia la copia di testi gi\u00e0 scritti. Nella trasmissione orale di un'opera, la \"fedelt\u00e0\" all'autore, in genere anonimo, \u00e8 molto aleatoria. D'altro canto, gli amanuensi si permettono spesso di correggere come gli sembra opportuno. Una volta creato, un testo resta quindi aperto: ogni successivo narratore o copista ne diventa coautore modificandolo secondo i suoi gusti o quelli del tempo.\nLa letteratura medievale ha una reputazione mediocre nel XVI secolo e nel XVII. Durante il Rinascimento, per esempio, essa viene vista come \"oscura\", \"oscurantista\", \"barbara\". Nel XIX secolo, essa viene riscoperta dai romantici, che l'apprezzano secondo il suo valore. Anche oggi si continua a leggerla e interpretarla. I miti che ha creato sono ancora fonti d'ispirazione, come per esempio quello di Tristano ed Isotta, all'origine della concezione occidentale dell'amore.\nLe lingue.\nLe lingue dei \"litterati\".\nIl latino \u00e8 la lingua della Chiesa cattolica che domina l'Europa occidentale e centrale, e rappresenta praticamente la sola materia di cultura: \u00e8 usato dagli autori medievali anche in quelle regioni che non erano state conquistate dall'Impero Romano. Ciononostante, in Europa orientale, l'influenza dell'Impero bizantino e della Chiesa ortodossa fanno del greco e dello slavo le lingue dominanti.\nLe lingue vernacolari.\nIl popolo usa per parlare una lingua che si evolve, finch\u00e9, anche nei paesi romanzi, essa non si identifica pi\u00f9 nel latino: si parla quindi delle varie lingue romanze o volgari. Esse si leggono in un numero sempre crescente di opere, dalla \"Chanson de Roland\" (antico francese) al \"Beowulf\" (antico inglese), dal \"Nibelungenlied\" (alto tedesco medio) al \"Digenis Akritas\" (neo-greco). Bench\u00e9 queste epopee siano in genere considerate come opera di un singolo autore (spesso sconosciuto), esse sono basate su racconti di tradizione orale pi\u00f9 antica, come per esempio le epopee greche arcaiche sulla Guerra di Troia; allo stesso modo, le tradizioni celtiche sopravvivono nei lai di Maria di Francia, nel \"Mabinogion\" e nel ciclo di Re Art\u00f9.\nLe opere.\nOpere religiose.\nLe opere teologiche rappresentano la maggioranza dei testi che si possono trovare nelle biblioteche medievali. Di fatto, la vita intellettuale \u00e8 organizzata dalla religione cristiana, e quindi \u00e8 naturale che testi di ispirazione religiosa siano abbondanti. Ci sono pervenuti innumerevoli inni di questo periodo, sia liturgici che paraliturgici; la liturgia stessa non ha una forma fissa, e possediamo numerosi messali che testimoniano, ad esempio, diversi ordini per la messa.\nGrandi pensatori e dotti di teologia come Tommaso d'Aquino, Pietro Abelardo e Anselmo di Canterbury compongono lunghi scritti teologici e filosofici, ove si sforzano spesso di riconciliare l'eredit\u00e0 degli autori pagani dell'Antichit\u00e0 e le teorie della Chiesa. Abbiamo, risalenti a questo periodo, anche numerose agiografie, o \"vite di santi\", che permettono di diffondere la fede cristiana e sono molto amate dal pubblico: la \"Leggenda aurea\" di Jacopo da Varazze ottiene un tale successo da essere in quel momento pi\u00f9 letta della Bibbia.\nSan Francesco d'Assisi \u00e8 poeta, e i suoi successori francescani scrivono a loro volta dei poemi, come atto di fede; Il \"Dies Irae\" e lo \"Stabat Mater\" sono due dei testi latini religiosi pi\u00f9 importanti. La poesia goliardica (quartine di versi satirici), invece, \u00e8 utilizzata da certi chierici per esprimere le loro contestazioni.\nI soli testi religiosi di successo che non siano scritti da chierici sono i misteri: un teatro religioso, composto dal succedersi di quadri biblici. Il testo di queste opere \u00e8 spesso controllato da gilde locali, e i misteri sono regolarmente recitati le domeniche e i giorni festivi, potendo durare tutto il giorno fino a tarda notte.\nDurante il Medioevo, si trovano anche parecchi autori notevoli presso le comunit\u00e0 ebree d'Europa: tra i pi\u00f9 conosciuti o influenti, possiamo citare Mos\u00e8 Maimonide da Cordova, e Rashi di Troyes.\nScritti laici.\nBench\u00e9 non sia altrettanto prolifica come la letteratura religiosa, quella non-religiosa di questo periodo \u00e8 comunque sopravvissuta permettendoci di possedere un ricco insieme di opere.\nIl tema dell'amore cortese diventa importante fin dall'XI secolo, in particolare nelle lingue romanze (francese, spagnolo, occitano, galiziano, catalano, italiano) e in greco, con le quali i bardi erranti, i trovatori, vivono producendo canzoni. Se le opere cantate dai trovatori sono in genere assai lunghe, ne esistono comunque forme pi\u00f9 corte, come le albe. In Germania, i \"Minnes\u00e4nger\" riprendono la tradizione dei trovatori.\nOltre alle epopee dei paesi germanici (come il \"Beowulf\" e il \"Nibelungenlied\"), le \"canzoni di gesta\" (come la \"Chanson de Roland\" o il \"Digenis Akritas\") e i romanzi cortesi ottengono un grande successo. Il romanzo cortese (Vedi anche E. M. Meletinskij, Il romanzo medievale. Genesi e forme classiche, Macerata, EUM, 2018, a cura di M. Bonafin, L. Sestri, A. Barbieri) differisce della canzone di gesta non solo per il soggetto, ma anche per l'accento posto sull'amore e la cavalleria a spese dei valori dei guerrieri.\nEsiste poi una poesia politica, soprattutto verso la fine del periodo preso in considerazione, e la forma goliardica \u00e8 usata sia da autori laici che da chierici.\nLa letteratura del viaggio, infine, \u00e8 molto apprezzata durante tutto l'arco medievale: i racconti fantastici su terre lontane (spesso arricchiti o direttamente inventati) divertono una societ\u00e0 fatta per la maggior parte di gente che non si \u00e8 mai mossa dal luogo di nascita; c'\u00e8 comunque da notare l'importanza del pellegrinaggio, in particolare quello per Santiago di Compostela, come si legge nei \"Racconti di Canterbury\" di Chaucer.\nLetteratura femminile.\nBench\u00e9 la donna nel Medioevo sia ancora socialmente inferiore all'uomo (la misoginia \u00e8 diffusissima, anche se certe correnti di pensiero, come il catarismo, concedono alle donne uno status e dei diritti pi\u00f9 grandi), nella Provenza dell'amor cortese le donne riescono ad avere successo sfruttando il loro talento letterario e la loro influenza politica: sono le trobairitz, donne colte, aristocratiche, poetesse e muse allo stesso tempo.\nAltre donne invece trovano una via di realizzazione grazie alla stessa religione che tende a opprimerle: molte pubblicarono le loro riflessioni, rivelazioni e preghiere, alcune furono poi fatte sante, come Chiara d'Assisi, Brigida di Svezia e Caterina da Siena.\nCiononostante, pu\u00f2 capitare che le meditazioni religiose di queste donne non siano giudicate ortodosse dalla Chiesa, e che le visioni mistiche di autrici quali Giuliana di Norvegia e Hildegard von Bingen costringano le istituzioni a un'esperienza spiacevole.\nCi sono poi anche donne che scrivono testi laici: gli scritti di Maria di Francia e di Christine de Pizan sono tuttora studiate per lo spaccato di vita medievale che offrono.\nAllegoria.\nL'allegoria \u00e8 una figura retorica cos\u00ec predominante nel Medioevo da meritare una menzione a s\u00e9: essa caratterizza infatti non solo la letteratura ma anche ogni ambito del pensiero e della cultura di un uomo di quel periodo. La letteratura medievale usa l'allegoria per trasmettere la morale dell'autore mediante rappresentazioni concrete di concetti astratti, come qualit\u00e0, eventi, istituzioni. Il primo e pi\u00f9 importante testo allegorico \u00e8 probabilmente la \"Psychomachia\" (= \"Guerra delle Anime\") di Prudenzio; altri esempi molto importanti sono il \"Roman de la Rose\" e la Divina Commedia.\nLe favole e gli insegnamenti dei poeti sono considerate insegnamenti che celano occulte verit\u00e0 ed anche l'\"Eneide\" virgiliana fu letta come simbolo del percorso umano dal peccato alla redenzione. Il \"Vecchio Testamento\" fu concepito come preannuncio e preparazione del regno della Verit\u00e0, mentre la parola di Cristo nel \"Nuovo Testamento\" fu caricata di molti significati allegorici. Ma anche la realt\u00e0 stessa \u00e8 interpretata simbolicamente, con significati prefiguranti le condizioni della vita soprannaturale, i misteri della Fede, la vicenda ed il destino dell'uomo. Cos\u00ec si crede ciecamente nell'influsso degli astri e si interpretano allegoricamente le qualit\u00e0 e gli influssi misteriosi delle erbe, delle pietre, degli animali negli erbari, nei lapidari e nei bestiari.\nConcezione della vita e della storia.\nL'uomo medievale tende a sentire la sua anima eternamente condizionata e contaminata dalla realt\u00e0 terrena, anelante a riscattarsi nella luce della Grazia dall'esilio mondano: in questo senso San Francesco d'Assisi nel \"Cantico delle creature\" canter\u00e0 la lode della \"sorella morte corporale\", e Dante far\u00e0 intonare alle anime che approdano al Purgatorio (\"Purgatorio - Canto secondo\", vv. 46-48) l'incipit del \"salmo\" 113, \"In exitu Israel de Aegypto\": la vita terrena \u00e8 la schiavit\u00f9 egiziana, la morte apre la strada alla terra promessa, al Cielo. Questa concezione trascendente sar\u00e0 pi\u00f9 o meno accentuata a seconda delle epoche, degli ambienti, delle personalit\u00e0; tuttavia non impedisce di guardare con forti interessi e viva partecipazione alla vita terrena la quale, nei suoi molteplici aspetti, sar\u00e0 il motivo dominante in un'opera come il \"Decameron\" di Giovanni Boccaccio.\nQuanto alla concezione della storia, essa \u00e8 quella teorizzata da Sant'Agostino: storia retta universalmente ed eternamente da un unico fine, Dio. Ogni uomo \u00e8 strumento della Provvidenza, tutti i fatti della storia costituiscono il dispiegamento della volont\u00e0 divina, momenti del processo provvidenziale: si tratta di una visione teocentrica. Ad esempio scrive Ugo da San Vittore:\"Questo mondo sensibile, infatti, \u00e8 quasi un libro scritto dal dito di Dio, cio\u00e8 creato dalla virt\u00f9 divina, e le singole creature sono come figure, non inventate dall'arbitrio dell'uomo, ma istituite dalla volont\u00e0 divina per manifestare la sapienza invisibile di Dio\".\nDalla concezione trascendente della vita dipende anche la teoria politica. Allo Stato non \u00e8 riconosciuta un'autonomia di fini, in quanto esso \u00e8 visto come strumento di una volont\u00e0 provvidenziale ed a questa \u00e8 subordinata la sua attivit\u00e0. L'uomo \u00e8 di natura debole e corrotto, incapace di tendere verso il vero bene senza una guida superiore: \u00e8 lo stato come \"remedium infirmitatis\" (rimedio della debolezza), strumento della Provvidenza divina (si tratta di una concezione politica ripresa anche da Dante Alighieri nel \"Convivio\" e nel \"De Monarchia\"). La Chiesa nel corso dei secoli interpreter\u00e0 questa idea in senso a s\u00e9 pi\u00f9 favorevole, affermando la propria supremazia morale del potere spirituale su quello temporale, fino a teorizzare la teocrazia, la \"Res publica Christiana\" definita \"corpus mysticum, unus populus, una civitas\", governo dell'umanit\u00e0 allo scopo fondamentale di diffondere il regno di Dio.\nL\"'auctoritas\".\nUno dei cardini del pensiero medievale \u00e8 il concetto di \"auctoritas\" (\"autorit\u00e0\"), una fiducia incondizionata nei confronti di un autore o di un'opera. Le \"auctoritates\" ammesse dalla cultura medievale erano le Sacre Scritture e le opere dei Padri della Chiesa. In seguito il concetto di \"auctoritas\" fu esteso anche ai testi classici latini (Cicerone, Virgilio, Orazio, Seneca) e, dal XII secolo, alle opere del filosofo greco Aristotele grazie alla diffusione del suo pensiero promossa dalla filosofia Scolastica."}
{"id": "464336", "revid": "14691", "url": "https://it.wikipedia.org/wiki?curid=464336", "title": "Cape Point", "text": ""}
{"id": "464337", "revid": "188915", "url": "https://it.wikipedia.org/wiki?curid=464337", "title": "Cape of Good Hope Nature Reserve", "text": ""}
{"id": "464338", "revid": "287204", "url": "https://it.wikipedia.org/wiki?curid=464338", "title": "Filippo della Valle", "text": "Biografia.\nNipote di Giovanni Battista Foggini, Filippo della Valle si trasfer\u00ec giovanissimo a Roma e approfitt\u00f2 del momento favorevole per gli artisti toscani determinato dal pontificato di Clemente XII Corsini. Fu infatti subito coinvolto nella decorazione della cappella Corsini in Laterano, insieme a Camillo Rusconi, il pi\u00f9 prestigioso scultore di quegli anni, Giovan Battista Maini e Pietro Bracci. Collabor\u00f2 poi con l'architetto conterraneo Ferdinando Fuga alla costruzione del Palazzo della Consulta in piazza del Quirinale (con l'esecuzione di rilievi e \"trofei militari\", inizio del quarto decennio del XVIII secolo) e a quella del mausoleo di papa Innocenzo XII nella Basilica di San Pietro (1746).\nNel 1750 termin\u00f2 il monumentale bassorilievo con l\"'Annunciazione\" a Sant'Ignazio, degno completamento del \"San Luigi Gonzaga\" eseguito cinquant'anni prima da Pierre Legros (anche l'altare riprende, in forma semplificata, l'architettura dell'altare di San Luigi, disegnato da Andrea Pozzo).\nNel settimo decennio partecip\u00f2, con l'esecuzione della \"Salubrit\u00e0\" e della \"Fertilit\u00e0\", al grande cantiere della Fontana di Trevi. Le sue statue sono collocate nella parte centrale della fontana, accanto al \"Nettuno\" di Pietro Bracci.\nFilippo della Valle fu un caratteristico esponente della scuola scultorea romana del XVIII secolo, in cui l'ottimo livello esecutivo si univa al tentativo di coniugare il barocco berniniano con la compostezza pi\u00f9 classicheggiante di Maratta e Algardi. Fu affiliato all'Accademia dell'Arcadia e occup\u00f2 per lunghi anni la carica di principe dell'Accademia di San Luca."}
{"id": "464340", "revid": "3359343", "url": "https://it.wikipedia.org/wiki?curid=464340", "title": "Filippo Valle", "text": ""}
{"id": "464341", "revid": "122746520", "url": "https://it.wikipedia.org/wiki?curid=464341", "title": "82 Eridani", "text": "82 Eridani \u00e8 una stella della costellazione dell'Eridano di magnitudine apparente +4,26, situata a circa 19,8 anni luce dal sistema solare. \u00c8 una stella giallo-arancio della sequenza principale di classe spettrale G8V, molto simile al Sole di cui possiede il 70% della massa, il 92% del diametro e i due terzi della luminosit\u00e0.\nQueste caratteristiche la rendono molto interessante poich\u00e9 si ritiene possa ospitare nel suo sistema stellare pianeti in condizioni favorevoli allo sviluppo della vita. Tuttavia l'abbondanza di elementi pi\u00f9 pesanti dell'idrogeno e dell'elio (metallicit\u00e0) \u00e8 pi\u00f9 bassa rispetto al Sole, e questo induce a pensare che probabilmente 82 Eridani sia pi\u00f9 vecchia del Sole (oltre 10 miliardi di anni).\nSistema planetario.\nIl 17 agosto 2011 con il metodo della velocit\u00e0 radiale sono stati scoperti tre pianeti extrasolari attorno alla stella. I pianeti sono classificabili come super Terre calde, distanti rispettivamente 0,12, 0,20 e 0,35 UA dalla 82 Eridani, con periodi orbitali tutti inferiori ai 91 giorni. La temperatura di equilibrio del pianeta pi\u00f9 distante, assumendo un'albedo pari a 0,3, \u00e8 di 388 K (114,85 \u00b0C).\nLa distanza alla quale un pianeta dovrebbe orbitare per presentare condizioni climatiche favorevoli allo sviluppo di organismi viventi \u00e8 di 0,8 UA (circa 120 milioni di chilometri). A questa distanza, tale pianeta avrebbe un periodo orbitale di circa 275 giorni.\nNel 2006 fu rilevato un eccesso di radiazione infrarossa dall'Infrared Space Observatory, poi per\u00f2 non confermato dal telescopio spaziale Spitzer. Comunque, nel 2012, osservazioni con il Herschel Space Observatory hanno permesso di scoprire un disco circumstellare, che se avesse la stessa composizione di quello ad esempio di 61 Virginis, si troverebbe alla distanza di circa 19 UA dalla stella.\nUsando un algoritmo messo a punto da Guillem Anglada-Escud\u00e9 e R. Paul Butler nel 2012, che meglio filtra l'interferenza del rumore al fine di ottenere misurazioni della velocit\u00e0 radiale pi\u00f9 precise, un gruppo di scienziati guidato da Fabo Feng ha scoperto nel 2017 altri tre pianeti, uno dei quali, situato all'interno della zona abitabile della stella. Gli scienziati pensano che queste tecniche di riduzione del rumore siano sufficienti anche a dimostrare l'esistenza degli esopianeti gi\u00e0 scoperti, ossia 82 Eridani b e d, e solo in parte l'esistenza di 82 Eridani c, che rimane ancora da confermare come 2 dei tre nuovi pianeti scoperti. Il pianeta f, situato nella zona abitabile, ha una massa una decina di volte quella terrestre, e potrebbe essere una densa super Terra o, pi\u00f9 probabilmente, un mininettuno senza superficie solida. Non essendo noto il raggio del pianeta rimane tuttavia sconosciuta anche la sua densit\u00e0. A quella distanza dalla stella un pianeta con l'albedo della Terra (0,3) avrebbe una temperatura di equilibrio di circa 245 K, poco inferiore alla temperatura di equilibrio terrestre (255 K).\nProspetto.\nSegue un prospetto del sistema planetario di ."}
{"id": "464344", "revid": "44638", "url": "https://it.wikipedia.org/wiki?curid=464344", "title": "Fortino", "text": ""}
{"id": "464346", "revid": "297031", "url": "https://it.wikipedia.org/wiki?curid=464346", "title": "Penisola del Capo", "text": "La penisola del Capo \u00e8 una penisola rocciosa situata in Sudafrica, nella provincia del Capo Occidentale, e costituisce l'estremit\u00e0 sudoccidentale del continente. Si spinge per circa 75\u00a0km nell'oceano Atlantico, per un'area complessiva di circa 460\u00a0km\u00b2, da Citt\u00e0 del Capo a nord fino al capo di Buona Speranza, da cui la penisola stessa prende il nome.\nGeografia.\nLa penisola era originariamente un'isola, unitasi al continente circa sessanta milioni di anni fa in seguito all'emersione di quelle che oggi vengono chiamate Cape Flats (\"pianure del Capo\"). L'estremit\u00e0 settentrionale della penisola corrisponde al complesso di rilievi a cui appartiene la montagna della Tavola che sovrasta Citt\u00e0 del Capo. La penisola \u00e8 stretta e lunga e la maggior parte dei centri abitati si trova sulle coste. La costa occidentale si affaccia sull'oceano aperto; quella orientale sulla grande insenatura della Falsa Baia.\nGran parte del territorio della penisola fa parte del parco naturale di Table Mountain National Park costituito da diverse zone non contigue fra loro e di cui la parte pi\u00f9 meridionale era, fino al 1998, chiamata Cape of Good Hope Nature Reserve. Sulla costa occidentale, a sud di Capetown, si trova la cittadina di Hout Bay (\"baia del legno\" in afrikaans), importante centro della pesca e della lavorazione dei gamberi. Antistante Hout Bay si trova l'isola di Duiker Island, nota per le grandi colonie di foche. Da Hout Bay parte una celebre strada panoramica, la Chapman's Peak Drive, realizzata fra il 1915 e il 1922. La strada prende il nome dal vicino picco di Chapman's Peak; costeggia la penisola per 10\u00a0km e conduce fino alle spiagge selvagge di Noordhoeak.\nLa punta meridionale dell'isola \u00e8 completamente adibita a parco naturale; vi si trovano il Capo di Buona Speranza, estremit\u00e0 meridionale della penisola, e Cape Point, poco distante dal vero e proprio \"Capo\" e caratterizzato da un panorama pi\u00f9 suggestivo. La costa orientale si affaccia sulla Falsa baia. Procedendo da nord a sud, si incontrano spiagge da surf e numerose cittadine balneari. Fra le pi\u00f9 importanti si pu\u00f2 citare Muizenberg, localit\u00e0 turistica gi\u00e0 in epoca vittoriana (Rudyard Kipling ne era notoriamente un assiduo frequentatore). Un susseguirsi di altre baie e spiagge (fra cui quelle di Kalk Bay e di Fish Hoek) conduce a Simon's Town, citt\u00e0 da sempre adibita a base della marina militare e nota ai turisti soprattutto per la colonia di pinguini \"jackass\" che abita la spiaggia di Boulders Beach.\nStoria della penisola.\nLe prime esplorazioni.\nLa scoperta del Capo di Buona Speranza da parte di Bartolomeu Dias, avvenuta nel 1487, rappresent\u00f2 per i portoghesi il coronamento delle speranze di trovare una via marittima verso le Indie. Dias riusc\u00ec a passare il Capo ma non si spinse a est oltre Port Elizabeth (mor\u00ec poi presso il Capo mentre tornava verso il Portogallo); Vasco da Gama, pochi anni dopo, complet\u00f2 il tragitto giungendo fino alle Indie, in un viaggio che ridisegn\u00f2 le mappe del mondo medioevali con effetti secondi solo a quelli della scoperta delle Americhe.\nPur avendo doppiato il Capo, i portoghesi non costruirono insediamenti nella zona; data la pericolosit\u00e0 delle acque all'estremo sud del continente, preferirono utilizzare come scali l'isola di Sant'Elena e il Mozambico.\nL'insediamento boero.\nFurono invece gli olandesi a decidere di creare presso il Capo un punto d'approdo e di rifornimento per le navi della Compagnia Olandese delle Indie Orientali. Il mercante Jan van Riebeeck cre\u00f2 il primo campo di rifornimento il 6 aprile 1652, a Table Bay, la vasta insenatura sull'Atlantico su cui si affaccia oggi Citt\u00e0 del Capo. I coloni insediatisi sulla baia non avevano mire espansionistiche e riuscirono a stabilire rapporti di buon vicinato con le popolazioni locali khoisan. Vennero chiamati boeri, da \"contadini\". Gran parte dell'immigrazione di coloni dall'Europa ebbe luogo nel 1687, quando il governo olandese invi\u00f2 nella zona un gruppo di Ugonotti rifugiatisi nei Paesi Bassi dalla Francia per sfuggire alla persecuzione religiosa.\nL'occupazione britannica.\nDurante l'espansione napoleonica in Europa, e in particolare dopo la caduta dei Paesi Bassi, gli inglesi decisero di occupare il Capo per prevenire un eventuale intervento francese nella zona. L'esercito inglese ebbe facilmente ragione dei boeri e l'occupazione ufficiale avvenne il 19 gennaio 1806. Negli anni successivi gli inglesi usarono il Capo come punto di partenza per l'espansione verso est. A scapito degli xhosa e degli zulu, gli inglesi giunsero infine fino a Durban, sulla costa orientale del Sudafrica.\nLa zona del Capo venne ceduta definitivamente ai britannici con il Trattato Anglo-Olandese del 1814 e da quel momento amministrata come Colonia del Capo. L'occupazione inglese cre\u00f2 numerosi motivi di insoddisfazione per i coloni boeri (uno fra tutti, l'abolizione della schiavit\u00f9). Moltissimi coloni lasciarono il Capo per spingersi all'interno come pionieri (il fenomeno dei cosiddetti \"Voortrekker\")."}
{"id": "464348", "revid": "33689", "url": "https://it.wikipedia.org/wiki?curid=464348", "title": "Mammiferi estinti", "text": ""}
{"id": "464349", "revid": "59966", "url": "https://it.wikipedia.org/wiki?curid=464349", "title": "Aulnay sous bois", "text": ""}
{"id": "464351", "revid": "838137", "url": "https://it.wikipedia.org/wiki?curid=464351", "title": "Flysch Lombardo", "text": "Sotto la denominazione informale di Flysch lombardo sono comprese una serie di unit\u00e0 stratigrafiche databili al Cretaceo Superiore, (Cenomaniano-Campaniano), di origine prevalentemente torbiditica.\nIl Flysch Lombardo affiora dal Varesotto occidentale al Bresciano occidentale (a Ovest della Val Trompia), ma le aree di affioramento di gran lunga pi\u00f9 continue e significative si trovano nel Bergamasco (approssimativamente tra l'Adda e il Lago d'Iseo).\nLe unit\u00e0 del Flysch Lombardo sono conosciute sotto denominazioni informali, di significato litostratigrafico, derivate spesso da termini tradizionali dei cavatori (come la \u201cPietra di Credaro\u201d, una facies del Flysch di Bergamo). I litotipi arenacei o calcarei erano (e in parte sono tuttora) cavati come pietra ornamentale e da costruzione.\nDescrizione e ambiente sedimentario.\nSi tratta di sedimenti clastici, derivati dalla progressiva erosione della catena alpina durante il suo innalzamento nella fase iniziale dell'orogenesi. Questi sedimenti si deponevano a sud della fascia alpina in sollevamento, in un bacino marino profondo (bacino lombardo), con meccanismi deposizionali di tipo torbiditico, formando una serie di cunei clastici in progressivo ispessimento da Nord Est verso Sud Ovest. Nei settori pi\u00f9 prossimi all'area in erosione (a Nord e a Nord Est dell'area di affioramento) abbiamo prevalentemente arenarie e conglomerati, mentre nei settori pi\u00f9 distali prevalgono termini a minor granulometria: peliti e marne.\nRapporti stratigrafici e datazione.\nI sedimenti clastici torbiditici del cretaceo Superiore si sovrappongono ai precedenti sedimenti emipelagici dell'Aptiano-Albiano (Scaglia Lombarda e Sass de la Luna), mediante una superficie erosiva nelle parti pi\u00f9 prossimali dei sistemi torbiditici e mediante una superficie di para-concordanza nei settori pi\u00f9 distali.\nLa nomenclatura stratigrafica \u00e8 attualmente in fase di revisione. Tuttavia \u00e8 possibile definire le seguenti unit\u00e0 pi\u00f9 importanti (dal basso verso l'alto stratigrafico):\nLe direzioni di trasporto dei sedimenti torbiditici, dedotte da strutture di paleo-corrente , indicano apporti prevalenti da Est e da Nord Est.\nCon il Maastrichtiano (tardo Cretaceo), la sedimentazione clastica grossolana subisce un decremento significativo, a causa di un rallentamento dell'attivit\u00e0 orogenica, e si depongono prevalentemente sedimenti calcareo-marnosi in facies di \"Scaglia\", di ambiente emipelagico, con episodi di ri-sedimentazione costituiti da livelli di calcareniti e calciruditi."}
{"id": "464352", "revid": "1543377", "url": "https://it.wikipedia.org/wiki?curid=464352", "title": "Enneadi", "text": "Le Enneadi (), titolo completo \"Le sei Enneadi\", \u00e8 la raccolta degli scritti del filosofo Plotino, curata e pubblicata dal suo allievo e biografo Porfirio. Plotino fu un discepolo di Ammonio Sacca e assieme furono i fondatori del Neoplatonismo. La sua opera ha influenzato fortemente il pensiero Occidentale e del Vicino Oriente.\nPorfirio raccolse gli scritti di Plotino in cinquantaquattro trattati, i quali variano grandemente in lunghezza, soprattutto perch\u00e9 egli divise i testi originali mentre raggrupp\u00f2 altri assieme in modo da raggiungere il numero voluto: le \"Enneadi\" sono composte da 6 gruppi di 9 (in greco \"ennea\") trattati ciascuno. Porfirio ordin\u00f2 i trattati seguendo uno schema ascensionale che parte dalle realt\u00e0 inferiori in senso ontologico, le realt\u00e0 mondane e la vita terrena, passa per i livelli metafisici come la provvidenza, gli elementi demonici, l'anima e le facolt\u00e0 psichiche, il puro livello intellettivo e giunge, nell'ultimo trattato (VI 9), alla realt\u00e0 divina suprema (l'Uno), fonte e meta di tutto l'Essere.\nTale ordinamento intendeva tracciare un percorso, per il lettore, diretto al superamento della condizione terrena e alla comprensione completa della filosofia.\nLa suddivisione dei trattati in capitoli, che troviamo nella versione attuale, \u00e8 stata introdotta successivamente per opera di Marsilio Ficino, traduttore delle Enneadi dal greco al latino.\nStile e scrittura di Plotino.\nLa scrittura di Plotino \u00e8 estremamente concisa e densa, a volte logica e analitica, altre volte estatica, mistica e ritmata quasi fosse un canto.\nIn alcuni tratti l'esposizione raggiunge livelli lirici notevoli, particolarmente suggestivi.\nSpesso il filosofo parla per immagini, per allegorie o per simboli, con una grande attenzione ai miti e alla religiosit\u00e0 classica. Questa tecnica, nell'antichit\u00e0, era finalizzata a favorire la comprensione profonda dei contenuti complessi.\nLa lettura dell'opera, complicata e impegnativa nel contenuto ed ermetica nell'esposizione, presuppone capacit\u00e0 di concentrazione e la conoscenza della filosofia antica e della mitologia greca.\nStruttura dell'opera.\nENNEADE I\nENNEADE II\nENNEADE III\nENNEADE IV\nENNEADE V\nENNEADE VI"}
{"id": "464356", "revid": "599013", "url": "https://it.wikipedia.org/wiki?curid=464356", "title": "Jan Koller", "text": "L'Association of Football Statisticians, classificando i 100 pi\u00f9 grandi calciatori di sempre secondo un criterio puramente statistico, lo ha incluso al 97\u00ba posto. \u00c8 il 3\u00ba miglior calciatore ceco del decennio (1993-2003) secondo la rivista ceca Mlad\u00e1 fronta DNES e il 5\u00ba miglior calciatore ceco del decennio (2000-2010) secondo la rivista ceca Lidov\u00e9 noviny. \u00c8 il miglior marcatore della storia della nazionale ceca, con 55 reti.\nBiografia.\nFino ai 20 anni era un giocatore di hockey su ghiaccio; dopo aver trascorso stagioni mediocri praticando hockey su ghiaccio, in cui giocava da portiere, decide di cambiare sport e di giocare a calcio.\nCaratteristiche tecniche.\nCalciatore molto dotato tecnicamente, con una buona visione di gioco. Nonostante l'imponenza fisica (\u00e8 alto 202\u00a0cm e pesa 108\u00a0kg) era agile, dinamico e anche relativamente veloce, impressionando sia per la potenza fisica che per le qualit\u00e0 tecniche ed atletiche. Era molto abile nel gioco aereo e in acrobazia e inoltre generoso e mobile sia nei contropiede che nell'area di rigore.\nIl fisico possente gli permetteva di proteggere efficacemente il possesso della palla dai tentativi di tackle degli avversari, mettendolo in condizione di agire da \"boa\" al centro dell'area e di effettuare sponde in favore dei compagni. Tali qualit\u00e0 facevano di lui un calciatore completo.\nCarriera.\nClub.\n1994-1996: Sparta Praga.\nInizia a giocare a calcio da piccolo, insieme al fratello, in una formazione dilettantistica locale, lo Smetanova Lhota, sotto la guida tecnica del padre, per poi passare nel 1989 allo ZVZ Milevsko. Per lungo tempo Jan ricopre il ruolo di portiere, adatto alla sua costituzione fisica, ma all'et\u00e0 di diciotto anni comincia a giocare di punta, posizione nella quale dimostra di possedere dinamicit\u00e0 e buone doti tecnico-coordinative a dispetto del fisico gigantesco.\nAll'et\u00e0 di 21 anni, nel 1994, viene ingaggiato dal celebre Sparta Praga, squadra di testa del campionato ceco. Durante la sua prima stagione da professionista siede prevalentemente in panchina, collezionando solo 6 presenze e 1 gol.\nL'anno successivo, giocando sempre nel club della capitale boema, disputa invece 23 partite mettendo a segno 4 reti.\n1996-2001: Lokeren e Anderlecht.\nNel 1996 passa al Lokeren, formazione della massima serie del campionato belga di calcio, dove rimane fino al 1999, giocando sempre da titolare. Nella prima stagione segna solamente 8 gol, l'anno successivo 11, il terzo anno ben 24.\nDal 1999 al 2001 indossa la maglia del pi\u00f9 famoso Anderlecht, continuando a segnare: nel primo anno i gol sono 20, quello successivo 22. Nella prima stagione partecipa alla Coppa UEFA, venendo eliminato al secondo turno dal Bologna (nella partita d'andata contro gli italiani l'Anderlecht vince 2 a 1 grazie ad una doppietta di Jan Koller, verr\u00e0 eliminato a causa della sconfitta 3 a 0 al ritorno), dopo aver eliminato al primo l'Olimpia Lubiana, nella partita di ritorno contro gli sloveni Jan Koller sigla il primo gol della gara che si concluder\u00e0 3 a 0 per la squadra belga.\nNella seconda stagione all'Anderlecht segna anche tre gol in Champions League, contro il Manchester United nella partita persa 5 a 1 all'Old Trafford, contro il PSV e contro il Leeds.\n2001-2008: Borussia e Monaco.\nRisale al 2001 il trasferimento al , nella Bundesliga. Koller gioca in maglia giallonera per ben 5 stagioni, segnando sempre un discreto numero di gol.\nNella prima stagione il vince il Campionato grazie ai suoi gol, a quelli di M\u00e1rcio Amoroso e alle giocate di Tom\u00e1\u0161 Rosick\u00fd, partecipa alla Champions League eliminando lo nel terzo turno preliminare anche grazie ad una sua doppietta nella partita di ritorno vinta 3 a 0. Nel girone sigla due gol, rispettivamente contro la Dinamo Kiev e contro il Boavista, il Borussia arriva terzo nel girone e questo gli permette di giocare in Coppa UEFA. In Coppa UEFA il Borussia elimina il Copenaghen, il Lille, lo Slovan Liberec e il Milan. In finale contro il Feyenord i tedeschi perderanno 3 a 2. Koller segna solo due gol, contro lo Slovan Liberec e in finale contro il Feyenord.\nNella seconda stagione Koller segna 7 gol in Champions League e la sua squadra verr\u00e0 eliminata al secondo girone. Nella terza stagione la sua squadra viene eliminata al secondo turno di Coppa UEFA dal Sochaux. Nelle ultime stagioni la sua squadra non riesce pi\u00f9 a qualificarsi per le Coppe Europee. L'ultima stagione (2005-2006) \u00e8 per\u00f2 poco fruttuosa, anche a causa di un infortunio grave che non gli consente di giocare pi\u00f9 di nove partite all'inizio del campionato.\nDurante il calciomercato passa a parametro zero al Monaco. Con la squadra francese non raggiunge grandi risultati, collezionando un nono e un dodicesimo posto in Ligue 1.\n2008-2011: Norimberga, Samara e Cannes.\nA gennaio 2008 passa per un milione di euro al Norimberga. Nell'estate dello stesso anno firma per la squadra russa del per 1.20 milioni di euro.\nIl 4 gennaio 2010 passa ai francesi del Cannes, firmando un contratto fino a giugno 2011, e alla scadenza contrattuale, dopo qualche mese di riflessione, il 17 agosto 2011 annuncia la sua volont\u00e0 di ritirarsi, a 38 anni, dal calcio professionistico.\nNazionale.\nIn 10 anni di nazionale colleziona 55 gol in 91 partite diventando il maggior goleador della . Fa il suo esordio in Nazionale nell'amichevole vinta, proprio con un suo gol, contro il , il 9 febbraio del 1999 a 25 anni. Sigla la sua prima doppietta in nazionale il 4 settembre dello stesso anno, contro la , in una partita valida per le qualificazioni all'Europeo 2000. Viene inserito da Jozef Chovanec nella lista dei 23 convocati per l'Europeo.\nNon partecipa ai Mondiali 2002, essendo la sua nazionale stata eliminata nello spareggio dal Belgio. Al , la sua Nazionale viene inserita nel gruppo D con , e . Nella seconda partita del girone sigla il primo gol della sua Nazionale, contro i Paesi Bassi, dando inizio alla rimonta finale della Repubblica Ceca. Si ripete ai quarti di finale, quando la sua nazionale vince 3-0 contro la , siglando il primo gol. La sua Nazionale poi perder\u00e0 in semifinale con la , a causa del gol di Tra\u00efanos Dellas. Rimarr\u00e0 comunque un Europeo positivo per la nazionale Ceca, soprattutto per Milan Baro\u0161 compagno di squadra e di reparto di Jan Koller, capocannoniere del torneo.\nAi Mondiali 2006 ha giocato solamente una partita, contro gli , nella quale ha segnato uno dei tre gol che hanno decretato la vittoria della Repubblica Ceca. Durante la partita, a causa di uno scontro con il difensore statunitense Oguchi Onyewu, ha dovuto lasciare il campo per uno strappo muscolare che non gli ha permesso di giocare le altre due partite del girone eliminatorio, contro e , perse tutte e due 2-0, che hanno estromesso la squadra dal torneo. Ha annunciato che la sua avventura con la maglia della nazionale ceca terminer\u00e0 con il Campionato europeo di calcio 2008. La sua ultima competizione con la maglia della nazionale non si conclude felicemente. Infatti, il 15 giugno 2008, durante la partita finale del Girone A del campionato europeo, la Repubblica Ceca viene sconfitta negli ultimi minuti con la perdendo cos\u00ec la possibilit\u00e0 di approdare ai quarti di finale. In questa occasione, Koller segna il gol dell'1 a 0 ceco."}
{"id": "464358", "revid": "287204", "url": "https://it.wikipedia.org/wiki?curid=464358", "title": "RNA-binding protein", "text": "Con il nome di RNA-binding protein (dall'inglese \"proteina legante l'RNA\", spesso abbreviato a RNAbp) si intende una proteina in grado di instaurare legami con l'RNA.\nTipi di \"RNA-binding protein\".\nEsistono numerosissime \"RNAbp\", ognuna delle quali pu\u00f2 venire in contatto con l'RNA in una fase diversa del suo metabolismo. \u00c8 dunque possibile classificare le \"RNAbp\" in base al tipo di processo in cui sono coinvolte.\nBibliografia.\n \"Genomes 2nd edition, Brown TA, London: Taylor &amp; Francis, 2002\"\nCollegamenti esterni.\n maggiori informazioni sulle \"RNAbp\" citate"}
{"id": "464360", "revid": "48431704", "url": "https://it.wikipedia.org/wiki?curid=464360", "title": "Solidi di rotazione", "text": ""}
{"id": "464362", "revid": "104485", "url": "https://it.wikipedia.org/wiki?curid=464362", "title": "Fotodiodo", "text": "In elettronica il fotodiodo \u00e8 un particolare tipo di diodo fotorivelatore che funziona come sensore ottico sfruttando l'effetto fotovoltaico, in grado cio\u00e8 di riconoscere una determinata lunghezza d'onda dell'onda elettromagnetica incidente (assorbimento del fotone) e di trasformare questo evento in un segnale elettrico di corrente applicando ai suoi estremi un opportuno potenziale elettrico. Esso \u00e8 dunque un trasduttore da un segnale ottico ad un segnale elettrico.\nStruttura.\nUn fotodiodo \u00e8 sostanzialmente un diodo a semiconduttore caratterizzato da una giunzione p-n drogata asimmetricamente.\nLa zona p, disposta molto vicino alla struttura esterna del fotodiodo \u00e8 a sua volta rivestita da uno strato antiriflesso e corredata da due elettrodi in ossido di silicio. Sopra lo strato antiriflesso \u00e8 in genere inserita una lente il cui scopo \u00e8 quello di rendere perpendicolari i raggi luminosi incidenti sulla superficie.\nPolarizzazione diretta.\nIl fotodiodo, se polarizzato direttamente si comporta come un comune diodo. La corrente che esso \u00e8 in grado di condurre segue, in prima approssimazione, la legge esponenziale del diodo.\nNon essendo tuttavia progettato per la polarizzazione diretta, esso non avr\u00e0 una capacit\u00e0 di corrente tale da suggerirne un simile utilizzo, in quanto il surriscaldamento dovuto al passaggio di corrente potrebbe danneggiare gli elementi ottici.\nPolarizzazione inversa.\nIl fotodiodo opera correttamente se polarizzato inversamente, e cio\u00e8 se la tensione ai propri terminali si presenta pi\u00f9 alta nella zona n che nella zona p.\u00a0In questo caso, il campo elettrico di \"built-in\", presente in tutti i dispositivi a giunzione, tender\u00e0 ad aumentare di intensit\u00e0 favorendo la creazione di una zona di svuotamento (\"depletion region\").\nQuesta regione svuotata pu\u00f2 essere considerata come una zona resistiva oppure come una zona neutra.\nNel momento in cui un fotone incide sulla superficie del fotodiodo, l'energia, data dall'equazione\nse sar\u00e0 maggiore della banda proibita (\"bandgap\") tra banda di valenza e banda di conduzione del dispositivo, causer\u00e0 la creazione di una coppia elettrone-lacuna libera (EHP).\nUna EHP libera consiste in un elettrone eccitato in banda di conduzione ed una lacuna in banda di valenza. Una volta generata la coppia, essa sar\u00e0 soggetta al campo elettrico generato dalla differenza di potenziale applicata. L'elettrone sar\u00e0 quindi spontaneamente attratto verso la zona n mentre la lacuna verso la zona p. A causa della presenza di una coppia elettrone-lacuna nella zona svuotata, la regione non sar\u00e0 pi\u00f9 neutra. Non essendo pi\u00f9 neutra, il dispositivo compenser\u00e0 questa situazione con un movimento di elettroni-lacune prelevati dal generatore di polarizzazione, causando cos\u00ec la presenza di una fotocorrente inversa che rappresenta il segnale elettrico prodotto dall'incidenza del fotone.\nUtilizzo apolarizzato.\nSe il fotodiodo non \u00e8 sottoposto ad alcuna polarizzazione, esso agir\u00e0, se opportunamente connesso ad un carico, come generatore di corrente ad una determinata tensione. Questo utilizzo \u00e8 anche detto utilizzo fotovoltaico. \nLa corrente erogata, e la conseguente potenza elettrica generata \u00e8 presente sempre nella forma di corrente inversa. Questa modalit\u00e0 di funzionamento \u00e8 il principio con cui la cella fotovoltaica opera.\nMateriali.\nIl materiale con cui \u00e8 prodotto il fotodiodo \u00e8 di importanza critica per il suo funzionamento. Da essi dipende infatti l'energia minima che il fotone dovr\u00e0 possedere per poter generare la fotocorrente.\nI materiali pi\u00f9 comunemente utilizzati per produrre fotodiodi sono:\nFunzionamento circuitale.\nDal punto di vista circuitale, il fotodiodo \u00e8 un diodo che viene utilizzato in polarizzazione inversa e che comprende (ma non limita il suo funzionamento) a tutte le caratteristiche dei diodi.\nParametri di efficienza.\nNel valutare i fotodiodi si utilizzano sempre due parametri di efficienza per valutare e compararne le prestazioni: l'efficienza quantica e la responsivit\u00e0.\nEsse sono definite in questo modo:\nEfficienza quantica: \"L'efficienza quantica \u00e8 il numero di EHP generate per ogni fotone incidente\".\nL'equazione che rappresenta questo parametro \u00e8:\ndove formula_3 \u00e8 la fotocorrente generata, e \u00e8 la carica dell'elettrone, h la costante di Planck e formula_4 \u00e8 la frequenza della luce incidente.\nResponsivit\u00e0: \"La responsivit\u00e0 \u00e8 il rapporto tra la fotocorrente generata e la potenza ottica incidente\".\nAnch'essa ha un'equazione che la definisce:\nEsiste una relazione tra i parametri di efficienza per cui:\nGrazie a questa relazione \u00e8 possibile passare da un parametro di efficienza all'altro comodamente. Ricordando poi che la frequenza formula_7 pu\u00f2 essere riscritta come\ncon formula_9 velocit\u00e0 della luce e formula_10 lunghezza d'onda della luce incidente, si pu\u00f2 scrivere \ndove, esprimendo con formula_12 la lunghezza d'onda in micron del segnale luminoso incidente e svolgendo il prodotto delle costanti, si ottiene la relazione:\nFrequenza di funzionamento.\nCome tutti i dispositivi a giunzione, anche il fotodiodo presenta delle capacit\u00e0 parassite dovute alla presenza della giunzione stessa. Nel caso del fotodiodo, l'effetto capacitivo parassita \u00e8 ulteriormente incrementato dal fatto che il dispositivo deve essere utilizzato in polarizzazione inversa, con quindi un incremento significativo della regione di svuotamento e quindi della capacit\u00e0 parassita.\nLa capacit\u00e0 \u00e8 in genere approssimabile con la seguente equazione:\nDove A \u00e8 la superficie delle interfacce delle aree drogate ed L \u00e8 la lunghezza della zona svuotata.\nLa capacit\u00e0 qui approssimata, risentir\u00e0 degli effetti della resistenza di carico del rivelatore. Questa situazione far\u00e0 s\u00ec che il fotodiodo avr\u00e0 una frequenza di taglio propria la cui costante formula_15 sar\u00e0:\nTipologie.\nEsistono molti tipi di fotodiodi, che si differenziano per progettazione interna ed efficienza.Il pi\u00f9 comune, utilizzato per applicazioni a basso rumore \u00e8 il modello \"PiN\", mentre per applicazioni che necessitano di alto segnale \u00e8 stato creato il fotodiodo APD (o fotodiodo a valanga).\nPer applicazioni con bassissimi segnali luminosi si usano spesso diodi a valanga a singolo fotone in cui viene generato un impulso di corrente per ogni fotone assorbito.\nUtilizzi.\nTra gli innumerevoli impieghi del fotodiodo, i pi\u00f9 diffusi sono quelli nel campo delle fibre ottiche ovvero nelle comunicazioni ottiche, dove sono utilizzati per il riconoscimento del segnale contenente l'informazione ovvero come dispositivi di ricezione, nel campo della misurazione di precisione e nel campo della fotografia digitale.\nIn quanto particolare tipo di fotorivelatore \u00e8 utilizzabile nelle celle fotoelettriche e nelle celle fotovoltaiche.\nUtilizzi particolari sono quelli che si trovano negli isolatori ottici.\nNel campo biomedicale si segnala l'utilizzo di fotodiodi nella sperimentazione della visione artificiale, progetto che vede l'impiego dei fotorivelatori in sostituzione di coni danneggiati. Un esempio di tale utilizzo \u00e8 riscontrabile nel progetto MARC.\nI fotodiodi sono usati anche nei sensori di immagini."}
{"id": "464365", "revid": "228587", "url": "https://it.wikipedia.org/wiki?curid=464365", "title": "Indice di Malmquist", "text": "Gli indici di Malmquist sono una serie di numeri indice utilizzati nell'analisi della produttivit\u00e0 in economia per misurare i cambiamenti nei volumi di output e input e la produttivit\u00e0 totale dei fattori (total factor productivity) e accomunati dal fatto di essere costruiti sulla base di funzioni di distanza di input e output.\nL'indice di output di Malmquist.\nIndicando con formula_1 la funzione di distanza di output definita sulla base della tecnologia prevalente al tempo t, funzione del vettore degli input x e del vettore degli output q, l'indice di output di Malmquist \u00e8 definito come:\ndove formula_3 \u00e8 il vettore degli input osservati al tempo i e formula_4 il vettore degli output al tempo i.\nL'indice costituisce quindi la media geometrica di due possibili diverse specificazioni di indici di output basati su funzioni di distanza.\nUn generico indice di output basato su funzioni di distanza potrebbe infatti essere definito come:\ndove la tecnologia i \u00e8 una qualsiasi tecnologia \"output-convenzionale\" e x \u00e8 un qualsiasi vettore di input.\nPoich\u00e9 l'indice cos\u00ec definito \u00e8 indipendente dalla scelta del vettore di input se e solo se la tecnologia \u00e8 \"output-omotetica\" e indipendente dalla scelta della tecnologia se e solo se il progresso tecnico \u00e8 \"Hicks output neutral\" (F\u00e4re e Primont, 1995), nel caso generale l'indice dipender\u00e0 da entrambi questi fattori.\nPoich\u00e9 la scelta pi\u00f9 naturale sembra ricadere sulle tecnologie prevalenti e gli input osservati in uno dei due periodi (s o t) e non vi \u00e8 nessun motivo \"a priori\" per scegliere uno piuttosto che l'altro, si prende una media geometrica dei due.\nPropriet\u00e0 dell'indice di output di Malmquist.\nL'indice di output di Malmquist soddisfa le seguenti propriet\u00e0, tutte strettamente collegate alle propriet\u00e0 della funzione di distanza di output:\nL'indice di input di Malmquist.\nAnalogamente a quanto fatto per gli output, indicando con formula_8 la funzione di distanza di input definita sulla base della tecnologia prevalente al tempo t, funzione del vettore degli input x e del vettore degli output q, l'indice di input di Malmquist \u00e8 definito come:\ndove formula_3 \u00e8 il vettore degli input osservati al tempo i e formula_4 il vettore degli output al tempo i.\nAnche qui l'indice \u00e8 la media geometrica di due possibili diverse specificazioni di indici di input basati su funzioni di distanza.\nUn generico indice di input basato su funzioni di distanza \u00e8 definibile come:\ndove la tecnologia i \u00e8 una qualsiasi tecnologia \"input-convenzionale\" e q \u00e8 un qualsiasi vettore di output.\nPoich\u00e9 l'indice cos\u00ec definito \u00e8 indipendente dalla scelta del vettore di output se e solo se la tecnologia \u00e8 \"input-omotetica\" e indipendente dalla scelta della tecnologia se e solo se il progresso tecnico \u00e8 \"Hicks input neutral\" (F\u00e4re e Primont, 1995), nel caso generale l'indice dipender\u00e0 da entrambi questi fattori.\nSi prende dunque una media geometrica degli indici calcolati con le tecnologie prevalenti e gli output osservati in entrambi i periodi considerati (s e t).\nPropriet\u00e0 dell'indice di input di Malmquist.\nL'indice di input di Malmquist soddisfa le seguenti propriet\u00e0, tutte strettamente collegate alle propriet\u00e0 della funzione di distanza di input:\nL'indice di produttivit\u00e0 di Malmquist.\nL'indice di produttivit\u00e0 di Malmquist (o indice di TFP di Malmquist ), in inglese \"Malmquist productivity index\" (o \"Malmquist TFP index\"), venne introdotto originariamente da Caves, Christensen e Diewert (1982) ed \u00e8 un indice di total factor productivity basato sulle funzioni di distanza.\nPoich\u00e9 vi sono funzioni di distanza di input e output, che, fatto salvo caso in cui la tecnologia abbia rendimenti di scala costanti, in genere differiscono, \u00e8 possibile definire due diversi indici di Malmquist, uno \"output-orientated\" e uno \"input-orientated\".\nL'indice di produttivit\u00e0 di Malmquist basato sull'output.\nL'indice di produttivit\u00e0 di Malmquist basato sull'output (\"Output-orientated Malmquist TFP index\") \u00e8 definito come:\nAnche qui l'indice costituisce una media geometrica di due possibili indici, uno basato sulla tecnologia prevalente nel periodo\u00a0s e l'altro basato su quella prevalente nel periodo t.\nUna formulazione alternativa dell'indice \u00e8:\nDove il primo termine cattura il cambiamento nell'efficienza tecnica relativa dell'impresa (il cambiamento nella distanza rispetto alla frontiera efficiente di produzione del relativo periodo), mentre il termine tra parentesi cattura il progresso tecnico, la modifica della frontiera di produzione.\nVa notato che l'indice non cattura la cosiddetta \"scale efficiency\", cio\u00e8 non cattura i miglioramenti che possono essere ottenuti modificando la scala di produzione. Tuttavia, laddove possa essere esclusa la presenza di economie di scala e si assuma pertanto una tecnologia a rendimenti di scala costanti, qualsiasi scala \u00e8 \"efficiente\" e il suddetto difetto non ha conseguenze.\nL'indice di produttivit\u00e0 di Malmquist basato sugli input.\nL'indice di produttivit\u00e0 di Malmquist basato sugli input (\"input-orientated Malmquist TFP index\") \u00e8 definito come:\nQuanto detto circa l'indice di produttivit\u00e0 basato sugli output vale anche per quello basato sugli input.\nVa finalmente notato che, escluso il caso in cui la tecnologia prevalente nei due periodi mostri rendimenti di scala costanti, sia cio\u00e8 CRS (che sta appunto per \"Constant Returns to Scale\"), i due indici in genere non coincideranno."}
{"id": "464367", "revid": "247222", "url": "https://it.wikipedia.org/wiki?curid=464367", "title": "Giuseppe Carle", "text": "Biografia.\nInsegn\u00f2 filosofia del diritto all'Universit\u00e0 di Torino dal 1872 alla morte, nel 1917, quando gli succedette Gioele Solari. Tra i suoi allievi vi furono lo stesso Solari e l'intellettuale socialista Zino Zini.\nFu presidente dell'Accademia delle Scienze di Torino dal 1894 al 1901, socio dell'Accademia dei Lincei dal 1884 e senatore dal 1898.\nCome il fratello Antonio, primario dell'ospedale Mauriziano, fu un esponente del positivismo italiano."}
{"id": "464369", "revid": "320578", "url": "https://it.wikipedia.org/wiki?curid=464369", "title": "Galleria Sabauda di Torino", "text": ""}
{"id": "464371", "revid": "3831", "url": "https://it.wikipedia.org/wiki?curid=464371", "title": "Camaldolese", "text": ""}
{"id": "464377", "revid": "12217", "url": "https://it.wikipedia.org/wiki?curid=464377", "title": "82 eridani", "text": ""}
{"id": "464414", "revid": "729019", "url": "https://it.wikipedia.org/wiki?curid=464414", "title": "Panda Security", "text": "Panda Security, precedentemente denominata Panda Software, \u00e8 una azienda attiva nel mondo della sicurezza informatica, fondata nel 1990 da Mikel Urizarbarrena, nella citt\u00e0 di Bilbao, in Spagna. Nel Giugno del 2020, a seguito della firma di un accordo definitivo di acquisizione avvenuto nel Marzo precedente, diventa una societ\u00e0 interamente controllata da WatchGuard Technologies.\nStoria.\nInizialmente incentrata nella produzione di antivirus, l'azienda si \u00e8 espansa producendo anche soluzioni firewall, anti spam, contro gli spyware e per la prevenzione del crimine elettronico (phishing e altro).\nI prodotti Panda proteggono l'utenza casalinga, aziendale, difendendo da ogni genere di malware come lo spyware, i dialer e i virus.\nL'azienda si \u00e8 classificata fra le 500 aziende europee con maggiore crescita dal 1997. Panda Security \u00e8 un marchio leader in Spagna e nel 1998 la compagnia \u00e8 diventata la prima in Europa per progettazione di software antivirus. Panda software \u00e8 una azienda privata e ha clienti in 230 paesi e laboratori in 50 tra i quali Stati Uniti, Germania, Gran Bretagna, Cina, Francia, Turchia, Slovenia, Polonia, Bulgaria, Svizzera. Nel 2003 ha raggiunto anche Giappone, Argentina, Corea e Australia.\nPanda Security compete nell'industria degli AntiVirus contro Avira, F-Secure, Kaspersky, McAfee, Sophos e Symantec tra gli altri.\nDal maggio 2005 Panda Security \u00e8 partner dell'Osservatorio sui Diritti dei Minori.\nNel mese di novembre del 2009, Panda ha svelato i suoi primi servizi di sicurezza Cloud-Based per utenti privati ed aziende. \u00c8 stata introdotta la versione gratuita Panda Cloud Antivirus che non sfrutta pi\u00f9 un database di firme virali residente completamente sul computer dell'utente, ma \u00e8 parzialmente online. Grazie ad una cache locale, Panda permette di stare sicuri e protetti anche quando non \u00e8 presente la connessione ad Internet.\nIl 18 ottobre 2010, a Milano, Panda Cloud Antivirus ha ricevuto uno dei riconoscimenti internazionali pi\u00f9 prestigiosi, il titolo di \"Runner-Up\" per la categoria network security ai Wall Street Journal Technology Innovation award."}
{"id": "464438", "revid": "36426", "url": "https://it.wikipedia.org/wiki?curid=464438", "title": "Pittura senese", "text": ""}
{"id": "464448", "revid": "547034", "url": "https://it.wikipedia.org/wiki?curid=464448", "title": "Gianni Piatti", "text": "Biografia.\nNato a Zelo Buon Persico il 24 marzo 1944, ha studiato in due collegi di Lodi.\n\u00c8 stato impiegato amministrativo alla \"Ferrania\" e alla \"3M Italia\" e ha operato nel sindacato, iscrivendosi alla CGIL.\nMembro del Partito Comunista Italiano e segretario del PCI nella provincia di Lodi dal 1987, fu favorevole alla \"Svolta della Bolognina\" ed ha successivamente fatto parte dei Democratici di Sinistra.\nTra gli incarichi politici svolti, quello di consigliere comunale a Mulazzano ed a Lodi; inoltre \u00e8 stato capogruppo nel consorzio del lodigiano. Nel 1996 venne eletto senatore tra le file dei DS e nella XIII legislatura fu membro della commissione d'inchiesta sul dissesto della Federconsorzi; confermato al Senato anche al termine delle elezioni politiche del 2001, \u00e8 stato scelto come vicepresidente della IX commissione (ambiente).\nDal maggio del 2006 al maggio del 2008 ha fatto parte del secondo governo Prodi in qualit\u00e0 di sottosegretario all'Ambiente."}
{"id": "464474", "revid": "228587", "url": "https://it.wikipedia.org/wiki?curid=464474", "title": "Aeroporto Internazionale John F. Kennedy", "text": "Laeroporto internazionale JFK () \u00e8 un aeroporto internazionale di New York, negli Stati Uniti d'America. \u00c8 situato nel distretto del Queens, a circa 26\u00a0km dal centro di Manhattan. Il nome viene abbreviato in \"aeroporto JFK\", \"aeroporto Kennedy\" o semplicemente \"JFK\". L'aeroporto JFK \u00e8 il principale scalo aeroportuale di New York, una delle principali vie di accesso agli Stati Uniti ed \u00e8 anche il principale accesso di merci per valore di beni trasportati del Paese.\nL'aeroporto \u00e8 gestito dalla \"Port Authority of New York and New Jersey\", che controlla anche gli altri due aeroporti dell'area metropolitana di New York: il Newark-Liberty e il La Guardia. L'aeroporto John F. Kennedy \u00e8 hub per le compagnie aeree American Airlines, Delta Air Lines e JetBlue Airways in ambito trasporto passeggeri ed EVA Air e Kalitta Air in ambito merci. \u00c8 base per Caribbean Airlines, compagnia aerea di bandiera di Trinidad e Tobago e Polar Air Cargo, compagnia cargo statunitense. In totale 90 compagnie aeree operano da questo scalo.\nStoria.\nInizialmente il nome dell'impianto era \"Idlewild Airport\" e fu poi cambiato in \"Major General Alexander E. Anderson Airport\". Il Generale Anderson era un residente del Queens che comand\u00f2 una unit\u00e0 della Guardia Nazionale negli Stati del Sud e che mor\u00ec verso la fine del 1942. In questo periodo i codici dell'aeroporto erano: IATA: IDL - ICAO: KIDL. Nel 1948 l'aeroporto venne rinominato \"New York International Airport\" e cambi\u00f2 nuovamente nome nel 1963 in onore del Presidente degli Stati Uniti d'America John Fitzgerald Kennedy.\nLa costruzione dell'aeroporto cominci\u00f2 nel 1943 con modeste ambizioni: vennero spesi circa 60 milioni di dollari per la costruzione, ma solo 400 ettari di terra vennero presi dal Percorso di golf di Idlewild. La vicinanza a questo campo da golf diede all'aeroporto il primo nome non ufficiale di Aeroporto Idlewild. L'autorit\u00e0 aeroportuale ha in concessione l'aeroporto dalla citt\u00e0 di New York dal 1947. Il primo volo commerciale avvenne il 1\u00ba luglio 1948. L'\"Aeroporto internazionale di New York\" nacque il 31 luglio dello stesso anno, ma il nome \"Idlewild\" e il codice IATA \"IDL\" rimasero immutati. Il Worldport della Pan Am, poi \"Terminal 3\", aperto nel 1962 e demolito nel 2015, consisteva in un grande tetto ellittico sospeso; questo tetto si estendeva oltre la zona da coprire raggiungendo anche l'area di imbarco dei passeggeri sugli aerei. \u00c8 stato uno dei primi terminal a dotarsi di \"jetway\" che connettessero il terminal agli aerei parcheggiati e che potessero essere mosse al fine di ottenere semplici camminamenti per l'imbarco dei passeggeri.\nAnche il \"TWA Flight Center\", oggi Terminal 5, apr\u00ec nel 1962. Disegnato da Eero Saarinen, raffigura una simbolo astratto del volo ed \u00e8 considerato uno dei pi\u00f9 bei Terminal del mondo. Con la chiusura della TWA il terminal rimase senza assegnazione: \u00e8 nel 2005 che JetBlue e la Port Authority finanziarono la costruzione di un nuovo terminal dotato di 26 gate dietro l'edificio di Saarinen. La nuova struttura, la prima disegnata dopo gli attentati dell'11 settembre 2001, prese il nome di T5 e apr\u00ec il 22 ottobre 2008. Il nuovo T5 \u00e8 progettato per sopportare 20 milioni di passeggeri all'anno ed \u00e8 connesso attraverso i tunnel originali all'edificio di Saarinen, dove si stanno svolgendo lavori di riqualificazione per farlo riaprire come ulteriore accesso al Terminal 5.\nL'aeroporto ricevette la denominazione attuale nel 1963, un mese dopo l'assassinio del Presidente Kennedy a Dallas. Il nuovo codice aeroportuale IATA fu \"KIA\", abbreviazione di \"Kennedy International Airport\", ma il numero dei morti in Vietnam divenne un argomento serio per i cittadini statunitensi (KIA \u00e8 anche l'abbreviazione di \"Killed in action\", \"ucciso in combattimento\") e il codice venne nuovamente cambiato nel 1968 in JFK, codice mantenuto ancora oggi. Nel 1970 la National Airlines apr\u00ec il suo \"Sundrome\", disegnato da Pei Cobb Freed &amp; Partners, divenuto Terminal 6 e oggi senza assegnazione dopo il trasferimento della JetBlue al Terminal 5.\nCon il continuo incremento del traffico aereo da e per New York, i Terminal 3 e 5 vennero modificati negli anni settanta per accogliere i Boeing 747. Con l'avvento del supersonico civile Concorde venne offerto un servizio transatlantico da Londra, operato da British Airways, e da Parigi, operato da Air France dal 1977 al 2003, anno in cui il Concorde venne definitivamente ritirato dal servizio. L'aeroporto Kennedy aveva pi\u00f9 movimenti annui del Concorde che ogni altro aeroporto al mondo. Le operazioni cargo al JFK furono traviate nel 1978 da un furto alla Lufthansa (Lufthansa Heist) e nel 1967 da uno all'Air France. Questi episodi hanno ispirato il romanzo di Nicholas Pileggi \"Wiseguy\" e il film di Martin Scorsese \"Quei bravi ragazzi\". Il novellista Daniel Simone, in collaborazione con Henry Hill (deceduto nel 2012), ha scritto sull'argomento un libro thriller dal titolo \"The Lufthansa Heist\". La storia \u00e8 una descrizione del furto alla Lufthansa organizzato dal famoso ladro Henry Hill.\nVerso la met\u00e0 degli anni ottanta l'aeroporto Kennedy super\u00f2 quello di Newark (che al tempo si chiamava \"Newark International Airport\") diventando l'aeroporto pi\u00f9 trafficato della citt\u00e0. Nel 1998, per celebrare il 50\u00ba anniversario dell'aeroporto, la Port Authority introdusse il nuovo slogan per l'aeroporto \"JFK: where America greets the World\" (inglese: \"JFK: dove l'America saluta il mondo\"). Pi\u00f9 tardi nello stesso anno inizi\u00f2 la costruzione dell\"'AirTrain JFK\": completato nel dicembre 2003, il nuovo sistema ferroviario collega ogni terminal dell'aeroporto con la Metropolitana di New York e coi treni regionali dei pendolari a Howard Beach e Jamaica, nel Queens.\nDopo gli attentati dell'11 settembre 2001, il JFK fu uno dei primi aeroporti degli Stati Uniti a essere temporaneamente chiusi. Il 19 marzo 2007 Il JFK fu il primo aeroporto degli USA a ricevere un Airbus A380 con passeggeri a bordo. Il volo, effettuato per provare la rotta e le funzioni dell'aeroplano, era operato congiuntamente da Lufthansa e Airbus, che fecero arrivare 500 passeggeri al Terminal 1. Il 1\u00ba agosto 2008 \u00e8 iniziato il primo servizio regolare verso gli Stati Uniti operato con Airbus A380. I voli, espletati da Emirates, coprono la rotta New York-Dubai e utilizzano il Terminal 4. Nel 2011 i passeggeri sono saliti a 47.683.529 con 408.913 movimenti di aeromobili.\nTerminal.\nIl Terminal 1 ha 11 gate: dalla 1 alla 11.\nIl Terminal 2 ha 7 gate con passerella per l'accesso: 20-22, 26-29 e 17, solo per Delta Connection: 23A-H, 23\u00a0J, 25K-N, 25P-S.\nIl Terminal 3 ha 16 gate con passerella per l'accesso: 1-10, 12, 14-18 con due gate (Gate 11) e un eliporto sulla pista di rullaggio KK.\nIl Terminal 4 ha 17 gate in due hall: A2-A7, B20, B22-B31.\nIl Terminal 5 ha 26 gate: 1-12, 14-27. Questo terminal, anche conosciuto come \"TWA Flight Center\", era utilizzato dalla vecchia Trans World Airlines. Dal 2001 e dopo l'acquisto della TWA da parte dell'American Airlines il terminal rimase chiuso. Dal settembre 2008 fa parte del nuovo terminal della JetBlue Airways e conter\u00e0 ben 26 \"gates\".\nIl Terminal 6 \u00e8 chiuso. Aveva 14 gate ed era la vecchia casa di JetBlue Airways.\nIl Terminal 7 ha 12 gate: 1-12.\nIl Terminal 8 ha 29 gate: 12 nella hall B (1-8, 10, 12, 14, and 16) e 17 nella hall C (31-47)\nIl Terminal 9 \u00e8 in fase di costruzione."}
{"id": "464481", "revid": "889336", "url": "https://it.wikipedia.org/wiki?curid=464481", "title": "Bruno Dettori", "text": "Biografia.\nLaureato in scienze agrarie, \u00e8 stato docente universitario di geologia applicata presso l'Universit\u00e0 di Sassari ed ha inoltre insegnato idrogeologia presso la facolt\u00e0 di scienze e climatologia, e geologia presso la Scuola di specializzazione di igiene e medicina preventiva dell'Universit\u00e0 di Sassari. Ha fatto esperienze di insegnamento all'estero per due anni accademici presso la facolt\u00e0 di agraria di Asmara (Eritrea) nell'ambito della Cooperazione internazionale universitaria ed \u00e8 infine autore di 40 pubblicazioni e ricerche su riviste nazionali ed internazionali sull'idrogeologia, idrochimica ed approvvigionamento idrico.\nInizi\u00f2 la sua carriera politica nel 1990 diventando consigliere comunale a Sassari tra le file della Democrazia Cristiana. Tre anni dopo pass\u00f2 al Patto Segni (di cui divenne vicesegretario nella provincia di Sassari) e con esso fu consigliere comunale e regionale, nonch\u00e9 capogruppo dei \"pattisti\" in Sardegna.\nSuccessivamente \u00e8 passato alla Margherita, con la quale venne eletto senatore al termine delle elezioni politiche del 2001. Nella XIV legislatura fu membro della commissione speciale in materia d'infanzia e di minori, della quale fu anche segretario dal 7 maggio del 2002 al 27 aprile del 2006 non eletto alle elezioni politiche del 2006.\nDal 18 maggio del 2006 al 7 maggio del 2008 ha fatto parte del secondo governo Prodi in qualit\u00e0 di sottosegretario all'Ambiente. Candidato per la circoscrizione insulare nelle file del Partito Democratico alle elezioni del Parlamento Europeo del 6 - 7 giugno 2009"}
{"id": "464487", "revid": "466539", "url": "https://it.wikipedia.org/wiki?curid=464487", "title": "Premi Oscar 1944", "text": "La 16\u00aa edizione della cerimonia di premiazione degli Oscar si \u00e8 tenuta il 2 marzo 1944 al \"Chinese Theatre\" di Hollywood, condotta dall'attore Jack Benny.\nVincitori e candidati.\nVengono di seguito indicati in grassetto i vincitori. \nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA George Pal per lo sviluppo di nuovi metodi e tecniche nella produzione di brevi soggetti conosciuti come \"Puppetoons\".\nPremio alla memoria Irving G. Thalberg.\nA Hal B. Wallis"}
{"id": "464492", "revid": "104485", "url": "https://it.wikipedia.org/wiki?curid=464492", "title": "Clima nivale", "text": "Con clima nivale s'intende una tipologia di clima molto freddo, con precipitazioni generalmente scarse prevalentemente nevose e temperature rigidissime durante tutto l'anno. \nI climi nivali sono indicati nella classificazione dei climi di K\u00f6ppen con \"E\". Si distinguono due sottotipi fondamentali: il clima della tundra e il clima dei ghiacci perenni a cui si pu\u00f2 associare anche il clima alpino.\nLe zone interessate sono principalmente il Canada settentrionale, la Groenlandia, alcune zone dell'Asia Nord-Orientale e la catena montuosa dell Himalaya.\nDescrizione.\nIl clima nivale \u00e8 caratterizzato da inverni freddi e gelidi ed estati prevalentemente fresche.\nQuesta fascia climatica si estende nella zona dei due poli e in parte dell'emisfero boreale. Condizioni simili per\u00f2 si possono riscontrare anche sulle vette delle montagne pi\u00f9 alte di tutto il mondo (a quote differenti a seconda della latitudine). \nLa vegetazione \u00e8 prevalentemente composta da muschi e licheni, la fauna da diverse specie animale tra cui il lupo, l'orso bianco, la volpe artica, l'ermellino che usano la bianca neve per mimetizzarsi e difendersi dai pochi abitanti di quelle zone che vivono di caccia per le pellicce. Da queste zone provengono molti dei legni pi\u00f9 pregiati. "}
{"id": "464496", "revid": "1543377", "url": "https://it.wikipedia.org/wiki?curid=464496", "title": "Giornata mondiale della giovent\u00f9 1985", "text": "Il Raduno dei giovani in occasione dell'Anno internazionale della giovent\u00f9 svoltosi a Roma il 30 e 31 marzo del 1985 \u00e8 stato il secondo dei grandi incontro internazionali promossi dalla Chiesa cattolica e in seguito denominati Giornata mondiale della giovent\u00f9.\nDopo il Giubileo dei Giovani celebrato a Roma l'anno precedente in occasione dell'Anno santo, papa Giovanni Paolo II organizz\u00f2 un raduno giovanile per la Domenica delle Palme del 1985 in coincidenza con l'Anno internazionale della giovent\u00f9 proclamato dall'ONU.\nIl programma.\nSabato 30 marzo.\nIl Papa incontr\u00f2 i giovani cattolici per la prima volta in Piazza San Giovanni in Laterano alle 17. Durante questo incontro venne consegnata ai presenti la lettera apostolica \"Ai giovani e alle giovani del mondo\", scritta dal Papa per l'occasione. Durante la notte successiva, vi fu la possibilit\u00e0 per i giovani di vegliare in adorazione eucaristica presso alcune chiese della citt\u00e0.\nDomenica 31 marzo.\nLa mattina seguente, a partire dalle ore 6 i partecipanti alla GMG formarono tre cortei, che si unirono in via della Conciliazione per raggiungere insieme piazza San Pietro \u2013 dove si sarebbe celebrata la messa finale.\nLe fonti attestano in mattinata la presenza di circa 250.000/350.000 persone, in maggioranza italiani; ma sono presenti circa ventimila spagnoli e cinquemila pellegrini provenienti dai Paesi dell'Est Europa (\"in primis\" Polonia, Jugoslavia, Ungheria). Si registrano presenze a Roma anche giovani originari dell'Alaska, del Libano, dell'Africa e dell'Estremo Oriente. Notevoli anche le presenze di altre confessioni cristiane (soprattutto protestanti inglesi), e addirittura di non cristiani (tra cui quattrocento buddhisti giapponesi).\nL'evento.\nPur non trattandosi di una GMG vera e propria (viene considerata una specie di \"edizione zero\"), questo incontro ha alcuni tratti che caratterizzeranno tutti i futuri appuntamenti internazionali della GMG: per esempio, ai partecipanti vengono consegnate una \"sacca del pellegrino\" e un cappellino con il logo della Giornata; per l'ospitalit\u00e0 ai pellegrini si attiva una rete di strutture ricettive nella zona; viene composto un inno per l'occasione.\nL'inno.\nLa canzone \"Resta qui con noi\" del gruppo musicale Gen Rosso (testi di V. Cipr\u00ec e musiche di B. Enderle) fu composta per il raduno e inaugur\u00f2 la tradizione di adottare un inno ufficiale per ogni Giornata mondiale della giovent\u00f9.\nL'istituzione delle GMG.\nVisto il successo della giornata, il Papa il 20 dicembre successivo proclam\u00f2 ufficialmente l'istituzione delle giornate mondiali della giovent\u00f9, che si terranno ogni anno in tutte le diocesi del mondo la domenica delle Palme (nel 1986 si sarebbe definita l'alternanza su ciclo biennale di edizioni diocesane e edizioni mondiali)."}
{"id": "464500", "revid": "697352", "url": "https://it.wikipedia.org/wiki?curid=464500", "title": "William Tecumseh Sherman", "text": "Prest\u00f2 servizio come generale dell'Union Army nel corso della Guerra di secessione americana (1861 - 1865), che gli valse il riconoscimento di una straordinaria padronanza della strategia militare, ma anche severe critiche per la durezza delle sue decisioni, evidenziatesi primariamente nella \"terra bruciata\" che attu\u00f2 contro gli Stati Confederati d'America.\nSherman incominci\u00f2 la sua carriera durante la Guerra Civile combattendo la prima battaglia di Bull Run e subito dopo nel Kentucky. Lavor\u00f2 al comando di Ulysses S. Grant dal 1862 al 1863 durante le battaglie di Fort Henry, Fort Donelson e Shiloh, in seguito nella campagna di Vicksburg e nel susseguente assedio che condusse alla caduta della roccaforte sudista di Vicksburg lungo il fiume Mississippi.\nDopo la vittoria ottenuta nella campagna di Chattanooga - la quale culmin\u00f2 con la disfatta dell'Armata confederata del Tennessee - nel 1864 succedette a Grant in qualit\u00e0 di comandante del Teatro Occidentale; procedette quindi a guidare le proprie truppe nella campagna di Atlanta, un successo militare che contribu\u00ec in maniera decisiva alla rielezione del presidente Abraham Lincoln nelle elezioni presidenziali del 1864.\nLa successiva marcia verso il mare di Sherman attraverso la Georgia, la Carolina del Sud e la Carolina del Nord minarono ulteriormente la capacit\u00e0 delle forze confederate di continuare a combattere. Nell'aprile del 1865 accett\u00f2 la resa di tutti gli eserciti sudisti ancora presenti e attivi nelle due Caroline, nella Georgia e nella Florida, dopo essere stato partecipe dei pi\u00f9 importanti fatti militari verificatisi nel Teatro Occidentale.\nQuando Grant vinse le elezioni presidenziali del 1868 e dette avvio alla sua presidenza, Sherman venne nominato Comandante generale dell'esercito statunitense, carica che continu\u00f2 a ricoprire ininterrottamente fino al 1883; in quanto tale fu responsabile della conduzione e prosecuzione delle guerre indiane nei territori del West. Sostenne la guerra totale contro i Nativi americani per costringerli a ritornare all'interno della riserva indigena.\nRifiut\u00f2 sempre fermamente di entrare in politica e nel 1875 pubblic\u00f2 le sue Memorie, uno dei migliori e pi\u00f9 noti resoconti di prima mano sulla Guerra civile americana. Per le sue innovative e aggressive concezioni strategiche fu considerato dallo storico militare britannico Basil Liddell Hart il \"\"primo autentico generale moderno\".\nGiovinezza.\nWilliam Tecumseh Sherman nacque nel 1820 a Lancaster nell'Ohio, nelle immediate vicinanze delle rive del fiume Hocking, un affluente del fiume Ohio. Suo padre Charles Robert Sherman, un avvocato di successo che sedeva in qualit\u00e0 di giurista alla Corte Suprema dell'Ohio, mor\u00ec del tutto inaspettatamente il 24 giugno del 1829, lasciando la vedova Mary Hoyt Sherman con undici figli e senza alcuna eredit\u00e0.\nPoco dopo la scomparsa del genitore, il piccolo William fu cresciuto da un vicino di casa nonch\u00e9 amico intimo di famiglia, l'avvocato e futuro ministro Thomas Ewing Sr. - un affiliato di spicco del Partito Whig - il quale fu senatore al Congresso, Segretario al tesoro durante la brevissima presidenza di William Henry Harrison nel 1841 e primo Segretario degli Interni nel corso della presidenza di Zachary Taylor tra il 1849 e il 1850.\nLa famiglia Sherman era imparentata alla lontana con Roger Sherman, uno dei Padri fondatori degli Stati Uniti d'America e crebbe mantenendo una continua ammirazione, profonda stima e con un desiderio di emulazione.\nIl fratello maggiore Charles Taylor Sherman divenne un giudice federale nel 1867, nominato dal presidente Andrew Johnson. Uno dei suoi fratelli minori, John Sherman, fu Segretario al Tesoro della presidenza di Rutherford Hayes, presidente pro tempore del Senato dal 1885 al 1887 e infine Segretario di Stato all'inizio della presidenza di William McKinley.\nUn altro fratello minore, Hoyt Sherman, divenne un banchiere affermato e di notevole successo. Due dei suoi fratelli adottivi prestarono servizio in qualit\u00e0 di maggior generale nell'esercito dell'Unione durante tutti gli anni della guerra di secessione americana: Hugh Boyle Ewing - in seguito ambasciatore nei Paesi Bassi tra il 1866 e il 1870 - e Thomas Ewing Jr., che avrebbe ricoperto il delicato incarico di avvocato difensore nei processi militari intentati contro i responsabili dell'assassinio di Abraham Lincoln.\nSherman spos\u00f2 all'et\u00e0 di 30 anni la sorella adottiva Ellen Boyle Ewing e avr\u00e0 da lei ben otto figli.\nNomi di battesimo.\nIl suo secondo nome contribu\u00ec sempre ad attirare molta attenzione e curiosit\u00e0 da parte dell'opinione pubblica. Egli rifer\u00ec che esso era dovuto al fatto che suo padre aveva \"avuto un momento di stravaganza quando prese la decisione di affibbiargli il nome del grande capo dei Nativi americani Shawnee della fine del XVIII secolo, Tecumseh\"\".\nTraendo spunto da un resoconto narrato in una biografia del 1932 sul generale, \u00e8 stato spesso riportato che da bambino Sherman era chiamato semplicemente solo \"Tecumseh\"; secondo queste notizie egli acquis\u00ec anche il nome \"William\" solo all'et\u00e0 di nove o dieci anni, dopo essere stato accolto nella famiglia Ewing.\nLa madre adottiva Maria Willis Boyle Ewing era di origini irlandesi e fervente credente cattolica; Sherman fu cresciuto in questo contesto fortemente ispirato alla religione, ma ci\u00f2 non gli imped\u00ec in seguito di lasciare la chiesa, adducendo l'effetto dell'esperienza della Guerra Civile sulle sue convinzioni religiose.\nSecondo un aneddoto, che potrebbe essere inventato, Sherman fu battezzato nella casa di Ewing da un sacerdote italoamericano dell'ordine domenicano, che lo chiam\u00f2 \"William\" in onore della festivit\u00e0 del santo omonimo: forse il 25 di giugno, data di san Guglielmo da Vercelli, eremita della congregazione verginiana. La storia viene in ogni caso contestata criticamente da altre fonti.\nSherman scrisse nelle sue Memorie che il padre lo chiam\u00f2 \"William Tecumseh\" e che fu battezzato da un pastore presbiteriano da neonato, e in quel momento gli venne dato il nome William; quando aveva oramai raggiunto l'et\u00e0 adulta firm\u00f2 tutta la sua corrispondenza - anche quella privata con la moglie - \"W.T. Sherman\". I suoi amici pi\u00f9 stretti e la famiglia lo chiamavano sempre col soprannome di \"Cump\".\nAddestramento e servizio militare.\nIl senatore Ewing fece in modo di assicurare un posto al sedicenne Sherman come allievo ufficiale nella United States Military Academy a West Point (New York), dove divenne ben presto amico di un altro importante futuro generale della guerra civile, George H. Thomas. Sherman eccelleva nell'ambito accademico e si distinse come uno degli allievi pi\u00f9 brillanti, anche se era alquanto intollerante alla ferrea disciplina delle regole e trattava il \"sistema dei meriti\" con malcelata indifferenza.\nIl collega William Starke Rosecrans avrebbe in seguito ricordato Sherman a West Point come \"\"uno dei compagni pi\u00f9 brillanti e maggiormente popolari\" e \"un tipo dagli occhi luminosi, con una testa sfolgorante dai folti capelli rossi, che era sempre pronto a uno scherzo di qualsiasi tipo, proprio come un bambino\"\". A proposito del periodo trascorso in Accademia Sherman stesso dice solo quanto segue nelle sue Memorie:\nDopo il diploma conseguito nel 1840 entr\u00f2 nell'esercito come sottotenente nel 3\u00ba Corpo d'artiglieria di stanza al Sud; il suo \"battesimo del fuoco\" avvenne nel Territorio della Florida negli ultimi anni della guerra seminole (1835-1842), la seconda delle guerre seminole.\nPi\u00f9 tardi fu dislocato in Georgia e nella Carolina del Sud dove venne promosso al grado di tenente. In quanto figlio adottivo di un importante politico Whig, a Charleston il gi\u00e0 famoso ufficiale cominci\u00f2 a frequentare assiduamente i circoli pi\u00f9 in vista della societ\u00e0 del profondo Sud.\nMentre molti dei suoi colleghi dovettero sperimentare come coscritti la guerra Messico-Stati Uniti, fortemente voluta dalla presidenza di James Knox Polk, Sherman svolse invece compiti amministrativi nel territorio appena conquistato della repubblica della California. Insieme ai compagni commilitoni luogotenenti Henry Halleck ed Edward Ord si imbarc\u00f2 da New York per il viaggio di 198 giorni intorno a Capo Horn a bordo dello sloop convertito \"USS Lexington\".\nA causa degli spazi limitati a bordo Sherman si avvicin\u00f2 notevolmente sia a Halleck sia a Ord e nelle sue Memorie fa riferimento a un'escursione compiuta con Halleck fino alla cima del Corcovado che domina Rio de Janeiro nell'Impero del Brasile, celebre per essere il luogo in cui venne poi installata la statua del Cristo Redentore. Sherman e Ord raggiunsero il villaggio di pescatori di Yerba Buena appena due giorni prima che venisse ribattezzato col nome di San Francisco.\nNel 1848 accompagn\u00f2 il governatore militare della California, il colonnello Richard Barnes Mason, nel sopralluogo che conferm\u00f2 ufficialmente che era stato scoperto l'oro nella regione, inaugurando cos\u00ec la grande corsa all'oro californiana. Sherman, sempre insieme con Ord, assistette anche alle ispezioni di sondaggio per creare le sottodivisioni della citt\u00e0 che sarebbe diventata Sacramento.\nOttenne una promozione \"temporanea\" al grado di capitano per i suoi \"servizi meritori\", ma il fatto di non essere stato assegnato in una zona militare \"attiva\" e quindi la mancanza di un incarico di combattimento lo scoragger\u00e0 e ci\u00f2 potrebbe aver contribuito notevolmente alla sua decisione di rassegnare le dimissioni dall'esercito. Alla fine sarebbe diventato uno dei pochi ufficiali di alto rango durante la Guerra civile a non aver mai combattuto nel conflitto contro i messicani.\nMatrimonio e carriera civile.\nNel 1850 Sherman fu promosso al rango di capitano e spos\u00f2 la sua sorella adottiva Ellen Boyle Ewing (divenuta Ellen Ewing Sherman), di quattro anni pi\u00f9 giovane, in una cerimonia svoltasi a Washington alla quale partecip\u00f2 l'allora presidente Zachary Taylor assieme ad altri esponenti politici. In quel momento Thomas Ewing Sr. aveva l'incarico di Segretario degli Interni.\nCome gi\u00e0 sua madre, anche la neo-sposa era una devota appartenente alla chiesa cattolica e tutti gli otto figli che ne nacquero vennero allevati nel profondo rispetto di quella fede. Nel 1864 Ellen prese la residenza provvisoria a South Bend, nell'Indiana, per poter seguire l'istruzione dei figli all'Universit\u00e0 di Notre Dame e al \"Saint Mary's College\", d'ispirazione confessionale.\nUn decennio pi\u00f9 tardi, quando il generale era oramai diventato molto famoso in tutto il mondo, la loro primogenita Marie (\"Minnie\") fu assistita durante la celebrazione del suo matrimonio dal presidente Ulysses S. Grant in persona, ricevendo in ricordo un generoso dono di nozze da Isma'il Pasci\u00e0, il Chediv\u00e8 d'Egitto. In seguito una delle figlie di Minnie spos\u00f2 un nipote dell'ex generale confederato Lewis Addison Armistead.\nUn'altra delle figlie di Sherman, Eleanor, spos\u00f2 l'ufficiale dell'United States Naval Academy Alexander Montgomery Thackara a Washington il 5 maggio del 1880.\nCon sommo dispiacere e dolore per Sherman, il maggiore dei suoi figli maschi sopravvissuti, Thomas Ewing Sherman, entr\u00f2 nel 1878 nell'ordine religioso della Compagnia di Ges\u00f9 e fu ordinato sacerdote nel 1889. Appena due anni pi\u00f9 tardi celebr\u00f2 la liturgia al rito funebre del padre.\nDal 1853 William si era congedato dall'United States Army per divenire direttore della filiale di San Francisco della \"Lucas, Turner &amp; Co.\", banca con sede a Saint Louis (Missouri).\nRitorn\u00f2 in California in un momento di grande fermento, mentre stava ancora proseguendo la grande corsa all'oro. Sopravvisse a ben due naufragi e galleggi\u00f2 attraverso il Golden Gate sullo scafo rovesciato di una goletta che trasportava legname. Sofferse di asma da stress a causa della cultura sociale fortemente aggressiva e competitiva del mondo degli affari della citt\u00e0.\nPi\u00f9 tardi, a proposito di questo periodo trascorso in una San Francisco dominata da una vera frenesia di speculazione immobiliare, Sherman ricord\u00f2: \"posso gestire centomila uomini in battaglia, e prendere la citt\u00e0 del sole, ma ho paura di gestire un lotto di terra nella palude di San Francisco\".\nNel 1856, durante il periodo del \"San Francisco Committee of Vigilance\" prest\u00f2 servizio brevemente come maggior generale nella milizia californiana.\nLa filiale in cui lavorava chiuse nel maggio 1857, cosicch\u00e9 si ritrov\u00f2 costretto a trasferirsi a New York per conto della stessa banca; poco pi\u00f9 tardi essa fall\u00ec a seguito del \"panico del 1857\". All'inizio dell'anno seguente torn\u00f2 in California per concludere gli ultimi affari della banca.\nPi\u00f9 tardi, in quello stesso 1858, and\u00f2 a Leavenworth nel Kansas dove prov\u00f2 a praticare la professione di avvocato e a entrare in altre imprese commerciali, senza mai ottenere molto successo.\nSovrintendente del collegio militare.\nNel 1859 a Pineville, in Louisiana, accett\u00f2 un incarico come primo sovrintendente all'Accademia militare statale (la \"Louisiana State Seminary of Learning &amp; Military Academy\"), una posizione che trov\u00f2 su suggerimento di Don Carlos Buell e dietro raccomandazione di George Mason Graham.\nSi dimostr\u00f2 un leader efficace e popolare di quell'istituzione, che in seguito divenne parte dell'Universit\u00e0 della Louisiana. Joseph Pannell Taylor, il fratello del defunto presidente Zachary Taylor, dichiar\u00f2 che \"se aveste cacciato l'intero esercito, da un capo all'altro del paese, non avreste potuto trovare un uomo in esso pi\u00f9 ammirevolmente adatto alla posizione ricoperta, sotto ogni aspetto, di Sherman\".\nAnche se suo fratello John era ben noto in qualit\u00e0 di deputato alla Camera dei Rappresentanti per le sue posizioni vicine all'abolizionismo, Sherman non si oppose con nettezza all'istituto della schiavit\u00f9 ed era anzi inizialmente un simpatizzante degli interessi del Profondo Sud.\nTuttavia, fu decisamente contrario a qualsiasi tentativo di sciogliere l'Unione. Quando venne a sapere dell'\"Ordinanza di Secessione\" della Carolina del Sud, Sherman fu sentito dire, dal suo amico il professor David French Boyd della Virginia, secessionista entusiasta:\nEbbe la capacit\u00e0 di descrivere molto accuratamente i quattro anni di guerra di l\u00ec a venire.\nNel gennaio del 1861, poich\u00e9 altri Stati meridionali stavano uscendo dall'Unione, a Sherman fu chiesto di ricevere armi da consegnare alla milizia di Stato dall'arsenale militare a Baton Rouge. Invece di obbedire, rassegn\u00f2 le proprie dimissioni e torn\u00f2 al Nord, dichiarando al governatore della Louisiana Thomas Overton Moore: \"in nessuna maniera compir\u00f2 un qualsiasi atto o pensiero ostile contro gli Stati Uniti d'America\".\nInterludio a Saint Louis.\nSubito dopo la sua partenza dalla Louisiana si rec\u00f2 a Washington, forse nella speranza di poter ottenere una qualche posizione nell'esercito, ed ebbe l'occasione d'incontrare il neo-presidente Abraham Lincoln alla Casa Bianca proprio nel corso della settimana successiva alla cerimonia d'inaugurazione, avvenuta il 4 marzo 1861; gli pot\u00e9 cos\u00ec esprimere la propria preoccupazione nei riguardi del pessimo stato di preparazione del Nord verso una guerra che considerava imminente: Lincoln per\u00f2 non parve avvedersene.\nSuccessivamente divenne presidente della \"Saint Louis Railroad\", una compagnia tranviaria; posizione questa che avrebbe mantenuto solamente per pochi mesi. Mentre la crisi secessionista raggiungeva la sua acme si trovava nel Missouri, uno degli stati cuscinetto. Cercando di mantenersi quanto pi\u00f9 possibile lontano dalle polemiche, osserv\u00f2 in prima persona gli sforzi compiuti dal deputato Frank P. Blair Jr. (un suo futuro sottoposto) per far rimanere lo stato federato nell'Unione.\nVerso la fine di aprile declin\u00f2 l'offerta rivoltagli dall'amministrazione governativa di assumere un ruolo all'interno del Dipartimento della Guerra come preludio a una possibile posizione di assistente del Segretario alla Guerra.\nSubito dopo il bombardamento e la battaglia di Fort Sumter esit\u00f2 a dedicarsi al servizio militare attivo, anzi giunse persino a ridicolizzare la richiesta del Presidente di raccogliere volontari con cui sedare la ribellione sudista entro tre mesi, affermando: \"\"Allo stesso modo potrebbe anche tentare di spegnere l'incendio scaturito da una casa in fiamme con degli spruzzi d'acqua usciti da una pistola giocattolo\".\nGi\u00e0 a maggio tuttavia si offr\u00ec di rientrare a pieno titolo in un corpo d'armata regolare; sia tramite il fratello senatore John Sherman sia attraverso altri collegamenti manovr\u00f2 per ottenere un incarico in tal senso. Il 3 giugno scrisse: \"Continuo ancora a pensare che sar\u00e0 una lunga guerra, a dispetto di tutti quelli che non riescono a crederci, molto lunga, molto pi\u00f9 lunga di qualsiasi pensiero politico attuale al riguardo\"\".\nRicevette un telegramma che lo riconvoc\u00f2 al cospetto di Lincoln il 7 di giugno.\nServizio nella guerra civile.\nPrimi incarichi e Bull Run.\nEra gi\u00e0 stato nominato colonnello e assegnato al 13\u00ba reggimento fanteria, effettivo dal 14 di maggio; si trattava in realt\u00e0 di un reggimento del tutto nuovo e ancora da formare e il primo comando fu quello di una brigata di volontari arruolati per tre mesi: il massimo periodo di tempo che ci si attendeva dovesse durare il conflitto.\nAlla sua testa, fu uno dei pochi ufficiali dell'Unione capace di distinguersi nella prima battaglia di Bull Run avvenuta il 21 luglio, dove venne ferito lievemente dalle pallottole al ginocchio e a una spalla; la disastrosa sconfitta lo port\u00f2 a mettere in discussione sia le proprie capacit\u00e0 come ufficiale sia il grado di preparazione delle truppe.\nIl presidente Lincoln tuttavia lo promosse a brigadier generale (a una stella) dei volontari, effettivo dal giorno 17 maggio, con anzianit\u00e0 di grado rispetto a Ulysses S. Grant, il suo futuro comandante; fu assegnato al \"Dipartimento di Cumberland\" a Louisville nel Kentucky sotto la guida di Robert Anderson, e a ottobre dello stesso anno gli succedette al comando.\nPens\u00f2 che il suo nuovo incarico contraddicesse la promessa fattagli da Lincoln di non ricevere troppo presto una posizione cos\u00ec importante e impegnativa.\nCrisi depressiva.\nSherman aveva ora la principale responsabilit\u00e0 della condotta militare per l'intero Kentucky, uno Stato di confine in cui le truppe confederate detenevano il controllo sia di Columbus che di Bowling Green ed erano inoltre presenti anche vicino a Cumberland Gap nel confinante Tennessee.\nFu colto del tutto improvvisamente da una profonda spossatezza, la tensione accumulata lo port\u00f2 ad essere eccessivamente pessimista sulle prospettive del suo comando e si lament\u00f2 spesso con il Governo federale per la scarsit\u00e0 di uomini ed equipaggiamento, tanto da arrivare a fornire stime esagerate della forza dei ribelli.\nCominciarono ad apparire anche rapporti della carta stampata assai critici nei suoi confronti, subito dopo una visita da parte del Segretario alla guerra Simon Cameron effettuata ad ottobre; all'inizio di novembre insistette fino allo stremo delle forze affinch\u00e9 fosse sollevato dall'incarico.\nFu prontamente sostituito da Don Carlos Buell e quindi trasferito a Saint Louis. A dicembre, oramai immerso in un vero e proprio disturbo depressivo fu messo in congedo dal generale Henry Halleck, comandante del neonato Dipartimento del Missouri, che lo considerava del tutto inadatto al compimento del dovere affidatogli. Se ne andr\u00e0 cos\u00ec a Lancaster nell'Ohio per cercare di recuperare le forze e riprendersi moralmente.\nMentre in questo lasso di tempo si trovava a casa, la moglie Ellen scrisse al fratello di lui, il senatore J. Sherman, chiedendo consigli sul da farsi; la donna si lament\u00f2 veementemente di \"\"quell'insana malinconia alla quale i membri della vostra famiglia sono soggetti\". Sherman in seguito scrisse che le preoccupazioni del comando \"mi avevano spezzato i nervi\"\", ed ammise di aver contemplato anche l'idea del suicidio. I suoi problemi risultarono ancor pi\u00f9 aggravati quando il \"Cincinnati Commercial\" lo descrisse come \"affetto da follia\".\nVerso la met\u00e0 di dicembre si era ristabilito a sufficienza dall'esaurimento nervoso per tornare in servizio. Nel marzo 1862 il comando di Halleck fu ridisegnato nella Divisione militare del Mississippi e ingrandito per unificare il quartier generale dell'intero Teatro Occidentale della guerra. I primi incarichi di Sherman dopo il suo ritorno riguardavano compiti di supporto nelle retrovie, inizialmente la gestione di un campo di addestramento nelle immediate vicinanze di Saint Louis e poco dopo al comando del Distretto di Cairo.\nAd un certo punto Halleck sugger\u00ec al comandante generale dell'esercito statunitense George McClellan che a Sherman potesse venire affidato il comando di una spedizione sul fiume Cumberland (sulle cui rive si trovava anche Fort Donelson), ma l'allora nuovo Segretario alla guerra Edwin McMasters Stanton obiett\u00f2 dicendo a Lincoln che qualsiasi \"\"spedizione... si riveler\u00e0 disastrosa sotto la guida del generale Sherman\".\nOperando dalla propria base situata a Paducah, nel Kentucky, forn\u00ec il supporto logistico per le operazioni di Grant volte a scatenare l'offensiva nella battaglia di Fort Donelson. Grant, il precedente comandante del Distretto di Cairo, aveva da poco ottenuto un pieno successo nell'importante battaglia di Fort Henry (6 febbraio) e a seguito di ci\u00f2 gli era stato conferito il comando dell'Armata del Tennessee.\nSebbene Sherman fosse tecnicamente l'ufficiale superiore in quel momento, scrisse al vincitore: \"mi sento ansioso nei tuoi riguardi, perch\u00e9 so che i confederati hanno concentrato le loro forze attraversando il fiume Tennessee, ma nonostante questo nutro fiducia in te: comandami in qualsiasi modo tu lo ritenga pi\u00f9 opportuno\"\".\nShiloh.\nDopo che Grant venne promosso Maggior generale, assumendo il comando del Distretto del Tennessee, il 1\u00ba marzo 1862 Sherman coron\u00f2 il suo \"sogno\" di servire sotto di lui venendo assegnato all'Armata del Tennessee in qualit\u00e0 di comandante della V Divisione. Il suo primo impegno militare importante fu quindi la battaglia di Shiloh.\nIl massiccio attacco confederato la mattina del 6 aprile colse di sorpresa la gran parte dei comandanti unionisti; Sherman stesso aveva ignorato i rapporti informativi ricevuti dagli ufficiali della milizia, ritenuti privi di fondamento, rifiutando di credere che Albert Sidney Johnston avrebbe lasciato la sua base di Corinth (Mississippi). Non prese alcuna precauzione, a parte aumentare la sorveglianza delle sentinelle, e non fece costruire nessuna linea di difesa, come abbattute n\u00e9 mandare in avanscoperta le pattuglie di ricognizione. Forse voleva evitare di apparire troppo allarmato, questo per sfuggire al tipo di critica che aveva gi\u00e0 ricevuto nel Kentucky. Scrisse alla moglie che, se avesse preso pi\u00f9 precauzioni, \"mi avrebbero chiamato di nuovo pazzo\".\nNonostante fosse stato colto impreparato dall'attacco, radun\u00f2 la propria divisione e condusse con ordine e metodo, combattendo tenacemente seppur in ripiegamento, e contribu\u00ec ad evitare una disastrosa disfatta. Trovando al termine della giornata Grant seduto sotto ad una quercia nell'oscurit\u00e0 mentre fumava un sigaro, Sherman sent\u00ec, secondo le sue parole \"un saggio ed improvviso istinto di non menzionare una possibile ritirata\". In quella che sarebbe diventata una delle conversazioni pi\u00f9 importanti della guerra disse semplicemente: \"\"Bene, Grant, abbiamo avuto il diavolo alle calcagna oggi, vero?\" Dopo uno sbuffo di sigaro questi rispose tranquillamente: \"S\u00ec, ma domani lo staniamo, per\u00f2\"\".\nSherman si dimostr\u00f2 fondamentale per il riuscito contrattacco dell'Unione del 7 aprile; rimase ferito due volte, alla mano e ad una spalla, e tre cavalli su cui montava furono colpiti uno dopo l'altro. La sua azione in combattimento fu elogiata sia da Grant sia da Halleck e dopo la battaglia fu promosso a maggior generale (a due stelle) dei volontari, con effetto dal 1\u00ba maggio.\nAlla fine di aprile una forza composta da 100.000 uomini guidati da Halleck, con Grant relegato a comandante in seconda, si mosse lentamente contro Corinth; Sherman comandava la divisione all'estremit\u00e0 esterna del fianco destro della formazione unionista, comandata da George H. Thomas. Poco dopo la conclusione vittoriosa dell'assedio di Corinth, avvenuta il 30 maggio, Sherman persuase Grant a non lasciare il comando, nonostante le gravi difficolt\u00e0 che stava affrontando con Halleck. Offr\u00ec al riguardo un esempio tratto dalla sua stessa vita: \"\"prima della battaglia di Shiloh fui abbattuto da una semplicistica affermazione giornalistica che mi dava del pazzo, ma quella singola battaglia mi diede una nuova linfa vitale e ora mi sento in perfetta forma\". Disse infine a Grant che, se fosse rimasto nell'esercito, \"qualche felice imprevisto potrebbe sempre ridarti il favore che meriti e la tua autentica posizione\"\".\nA luglio la situazione di Grant miglior\u00f2 notevolmente quando Halleck part\u00ec per il Teatro Orientale per diventare comandante generale dell'esercito statunitense; Sherman divenne il governatore militare cittadino a seguito della battaglia di Memphis.\nCampagna e assedio di Vicksburg.\nLe carriere di entrambi gli ufficiali ebbero modo di progredire considerevolmente dopo quel periodo. Nel caso di Sherman, ci\u00f2 fu almeno in parte dovuto al fatto che svilupp\u00f2 stretti legami personali con Grant durante i due anni in cui prestarono servizio insieme nel Teatro Occidentale.\nNel corso della lunga e complicata campagna di Vicksburg un giornale si lament\u00f2 del fatto che \"l'Union Army si stava rovinando nelle spedizioni da tartarughe [ mud-turtle expeditions ] sotto la guida di un ubriacone [Grant] il cui consigliere confidenziale [Sherman] era invece un pazzo\". I risultati militari conseguiti nel biennio 1862-63 rimasero alquanto altalenanti. Nel dicembre 1862 le forze sotto il suo comando subirono una severa sconfitta nella battaglia di Chickasaw Bluffs, appena a nord di Vicksburg\nPoco dopo fu ordinato al suo XV Corpo di unirsi a John Alexander McClernand nel suo riuscito assalto nella battaglia di Fort Hindman, generalmente considerato come un'operazione motivata da ragioni politiche, che distrasse preziose risorse dallo sforzo congiunto di conquistare l'importante snodo urbano del Mississippi.\nNella primavera del 1863, nell'assedio di Vicksburg, Sherman non manc\u00f2 di esprimere serie perplessit\u00e0 nei riguardi della saggezza della strategia militare decisamente poco ortodossa approntata di Grant; ma nonostante ci\u00f2 continu\u00f2 ad operare al meglio in quella campagna, sotto la diretta supervisione del proprio superiore.\nLo storico John D. Winters in \"The Civil War in Louisiana\" (1963) lo descrive nella maniera seguente:\nCampagna di Chattanooga.\nLa resa di Vicksburg avvenne il 4 luglio 1863, Giorno dell'Indipendenza, in perfetta sintonia con la parallela vittoria conseguita nella battaglia di Gettysburg, e Sherman si guadagn\u00f2 il rango di Brigadier generale dell'esercito regolare, insieme a quello che gi\u00e0 deteneva di Maggior Generale dei volontari. Quando la famiglia giunse dall'Ohio per visitare il suo campo nei pressi della citt\u00e0, suo figlio di nove anni, Willie, il \"piccolo sergente\", mor\u00ec per la febbre tifoide contratta durante il viaggio.\nIl comando delle forze operanti nell'Ovest venne quindi unificato sotto la direzione di Grant (la Divisione militare del Mississippi) e Sherman gli succedette alla guida dell'Armata del Tennessee. A seguito della sconfitta dell'Armata del Cumberland nella battaglia di Chickamauga da parte dell'Armata confederata del Tennessee diretta da Braxton Bragg, questa si venne a trovare sotto uno stretto assedio a Chattanooga.\nLe truppe di Sherman furono inviate in soccorso; durante il viaggio da Memphis il treno in cui si trovava arriv\u00f2 alla prima battaglia di Collierville proprio mentre la guarnigione unionista si trovava sotto attacco, l'11 ottobre 1863. Sherman prese il comando dei 550 soldati di guarnigione e riusc\u00ec a resistere e respingere i uomini della cavalleria confederata.\nNel mese di novembre, durante le fasi finali della campagna di Chattanooga, le forze affidategli riusciranno a conquistare velocemente l'obiettivo prefissato, la collinetta di \"Billy Goat\", a Nord della cresta montuosa (la battaglia di Missionary Ridge), solo per scoprire che in realt\u00e0 non faceva parte di essa, ma si trattava piuttosto di uno \"sperone\" distaccato e separato dalla dorsale principale da un burrone totalmente cosparso di rocce.\nQuando tent\u00f2 di attaccare a \"Tunnel Hill\" le sue truppe furono ripetutamente respinte dalla Divisione di Patrick Cleburne, la migliore unit\u00e0 dell'esercito di Bragg; gli sforzi di Sherman furono assistiti dal successo dell'attacco portato avanti da George H. Thomas il quale sfond\u00f2 al centro la linea nemica, un movimento originariamente inteso come semplice diversivo.\nSuccessivamente guid\u00f2 una colonna per soccorrere le forze al comando di Ambrose Burnside, che si pensava fossero in difficolt\u00e0 nella Campagna di Knoxville; nel febbraio del 1864 infine condusse la spedizione di Meridian per distruggere alcune infrastrutture confederate.\nCampagna di Atlanta.\nNonostante i risultati fino ad allora conseguiti fossero alquanto altalenanti, continu\u00f2 a mantenere la fiducia e l'amicizia di Grant, tanto che quando quest'ultimo venne chiamato dal presidente ad assumere l'incarico di comandante generale e la guida delle truppe dell'Union Army che combattevano nel Teatro Orientale, Sherman (ormai noto ai suoi soldati come \"lo zio Billy\") venne nominato a succedergli a capo della Divisione militare del Mississippi.\nIl nuovo ruolo comportava la direzione di tutte le operazioni belliche da svolgersi nel Teatro Occidentale; in una lettera indirizzata al nuovo generale in capo gli spieg\u00f2 con estrema chiarezza quale sarebbe stata la sua strategia militare per portare a termine positivamente la guerra, concludendo:\"se tu riesci a frustrare Robert Edward Lee e io posso marciare verso l'Oceano Atlantico penso proprio che lo zio Abe [Lincoln] ci dar\u00e0 infine il suo consenso a lasciarci almeno venti giorni di licenza per poter vedere i nostri familiari\".\nProcedette quindi ad invadere lo Stato della Georgia con tre eserciti: l'Armata del Cumberland, forte di uomini sotto il comando di George H. Thomas; l'Armata del Tennessee, con James B. McPherson a capo di uomini ed infine l'Armata dell'Ohio formata da soldati comandati da John Schofield.\nCondusse la campagna di Atlanta con una lunga serie di manovre e di scaramucce, attraverso il terreno montuoso, contro l'Armata confederata del Tennessee diretta da Joseph Eggleston Johnston; tentando un assalto diretto solo nella sanguinosa ed inconcludente battaglia di Kennesaw Mountain. A luglio il \"troppo cauto\" Johnston fu sostituito dal pi\u00f9 aggressivo John Bell Hood il quale si azzard\u00f2 a sfidarlo apertamente in diversi scontri campali risoltisi con la disfatta sudista.\nNel frattempo, ad agosto: \"venni a sapere che mi era stato concesso il grado militare di maggior generale nell'esercito regolare, il che giunse del tutto inaspettato, e nemmeno desiderato almeno fino a quando non fossi riuscito a conquistare Atlanta\". La nomina non sar\u00e0 per\u00f2 ratificata dal Senato fino al dicembre seguente.\nLa campagna si concluse con un pieno successo il 2 settembre 1864 con la presa della citt\u00e0, dopo che Hood si ritrov\u00f2 costretto ad abbandonarla; un risultato che rese il suo nome sempre pi\u00f9 familiare all'opinione pubblica dell'Unione e che sicuramente contribu\u00ec a garantire la rielezione dello stesso Abraham Lincoln alla presidenza nelle elezioni presidenziali del 1864 con una maggioranza schiacciante.\nAd agosto il Partito Democratico aveva scelto come proprio candidato George McClellan, il famoso ex comandante generale unionista, e sembrava quantomeno assai probabile che il presidente in carica avrebbe finito con l'essere sconfitto; se ci\u00f2 si fosse realmente verificato avrebbe forse potuto significare la vittoria dei ribelli secessionisti, poich\u00e9 il programma politico di McClellan richiedeva \"negoziati di pace\" immediati basati sul riconoscimento dell'indipendenza degli Stati Confederati d'America.\nIn questo modo la cattura di Atlanta, giungendo esattamente in quel momento cruciale, pu\u00f2 anche essere considerata come il maggior contributo di Sherman alla causa della democrazia e del repubblicanesimo cos\u00ec come li aveva sempre intesi il presidente.\nDopo aver ordinato ai civili di abbandonare immediatamente la citt\u00e0 alla met\u00e0 di settembre, diede istruzioni precise affinch\u00e9 tutti gli edifici militari e governativi venissero dati alle fiamme: questo doveva costituire un precedente per il comportamento dei suoi eserciti nell'immediato futuro.\nMarcia verso il mare.\nPer tutti i mesi di settembre e ottobre Sherman tent\u00f2 di attaccare sia nella Georgia del nord che in Alabama le forze di John Bell Hood, il quale per\u00f2 cerc\u00f2 sempre di evitare in tutti i modi lo scontro, mentre nel contempo arriv\u00f2 a minacciare seriamente le linee di comunicazioni unioniste verso Nord.\nAlla fine il generale ottenne dai suoi superiori l'approvazione di un piano per cui si sarebbe staccato dalle sue linee di rifornimento e avrebbe iniziato a marciare verso Sud; questo dopo aver informato Grant che avrebbe potuto \"far gridare di dolore la Georgia\". Ci\u00f2 contribu\u00ec ad aumentare la minaccia di un trasferimento in massa delle truppe sudiste di Hood in direzione del Tennessee. Minimizzando questa minaccia, Sherman avrebbe detto che sarebbe riuscito a \"dare anche a [Hood] le sue razioni\" se solo si fosse azzardato ad andare in quella direzione: \"i miei interessi principali ora sono al sud\"; lasci\u00f2 le forze di George H. Thomas e John Schofield ad occuparsi dell'avversario; queste sbaragliarono l'esercito nemico prima nella battaglia di Franklin (30 novembre) e poi anche nella battaglia di Nashville (15-16 dicembre).\nNel frattempo, dopo le elezioni di novembre, inizi\u00f2 la marcia con uomini al seguito con l'obiettivo di raggiungere il porto di Savannah, vivendo in larga parte di quello che la terra offriva al loro passaggio e causando, secondo la sua stessa stima, oltre 100 milioni di dollari in danni alle propriet\u00e0.\nLe devastazioni furono spiegate come una nuova tattica messa a punto dallo stesso Sherman per demoralizzare il nemico e ridurre la sua capacit\u00e0 combattiva. Alla fine di questa campagna, conosciuta come la Marcia verso il mare di Sherman, le sue truppe conquistarono Savannah il 21 dicembre 1864; il generale quindi invi\u00f2 un famoso messaggio a Lincoln, offrendogli la citt\u00e0 come fosse un dono di Natale.\nIl successo conseguito ricevette un'ampia copertura sulla stampa nordista in un momento in cui Grant sembrava fare ben pochi progressi nella sua lotta contro l'Armata Confederata della Virginia Settentrionale di Robert Edward Lee. Al Congresso venne presentato un disegno di legge per promuovere Sherman al grado militare di tenente generale, probabilmente con l'intenzione di sostituirlo a Grant come comandante dell'Union Army.\nSherman scrisse sia al collega che a suo fratello, il senatore John Sherman, respingendo con veemenza qualsiasi promozione del genere. Secondo un resoconto del tempo fu intorno a quell'epoca che il generale fece la sua memorabile dichiarazione di lealt\u00e0 a Grant: \"egli \u00e8 un grande generale. Lo conosco molto bene. Era vicino a me quando ero pazzo e stavo vicino a lui quando era ubriaco; e ora, signore, ci sopportiamo sempre\".\nMentre si trovava a Savannah apprese da un giornale che il proprio figlioletto di pochi mesi Charles Celestine era morto proprio mentre lui si trovava in marcia; non aveva ancora mai avuto l'occasione di vederlo.\nCampagna delle Caroline.\nNella primavera del 1865 Grant ordin\u00f2 a Sherman di imbarcare il suo esercito sui vaporetti per unirsi a lui per affrontare il Generale Lee in Virginia. Sherman, invece, convinse Grant a lasciarlo marciare a nord attraverso gli Stati della Carolina, per distruggere qualunque cosa che avesse un valore militare, proprio come aveva fatto nella Georgia: il suo interesse principale era il Sud Carolina, il primo Stato che aveva proclamato la secessione dall'Unione, la cui conquista avrebbe causato un duro contraccolpo sul morale dell'esercito Confederato. Il suo esercito, quindi, avanz\u00f2 a nord, attraverso il Sud Carolina, incontrando una scarsa opposizione da parte delle truppe del generale Joseph E. Johnston.\nResa confederata.\nIl 17 febbraio 1865 Sherman conquist\u00f2 Columbia, la capitale del Sud Carolina. La zona centrale della citt\u00e0 venne distrutta da incendi che durarono tutta la notte; ci furono molte polemiche riguardo all'incendio della citt\u00e0, con alcuni che sostenevano che il fuoco fosse un fatto accidentale, mentre altri affermavano che fosse stato un deliberato atto di vendetta, mentre una terza ipotesi attribuiva l'incendio alla ritirata dei Confederati che avrebbero bruciato le balle di cotone al momento della fuga dalla citt\u00e0.\nSherman continu\u00f2 a marciare attraverso il Nord Carolina, e le sue truppe causarono pochi danni rispetto a quelli causati nel Sud perch\u00e9 il nord era considerato uno stato che aveva aderito alla causa confederata in maniera pi\u00f9 riluttante. Nel suo ultimo combattimento significativo Sherman sconfisse l'esercito del generale Johnston nella battaglia di Bentonville.\nA fine marzo lasci\u00f2 per poco tempo le sue forze per andare a City Point, Virginia, e incontrare Grant. Anche Lincoln si trovava l\u00ec, e questo permise l'unico incontro dei tre insieme durante la guerra.\nSherman si incontr\u00f2 con Johnston a Bennett Place nella contea di Durham nel Nord Carolina per negoziare la resa Confederata. Alle richieste di Johnston e del presidente confederato Jefferson Davis, Sherman offr\u00ec condizioni che riguardavano sia l'aspetto politico che quello militare, malgrado non avesse alcuna autorizzazione per dettare queste condizioni n\u00e9 dal generale Grant, n\u00e9 dal governo degli Stati Uniti.\nWashington si rifiut\u00f2 di riconoscere il trattato di resa, cosa che caus\u00f2 una lunga ed aspra polemica tra Sherman e il Segretario alla guerra Edwin McMsters Stanton. La confusione su questa questione dur\u00f2 fino al 26 aprile quando Johnston, ignorando le istruzioni del presidente Davis, accett\u00f2 i termini della resa che si riferivano alla situazione militare, e formalmente fece arrendere il suo esercito e tutte le forze confederate della Carolina (Nord e Sud), della Georgia e della Florida.\nDopo la guerra.\nComandante di Dipartimento e Ricostruzione.\nNel giugno 1865, due mesi dopo la resa di Appomattox, ricevette il suo primo incarico dopo la guerra. Fu posto al comando della Divisione Militare del Mississippi, poi diveniuta Divisione Militare del Missouri, che comprendeva un territorio che partiva dal fiume Mississippi alle Montagne Rocciose. I suoi sforzi si concentrarono sul proteggere le principali vie di comunicazione, in particolare le ferrovie, dagli attacchi delle forze indiane ostili.\nPochissime furono le azioni militari contro gli indiani durante il mandato di Sherman. La sua strategia infatti consisteva nell'allungare i tempi delle trattative per raccogliere risorse e truppe e per permettere il completamento delle ferrovie Union Pacific e Kansas Pacific. Durante questo periodo fece parte della Commissione per la Pace con gli Indiani. Sebbene la commissione fosse responsabile per le trattative che portarono al Trattato di Medicine Lodge e del Trattato di Fort Laramie, Sherman non fu direttamente coinvolto in esse perch\u00e9 richiamato a Washington. Fu comunque decisivo nelle negoziazioni di altri trattati, come quello che ha portato l'allontanamento dei Navajo da Bosque Redondo. Quando nel 1868 il Trattato di Medicine Lodge fu rotto, Sherman autorizz\u00f2 il suo subordinato a condurre una campagna invernale (di cui fece parte la battaglia del Washita). Sherman fu coinvolto nel processo a Satanta e Grande Albero: ordin\u00f2 infatti che i due capi indiani fossero trattati come comuni criminali per il loro ruolo nell'assalto al treno di Henry Warren.\nGenerale d'Armata.\nIl 25 luglio 1866 il Congresso cre\u00f2 il rango di \"General of the army \" (l'attuale Capo di Stato maggiore dell'esercito) per il Generale Grant e promosse Sherman al grado di \"lieutenant general\" (Tenente Generale, generale a tre stelle).\nQuando Grant divenne presidente degli Stati Uniti, nel 1869, Sherman fu nominato comandante generale dell'esercito degli Stati Uniti e, dopo la morte di John Aaron Rawlins, Sherman lo sostitu\u00ec per un mese come Segretario della guerra ad interim.\nUno dei suoi pi\u00f9 significativi contributi come capo dell'esercito fu la creazione della Scuola di comando, l'attuale \"Command and General Staff College\", a Fort Leavenworth nel Kansas. In questo periodo si segnalano parecchie divergenze con il Segretario della guerra William W. Belknap perch\u00e9 a suo parere si era impossessato di molti dei poteri del Comandante generale, rendendo il suo un ruolo privo di veri poteri.\nSherman inoltre si scontr\u00f2 con coloro che criticavano la condotta dell'esercito e i massacri degli indiani. Per sfuggire a queste difficolt\u00e0 dal 1874 al 1876 trasfer\u00ec il suo quartier generale da Washington a Saint Louis, e ritorn\u00f2 a Washington solo dopo la nomina di Alphonso Taft a Segretario della guerra e la promessa di maggiori poteri.\nLa preoccupazione principale di Sherman nel periodo dell'incarico a Comandante Generale fu quella di proteggere l'opera di costruzione delle linee ferroviarie dagli attacchi degli Nativi americani degli Stati Uniti d'America ostili; si dedic\u00f2 principalmente a rendere sicuri i territori del West, soprattutto per facilitare il passaggio e lo stanziamento di nuovi coloni, attraverso la continuazione delle guerre indiane. Tre campagne significative di questa fase furono la guerra modoc, la grande guerra Sioux del 1876 e la guerra dei Nasi Forati.\nNelle sue campagne contro le trib\u00f9 indiane, Sherman utilizz\u00f2 la stessa strategia usata durante la Guerra civile che prevedeva non soltanto la sconfitta dei soldati nemici, ma anche la distruzione delle risorse materiali che avrebbero potuto essere d'aiuto agli indiani. La strategia che attu\u00f2 incluse la decimazione dei bufali che rappresentavano la risorsa di cibo primaria per gli indiani del Nord America.\nNel 1875 Sherman pubblic\u00f2 le sue memorie in due volumi.\nDurante le elezioni del 1876, i democratici del sud che appoggiavano Wade Hampton in Sud Carolina usarono la violenza per intimidire gli elettori afroamericani. Il governatore repubblicano Daniel Chamberlain chiese al presidente Grant l'intervento dell'esercito per fermare i tumulti. Nell'ottobre del 1876 incaric\u00f2 Sherman di riunire tutte le forze disponibili nella regione atlantica e di mandarli in Sud Carolina per fermare le sommosse.\nSherman si dimise dall'incarico di comandante generale il 1\u00ba novembre 1883, e si ritir\u00f2 definitivamente dall'esercito l'8 febbraio 1884.\nGli ultimi anni.\nVisse gli ultimi anni di vita a New York. Continu\u00f2 a tenersi in contatto con altri veterani della guerra civile e divenne un richiesto oratore in banchetti e cene. Gli fu proposto dai Repubblicani di candidarsi alle elezioni presidenziali del 1884, ma declin\u00f2 l'offerta affermando: \"non accetter\u00f2 se nominato e non prester\u00f2 servizio se eletto\".\nLa morte.\nSherman mor\u00ec il 14 febbraio 1891 a New York; ci fu un grande funerale nella sua casa. Poi il corpo fu trasportato a Saint Louis dove, il 21 febbraio, si svolse un altro servizio funebre celebrato da suo figlio, Thomas Ewing Sherman, sacerdote gesuita. Il presidente degli Stati Uniti Benjamin Harrison mand\u00f2 un telegramma alla famiglia e ordin\u00f2 che le bandiere nazionali fossero tenute a mezz'asta.\nUno degli uomini che trasport\u00f2 la bara in chiesa fu l'ex generale confederato Joseph E. Johnston che, forse per essere stato sotto la pioggia nel corso della cerimonia, contrasse una polmonite che lo port\u00f2 alla morte. Sherman oggi riposa nel cimitero del Calvario a Saint Louis, Missouri.\nSchiavit\u00f9 ed emancipazione.\nSebbene si opponesse alla schiavit\u00f9, Sherman non fu un abolizionista prima della guerra. Le sue azioni militari del 1864 e del 1865 liberarono molti schiavi che si unirono alla sua marcia attraverso la Georgia e il Nord e Sud Carolina. Impressionato dalla loro industriosit\u00e0 e lealt\u00e0, Sherman inizi\u00f2 a pensare al futuro degli schiavi liberati e al miglioramento della loro condizione. Il 12 gennaio 1865, Sherman si incontr\u00f2 a Savannah con il Segretario di Guerra Stanton e con venti leader neri locali. Quattro giorni dopo emise lo \"Special Field Orders, No. 15\" riguardante i schiavi liberati e rifugiati neri, affidando al generale Rufus Saxton, un abolizionista del Massachusetts che in precedenza si era occupato dell'arruolamento di soldati neri, di implementare il piano. La direttiva, che divenne la base dell'affermazione che il governo Unionista aveva promesso agli schiavi liberati \"40 acri e un mulo\", fu revocata nello stesso anno dal presidente Andrew Johnson.\nStrategie.\nSherman non fu un tattico brillante, fu invece un eccellente organizzatore e soprattutto uno stratega magistrale. B.H. Liddell Hart lo ha considerato un maestro del cosiddetto approccio indiretto, come dimostrato dalla sua condotta nella campagna di Atlanta. Lo studio delle manovre di Sherman \u00e8 stato decisivo nella definizione della sua dottrina della tattica e della strategia nella guerra meccanizzata, che a sua volta ha influenzato Heinz Guderian per la Blitzkrieg e l'uso dei carri armati da parte di Erwin Rommel durante la seconda guerra mondiale.\nGuerra totale.\nCome Grant, Sherman era convinto che fosse necessario abbattere la capacit\u00e0 strategica, economica e psicologica confederata di raccogliere risorse per finanziare la guerra. Per far questo non esit\u00f2 a mettere in pratica tattiche di terra bruciata.\nL'avanzata delle truppe di Sherman furono caratterizzate da enormi devastazioni che riguardarono sia risorse civili sia infrastrutture militari e non. Anche se il saccheggio era ufficialmente proibito, gli storici sono in disaccordo su quanto bene questa proibizione fosse fatta rispettare.\nL'efficienza con cui l'armata di Sherman port\u00f2 avanti la devastazione fu impressionante. Diventarono famose le cosiddette \"cravatte di Sherman\", ovvero la pratica messa in atto dalle forze unioniste di scaldare le rotaie dei treni fino a che non era possibile intrecciarle intorno a tronchi d'albero. Sherman divenne una figura controversa in seguito ad accuse di crimini di guerra.\nI danni procurati dalle forze di Sherman riguardarono solo le propriet\u00e0, e sembra che le perdite civili fossero state molto poche.\nMonumenti.\n\u00c8 stato chiamato col suo nome il pi\u00f9 grande essere vivente, una sequoia gigante nel Parco nazionale di Sequoia in California.\nUn altro omaggio al suo nome \u00e8 stato dato al carro armato medio \"M4 Sherman\" della seconda guerra mondiale.\nIl General William Tecumseh Sherman Monument \u00e8 una statua equestre ritraente Sherman; si trova nella Sherman Plaza, che fa parte del President's Park a Washington.\nUna statua di Sherman, opera di Augustus Saint-Gaudens, si trova al centro della Grand Army Plaza di Manhattan, a New York.\nCultura di massa.\nLa figura del generale Sherman \u00e8 al centro o appare in numerose opere, tra le quali si possono ricordare: la canzone della guerra civile americana Marching Through Georgia di Henry Clay Work, il poema di Herman Melville \"The March to the Sea\", nel documentario \"Sherman's March\" di Ross McElwee, nel romanzo La marcia di E. L. Doctorow.\nIl generale Sherman appare in vari episodi della serie western a fumetti \"Magico Vento.\""}
{"id": "464502", "revid": "339392", "url": "https://it.wikipedia.org/wiki?curid=464502", "title": "Super Io", "text": ""}
{"id": "464503", "revid": "547992", "url": "https://it.wikipedia.org/wiki?curid=464503", "title": "Dinomene il Giovane", "text": "Biografia.\nEra figlio di Gerone I e nipote di Dinomene il Vecchio, fondatore della dinastia dei Dinomenidi. Nel 476 a.C. il tiranno di Syrakousai conquist\u00f2 Katane. Dopo aver esiliato tutti gli abitanti a Leontinoi e averla ripopolata con nuovi coloni siracusani e greci, la ribattezz\u00f2 Etna e nel 470 a.C. la affid\u00f2 al figlio, Dinomene appunto, che fu probabilmente affidato da Gerone allo zio Polizelo.\nNel periodo in cui il siracusano govern\u00f2 la citt\u00e0, Eschilo forse visit\u00f2 Etna e compose la tragedia (oggi perduta) chiamata \"Le Etnee\".\nDinomene comp\u00ec un viaggio in Grecia in rappresentanza del padre per consegnare ad Olimpia i doni che il tiranno aretuseo aveva vinto nelle precedenti olimpiadi e li dedic\u00f2 alla divinit\u00e0 greca con un epigramma che cos\u00ec recitava:\nQuando il padre Gerone mor\u00ec, Dinomene fece trasportare il corpo da Catania a Siracusa e qui vi fece costruire un degno sepolcro che fu onorato da tutti i suoi sudditi. Nel 466 a.C. Dinomene, in veste di tiranno del regno catanese lasciatogli dal padre, entr\u00f2 in contrasto con suo zio Trasibulo, il quale voleva riaffermare la potenza siracusana sulle terre etnee.\nNel 465 a.C. Trasibulo fu vittima della rivoluzione che scatur\u00ec nella citt\u00e0 aretusea e che port\u00f2 alla riaffermazione della democrazia e al suo esilio verso Locri.\n\u00c8 certo che Dinomene fosse ancora vivo e probabilmente esposto al potere sociale, poich\u00e9 Aristotele ci informa che durante la concitata fase rivoluzionaria, le fazioni siracusane si divisero e una grande parte di esse, composta da circa 10.000 cittadini ex-mercenari devoti alla tirannide che aveva dato loro il diritto di cittadinanza, appoggiati da chi ricordava positivamente il regno di Gelone, proposero di mettere a capo di Siracusa il figlio di Gerone I, nonch\u00e9 nipote di Dinomene di Gela, Dinomene di Catania.\nTrionf\u00f2 infine la fazione democratica che stabil\u00ec sulle orme ateniesi il concetto di governo democratico oligarchico. Non si ebbe pi\u00f9 alcuna notizia su Dinomene. Poco tempo dopo la fine della rivoluzione inizi\u00f2 la guerra della Sinteleia che coinvolse le citt\u00e0 siciliane guidate da Ducezio il re di Siculi, il quale voleva riportare in auge la cultura sicula e porre fine al dominio siceliota.\nTra le terre coinvolte nelle battaglie siciliane vi furono Aitna e Katane, reame di Dinomene, liberate dal potere aretuseo dopo l'intervento di Ducezio. Le cronache non riportano in questa occasione il nome di Dinomene, per cui non pu\u00f2 dirsi con certezza se vi prese parte o meno e quando ebbe termine il suo governo."}
{"id": "464510", "revid": "106908", "url": "https://it.wikipedia.org/wiki?curid=464510", "title": "Louis Finot (archeologo)", "text": "Nel 1898 \u00e8 nominato direttore della \"Mission arch\u00e9ologique en Indochine\", che nel 1900 cambier\u00e0 nome diventando la prestigiosa \"\u00c9cole fran\u00e7aise d'Extr\u00eame-Orient\", con sede ad H\u00e0 N\u1ed9i. Direzione che manterr\u00e0 fino al 1904, e poi dal 1914 al 1918, dal 1920 al 1926 ed infine dal 1928 al 1930."}
{"id": "464514", "revid": "6066", "url": "https://it.wikipedia.org/wiki?curid=464514", "title": "Barocca", "text": ""}
{"id": "464521", "revid": "6066", "url": "https://it.wikipedia.org/wiki?curid=464521", "title": "Filippo Della Valle", "text": ""}
{"id": "464527", "revid": "44638", "url": "https://it.wikipedia.org/wiki?curid=464527", "title": "Monarchie costituzionali", "text": ""}
{"id": "464528", "revid": "30610", "url": "https://it.wikipedia.org/wiki?curid=464528", "title": "Cotoletta", "text": "Cotoletta (dal francese \"c\u00f4telette\", \"c\u00f4te\": \"costoletta\") si riferisce a:\nNella cucina italiana.\nFamosa \u00e8 la cotoletta alla milanese, generalmente una fetta di vitello impanata e fritta nel burro. Ne \u00e8 variante la cosiddetta \"orecchia d'elefante\", cotoletta cos\u00ec chiamata per la forma e solitamente servita con contorno di verdure miste.\nAltri tipi di cotoletta possono essere la cotoletta alla bolognese (col prosciutto), la \"fald\u00eca\" di cavallo piacentina e le cotolette \"alla valtellinese\", \"alla veneta\", \"alla valdostana\", \"alla siciliana\" e alla \"napoletana\". A Roma e in provincia invece viene comunemente chiamata \"fettina panata\" quella con il vitello, a differenza della \"cotoletta di abbacchio\".\nIn quasi tutte le regioni d'Italia si definiscono impropriamente cotolette fettine di carne magra impanate a base di spalla, coscia di manzo o petto di pollo.\nNella cucina indiana.\nNella cucina indiana il termine pu\u00f2 essere anche usato per il corrispettivo piatto, che \u00e8 un tortino vegetariano fritto.\nNella cucina giapponese.\nLa cotoletta fu introdotta in cucina giapponese durante il periodo Meiji, in un ristorante di cucina occidentale nel distretto di Ginza, Tokyo. La pronuncia giapponese di \"cotoletta\" \u00e8 \"katsuretsu\". Nella cucina giapponese, \"katsuretsu\" o semplicemente \"katsu\" \u00e8 in realt\u00e0 il nome per la variante giapponese del viennese \"schnitzel\", una cotoletta impanata. Una variante della cotoletta molto comune \u00e8 il \"tonkatsu\", per il quale viene utilizzata la carne di maiale.\nNella cucina statunitense.\nDagli Stati Uniti arriva la cotoletta di pollo, a base di petto o di altre sue parti e diffusa in tutto il mondo anche grazie ai fast food. La cotoletta \u00e8 preparata passando carne di pollo in farina, uova e pangrattato, e poi friggendola in padella con olio o burro."}
{"id": "464529", "revid": "439868", "url": "https://it.wikipedia.org/wiki?curid=464529", "title": "Ostend", "text": "Ostend \u00e8 un quartiere (\"Stadtteil\") della citt\u00e0 di Francoforte sul Meno. \nAppartiene al distretto Innenstadt IV."}
{"id": "464532", "revid": "2117580", "url": "https://it.wikipedia.org/wiki?curid=464532", "title": "Favor debitoris (principio generale)", "text": "L'espressione favor debitoris sta a indicare un asserito sbilanciamento dell'ordinamento giuridico a tutela del debitore che costituirebbe principio generale del diritto civile.\nOrigine storica.\nNato intorno alla fine del 1700, quando la legislazione rivoluzionaria francese volle iniziare a proteggere la classe sociale popolare, oppressa dai debiti. In questo disegno si inseriva pure una legge del 1793, che abol\u00ec in Francia l'arresto personale per debiti.Nel Codice Napoleonico, a tale principio si ispirarono varie norme, soprattutto quelle in materia di credito ipotecario, che consentivano ad ogni cittadino di iscrivere ipoteca su s\u00e9 stesso a fini di finanziamento.Lo scopo indirettamente perseguito era per\u00f2 quello di tutelare non tanto i piccoli contadini e il popolino, bens\u00ec le nuove classi sociali emergenti dalla media borghesia, cio\u00e8 quei mercanti che impegnavano il proprio capitale non solo per acquistare i beni tolti alla chiesa ed all'aristocrazia, ma anche per incrementare la produzione e gli scambi. Nella codificazione italiana dell'Ottocento, si evidenziava una distinzione tra disciplina civilistica (che ad esempio prevedeva il principio nominalistico, i soli interessi legali per il danno da mora nel pagamento dei debiti pecuniari, ecc.) e la disciplina del commercio (dove al contrario era assecondata una politica ispirata al \"favor creditoris\", cio\u00e8 di favore per i commercianti e gli imprenditori, artefici del fenomeno di accumulazione capitalistica).\nNormativa attuale.\nDalla Relazione al Codice civile del 1942 emerge chiaramente l'idea secondo cui il rapporto fra debitori e creditori deve essere un rapporto paritario, sostanzialmente neutro nei confronti sia degli uni che degli altri.Tendenzialmente, il Codice civile non d\u00e0 rilievo particolare alla situazione economica e sociale del debitore n\u00e9 del creditore (salvo ipotesi eccezionali), e ripudia il principio del \"favor debitoris\", collocandolo alla stregua di un \"antico pregiudizio\", dando invece spazio alle regole macroeconomiche di politica monetaria e fiscale.La giurisprudenza, addirittura capovolgendo l'impianto ottocentesco, individua nella prassi i \"creditori deboli\" nei confronti dei \"debitori forti\" (quelli che beneficiano del fenomeno inflativo e svalutativo, delle clausole protettive dell'erosione del potere di acquisto della moneta, nonch\u00e9 della distribuzione di alcuni oneri sociali su tutta la collettivit\u00e0) ed individua alcune norme che ancora darebbero rilievo al principio del \"favor debitoris\".\nLe argomentazioni.\nPer lungo tempo ci si \u00e8 chiesti se, nonostante la sostanziale apparenza neutra del codice, non esista invece un principio generale di \"Favor Debitoris\". Per l'avvaloramento di questa tesi si \u00e8 fatto ricorso ad una moltitudine di esempi pratici, come la teoria dell'inesigibilit\u00e0 della prestazione in caso di impossibilit\u00e0 che mitiga un rigidissimo art. 1218, le norme sulla rescissione in materia di lesione generale o stato di bisogno, la riduzione della clausola penale manifestatamente iniqua e ancora il divieto di patto commissorio nonch\u00e9 l'estesa e specifica normativa del Codice del Consumo.\nL'articolo 1224 del Codice civile.\n\u00c8 la norma cardine in tema di inadempimento delle obbligazioni pecuniarie: la Cassazione ha dato dell'art. 1224 un'interpretazione pi\u00f9 favorevole per il debitore, affermando che:\nGli articoli 1370, 1371 e 1469-\"quater\" del Codice civile.\nQueste tre norme, per la dottrina, ribadiscono il principio della cd. \"interpretatio contra stipulatorem\", e dunque del \"Favor Debitoris\", rispettivamente per i contratti di massa, per i contratti a titolo gratuito e per i contratti del consumatore, dove il predisponente (o il dante causa o il professionista) gode di una maggiore forza contrattuale della quale, per\u00f2, non pu\u00f2 approfittarne a discapito dell'altro contraente.\nIn conclusione.\nCome suddetto non si deve per\u00f2 ritenere che la parte del debitore sia sempre la pi\u00f9 debole economicamente, egli pu\u00f2 essere ad esempio persona assai pi\u00f9 facoltosa dell'eventuale creditore; nel caso specifico il codice evita di intromettersi negli accordi fra privati (escluse le situazioni di manifesto squilibrio vd. rescissione). Si pu\u00f2 quindi affermare che il \"Favor Debitoris\" non \u00e8 stato utilizzato come principio generale dal nostro legislatore durante la stesura del codice, ma non negare che in alcuni specifici casi influenzi la redazione delle varie disposizioni."}
{"id": "464535", "revid": "287204", "url": "https://it.wikipedia.org/wiki?curid=464535", "title": "Alizee", "text": ""}
{"id": "464537", "revid": "793215", "url": "https://it.wikipedia.org/wiki?curid=464537", "title": "Regno di Caer Guendoleu", "text": "Caer Guendoleu in origine faceva parte del reame nordico dell'Y Gogledd Hen. In seguito alla disgregazione di questo stato, divenne un regno indipendente, sul quale sembra che abbia all'inizio dominato Ceidio, figlio di re Einion dell'Ebrauc (figlio di re Mor dell'Y Gogledd Hen). Dopo la morte di quest'ultimo, il regno fu diviso tra i figli Eliffer (che prese per s\u00e9 l'Ebrauc) e Ceidio (a cui and\u00f2 la regione a nord del Solway). \nL'indipendenza del regno non dur\u00f2 a lungo. Quando il figlio di Ceidio, Gwenddoleu, mor\u00ec nella battaglia di Arfderydd (573), suo cugino, re Urien del Rheged, assunse il controllo del Caer Guendoleu. Urien lo diede ai suoi fratelli e probabilmente il Caer Guendoleu divenne un regno dipendente del Rheged.\nQuando il Rheged settentrionale pass\u00f2 nelle mani della Northumbria (VII secolo), il Caer-Guendoleu fu inglobato dallo Strathclyde, entrando a far parte di quei conosciuti come Cumbria. "}
{"id": "464538", "revid": "767487", "url": "https://it.wikipedia.org/wiki?curid=464538", "title": "Apparat", "text": "Si occupa di musica elettronica, sebbene unisca nella sua musica vari generi.\nPubblica i suoi dischi su Shitkatapult Records, un'etichetta di cui \u00e8 anche proprietario.\nBiografia.\nApparat vive e lavora a Berlino. All'inizio della sua carriera componeva musica techno orientata soprattutto all'ambito dance-floor, ma in pochi anni ha sviluppato caratteristiche sonore pi\u00f9 vicine al mondo ambient. Recentemente ha dichiarato che \u00e8 \"pi\u00f9 interessato nel disegnare suoni piuttosto che semplici beats\".\nNel 1997 Apparat si \u00e8 trasferito dalla Germania orientale a Berlino. Egli ricorda questo evento come una tappa fondamentale della sua carriera ed una delle decisioni pi\u00f9 riuscite della sua vita. L\u00ec incontra diverse personalit\u00e0 tra cui T. Raumschmiere, con cui diventer\u00e0 comproprietario dell'etichetta di produzioni ShitKatapult Records per la quale sono finora uscite la maggior parte delle sue produzioni.\nNel 2004 ha partecipato ad una delle \"session\" di John Peel e le rielaborazioni delle registrazioni sono in parte finite sull'Ep Silizium.\nNel 2006 ha collaborato con Ellen Allien nell'album Orchestra of Bubbles.\nNel 2007 ha creato una propria band, con Raz Ohara al piano e J\u00f6rg Waehner alla batteria, componendo cos\u00ec le musiche per l'album \"Walls\". Importante, nei loro live, \u00e8 la collaborazione con gli artisti visuali tedeschi Transforma.\nNel 2009 assieme agli amici Modeselektor ha ripreso il progetto Moderat, nato a Berlino nel 2002 con il primo EP \"Auf Kosten der Gesundheit\", ma mai portato avanti fino al 2009 per disaccordi artistici e di pianificazione dello stesso. Tutto ci\u00f2 pubblicando un album dallo stesso titolo del progetto che ha riscosso un ottimo successo di critica; l'album \u00e8 uscito su etichetta BPitch Control.\nNell'aprile dello stesso anno ha ricevuto il premio Qwartz Dancefloor in occasione della quinta edizione dei Qwartz Electronic Music Awards.\nNel 2014 firma la colonna sonora del film \"Il giovane favoloso\", basato sulla vita di Giacomo Leopardi e diretto da Mario Martone, e nel 2018 quella del film \"Capri-Revolution\", diretto sempre da Martone.\nIl suo pezzo pi\u00f9 celebre, \"Goodbye\", venne utilizzato nelle serie televisive \"Breaking Bad\", \"Dark\", \"Maltese - Il romanzo del Commissario\", nel film \"Il giovane favoloso\" e nel trailer del film \"Prisoners\". Dal 2017 al 2020 il brano \u00e8 stato usato come sigla della serie tedesca Dark, prodotto di punta di Netflix.\nNel 2020 pubblica la serie di quattro capitoli \"Soundtracks\", che raccoglie le colonne sonore da lui composte, fra cui quella di \"D\u00e4monen\", un'opera teatrale basata su \"I demoni\" di F\u00ebdor Dostoevskij.\nStile.\nLo stile dell'artista non si limita ad un solo genere ma miscela musica elettronica, IDM, glitch, la Techno, la beat sperimentando contaminazioni con la musica classica, di cui utilizza prevalentemente gli archi."}
{"id": "464539", "revid": "1745361", "url": "https://it.wikipedia.org/wiki?curid=464539", "title": "Peito", "text": "Peito o Pito () \u00e8 la divinit\u00e0 o daimona della mitologia greca personificante la persuasione (la quale \u00e8 \u00abauspicabile nelle relazioni amorose\u00bb ed \u00e8 denominata presso i Romani Suada o Suadela), della seduzione e della \"persuasione retorica\".\nSpesso compare, con le Cariti, tra le divinit\u00e0 che accompagnano Afrodite. Gli altri due geni a lei associati sono Eros e Himeros. \nPeito era anche uno dei Gamelii, le cinque divinit\u00e0 che presiedevano i matrimonii (le altre quattro erano Zeus, Era, Afrodite e Artemide)\nGenealogia.\nSecondo la teogonia di Esiodo Peito \u00e8 una delle Oceanine, figlia del titano Oceano e della titanide Teti. Si sarebbe unita con Argo.\nEuripide nell\"'Oreste\" la dice moglie di Foroneo e madre di Egialeo e Api. Nonno la considera invece la sposa del dio Ermes\nIn altre fonti, Peito passava per essere nata dagli amori del Tempo (Crono) e di Astarte (Afrodite), oppure da quelli di Afrodite e di Ermes.\nIndicata da Eschilo come la figlia di Ate, Alcmane la nomina come sorella di Tiche ed Eunomia.\nAstronomia.\nDa tale figura viene il nome di 118 Peitho, un asteroide."}
{"id": "464542", "revid": "755885", "url": "https://it.wikipedia.org/wiki?curid=464542", "title": "Ancora tu/Dove arriva quel cespuglio", "text": "Ancora tu/Dove arriva quel cespuglio \u00e8 il 18\u00ba singolo di Lucio Battisti, pubblicato nel febbraio 1976 dalla casa discografica Numero Uno.\nIl disco.\nRaggiunse il primo posto della classifica italiana subito e senza passare per l'anticamera della hitparade, allora chiamata \"dischi caldi\"; fu il 45 giri pi\u00f9 venduto dell'anno, e occup\u00f2 la massima posizione per pi\u00f9 di tre mesi a partire dal marzo del 1976. Anche il 33 giri \"Lucio Battisti, la batteria, il contrabbasso, eccetera\" rimane al primo posto in classifica per molte settimane.\nTracce.\nEntrambi i brani sono di Battisti-Mogol.\nAncora tu.\nA circa tre anni dal suo ultimo successo, \"Il nostro caro angelo\", Lucio Battisti torna in vetta alle classifiche con \"Ancora tu\", uno dei suoi brani di maggior successo commerciale, che diventa in breve uno dei pi\u00f9 ballati nelle discoteche d'Italia. Le sue sonorit\u00e0 si ispirano infatti alla disco music, che proprio in questo periodo si sta diffondendo dagli Stati Uniti all'Europa. Al ritmo battente e ripetitivo, che emula i canoni che l'anno successivo saranno dettati dal fenomeno della musica disco, Battisti tenta di unire la componente melodica tipica della canzone italiana: nel complesso la liricit\u00e0 e leggerezza della melodia ne fanno un brano solo fino ad un certo punto ballabile, per quanto orecchiabile. Battisti continuer\u00e0 a sperimentare la possibilit\u00e0 di un innesto tra disco music e canzone italiana con i successi degli anni seguenti, su tutti \"Una donna per amico\".\nIl testo della canzone ha per protagonisti due ex fidanzati, che si incontrano per caso qualche tempo dopo essersi lasciati. La conversazione tra i due \u00e8 inizialmente fredda e impacciata (aspetto enfatizzato anche dall'interpretazione vocale di Battisti, che nei primi versi, anzich\u00e9 cantare, parla - quasi sottovoce - privando la voce di qualsiasi tonalit\u00e0). Dopo i convenevoli e le domande di rito (\u00abe come stai?\u00bb; \u00abho solo ripreso a fumare\u00bb; ecc.), la conversazione si fa pi\u00f9 intima, e nonostante l'iniziale indifferenza di lui (\u00abancora tu / non mi sorprende lo sai\u00bb) e qualche colpa che lei ha da farsi perdonare (\u00abl'incorreggibile\u00bb) entrambi capiscono che la passione tra loro non \u00e8 mai venuta meno (\u00abho fame anch'io / e non soltanto di te\u00bb); infine il protagonista si convince definitivamente di tornare insieme alla sua ex (\u00abdisperazione e gioia mia / sar\u00f2 ancora tuo / sperando che non sia follia / ma sia quel che sia\u00bb).\n\"Ancora tu\" ha la forma di un dialogo cantato, dove Battisti interloquisce con la sua partner; la forma del dialogo era gi\u00e0 stata usata da Battisti in altre sue canzoni (\"Le tre verit\u00e0\", \"\", \"Gente per bene e gente per male\", \"Le allettanti promesse\"). In questo caso tuttavia c'\u00e8 un'innovazione: la donna infatti non interviene mai direttamente nella conversazione, per quanto la sua partecipazione sia chiaramente percepibile dalle domande che il cantante le rivolge e alle quali egli stesso risponde, anticipando e prevedendo le reazioni dell'interlocutrice.\nLa canzone apre e chiude l'album \"La batteria, il contrabbasso eccetera\"; infatti come ultima traccia dell'album venne inserita una ripresa di \"Ancora tu\", un semplice frammento acustico voce e chitarra di appena mezzo minuto, intitolato \"Ancora tu (coda)\".\nNel 1975 il regista Ruggero Miti realizz\u00f2 il videoclip relativo al brano \"Ancora tu\", probabilmente il primo realizzato in Italia. Nel video si vede Lucio Battisti correre tra le pozzanghere presso il lago di Alserio, stessa location dove Cesare Montalbetti scatt\u00f2 la fotografia di copertina dell'album \"Lucio Battisti, la batteria, il contrabbasso, eccetera\". Il video, concepito inizialmente per una rubrica del TG2, non fu trasmesso se non nella primavera del 1998 all'interno della rubrica televisiva \"Canzoni segrete\" di Michele Bovi.\nLa canzone ebbe un certo successo anche all'estero, in particolare in Spagna, nella trasposizione in castigliano intitolata \"De nuevo t\u00fa\" e tradotta da Carlos Ram\u00f3n Amart per conto di Battisti e Mogol, incisa da Battisti nel 1976 e reinterpretata nel 1987 dalla meteora dell'italo disco Betty Villani. Nel 1979 venne tradotta da Frank Musker in lingua inglese con il titolo di \"Baby, It's You\", interpretata da Battisti e pubblicata come singolo esclusivamente in Gran Bretagna (con il lato B \"Lady\", traduzione di \"Donna selvaggia donna\", dall'album \"Una donna per amico\").\nCuriosit\u00e0: le parti di chitarra suonate in \"Ancora Tu\" sono di Ivan Graziani.\nLa canzone, pi\u00f9 precisamente le parole \"E come stai? / domanda inutile\", \u00e8 citata nel brano \"Imbranato\" di Tiziano Ferro.\nDove arriva quel cespuglio.\nIl lato B, dal ritmo molto incalzante, parla di una giovane coppia che progetta di costruire una casa. Venne anch'essa tradotta e interpretata in spagnolo da Battisti, con il titolo di \"Donde llega aquella zarza\"."}
{"id": "464544", "revid": "634851", "url": "https://it.wikipedia.org/wiki?curid=464544", "title": "UFO (gruppo musicale)", "text": "Gli UFO sono un gruppo hard rock inglese formatosi a Londra nel 1968. \nLa band \u00e8 nota anche per la presenza dell'ex chitarrista degli Scorpions e fondatore del Michael Schenker Group Michael Schenker, che \u00e8 stato membro della band dal 1973 al 1979 e di nuovo, dal 1994 al 1996, e dal 2000 al 2003, quando Vinnie Moore lo ha sostituito. Nel maggio 2018, il cantante Phil Mogg ha annunciato che la band si sarebbe ritirata dopo un ultimo tour nel 2019; tuttavia, la band prevede di riprendere il tour di addio nel 2022.\nHanno ottenuto un discreto successo alla fine degli anni '70 e all'inizio degli anni '80 con diversi album e singoli (incluso il loro album dal vivo del 1979 Strangers in the Night) nelle classifiche Top 40 del Regno Unito e degli Stati Uniti, e hanno venduto oltre 20 milioni di dischi in tutto il mondo. \nTra le loro prime grandi hits vi sono \"Doctor Doctor\", \"Rock Bottom\", \"Natural Thing\", \"Lights Out\", \"Too Hot to Handle\" e \"Only You Can Rock Me\".\nGli UFO sono considerati uno dei pi\u00f9 grandi artisti dell'hard rock classico, e spesso citati come una delle principali influenze sulle scene hard rock e heavy metal degli anni '80 e '90. La band si \u00e8 classificata all'84\u00b0 posto nella classifica dei \"100 Greatest Artists of Hard Rock\" di VH1.\nStoria.\nInizi (1969-1972).\nLa band fu formata nel 1969 dal cantante Phil Mogg, dal bassista Pete Way, dal batterista Andy Parker e dal chitarrista Mick Bolton. Il nome scelto inizialmente fu \"Hocus Pocus\", ma fu cambiato quasi immediatamente in UFO, in onore del locale londinese in cui vennero notati per la prima volta ed ottennero il loro primo contratto. I primi due album, \"UFO 1\" e \"Flying\" erano caratterizzati per un hard rock primordiale, ed ottennero un buon successo in Francia, Giappone e Germania, senza per\u00f2 ottenere grandi attenzioni in patria.\nBuona parte di questi primi lavori era fortemente influenzata dallo space rock, che aveva un modesto seguito al tempo, ma la band cap\u00ec che era necessario un cambio di direzione per avere successo. Cos\u00ec nel 1972 Bolton lasci\u00f2 la band, e gli UFO si misero alla ricerca di un chitarrista di talento con un suono decisamente pi\u00f9 rock. Nel frattempo pubblicarono \"Live\", il loro primo album dal vivo.\nIl successo internazionale (1973-1978).\nDopo alcuni provini a diversi chitarristi (tra cui Red Canzian, all'epoca chitarrista e cantante nei Capsicum Red e futuro bassista e cantante dei Pooh), nel 1973 la band ingaggi\u00f2 il diciottenne Michael Schenker, giovanissimo virtuoso delle sei corde in uscita dagli Scorpions, che aveva gi\u00e0 un'ottima fama internazionale. Con lui, nel 1974 la band registr\u00f2 \"Phenomenon\", che segn\u00f2 l'inizio di un sound pi\u00f9 duro per la band. Quest'album ebbe subito un gran successo, e contiene diverse canzoni che ancora oggi sono dei cavalli di battaglia della band, come \"Doctor Doctor\", \"Rock Bottom\".\nI due album successivi, \"Force It\" (1975) e \"No Heavy Petting\" (1976) continuarono sulla linea del precedente, e permisero alla band di farsi notare negli Stati Uniti e nel Regno Unito.\nNel 1977 usc\u00ec \"Lights Out\", ritenuto da molti il lavoro di punta della band ed un classico del rock anni settanta, contenente canzoni quali \"Lights Out\", \"Too Hot to Handle\" e \"Love to Love\".\nForte del successo sempre crescente, nel 1978 la band torn\u00f2 in studio e registr\u00f2 \"Obsession\", probabilmente il loro miglior album. Sempre nello stesso anno, la band inizi\u00f2 un tour statunitense ed incise un album live, \"Strangers in the Night\", uscito l'anno successivo. L'album ebbe un notevole successo, testimoniando anche una grande forma della band, Schenker su tutti.\nLa partenza di Schenker (1978).\nVerso la fine degli anni settanta, per gli eccessi di Schenker e il suo carattere, iniziarono ad esserci tensioni tra lui e Mogg. Cos\u00ec dopo il concerto in California nel 1978, Schenker lasci\u00f2 la band.\nDopo aver lasciato gli UFO, il chitarrista collabor\u00f2 con gli Scorpions nella realizzazione del loro album \"Lovedrive\" (1979), prima di formare un proprio gruppo, il Michael Schenker Group.\nDopo Schenker (1979-1990).\nDopo l'uscita di Schenker dalla band, venne preso al suo posto Paul Chapman. Con l'uscita di \"No Place to Run\", nel 1980 (prodotto da George Martin), la band non riusc\u00ec ad eguagliare il successo ottenuto con i precedenti album, pur ottenendo discreti risultati. Nel frattempo Paul Raymond lasci\u00f2 la band, e venne sostituito prima da John Sloman e poi da Neil Carter, che tent\u00f2 di riempire il vuoto compositivo lasciato da Schenker.\nNel 1981, la band produsse \"The Wild, the Willing and the Innocent\", caratterizzato da un suono pi\u00f9 alleggerito, che era popolare ai tempi. L'album riscosse un moderato successo nel Regno Unito.\nNel 1982, la band pubblic\u00f2 \"Mechanix\", album contenente la canzone \"Back Into My Life\", che ottenne un buon successo negli USA. Ma l'album fu anche un successo nel Regno Unito, dove raggiunse la posizione pi\u00f9 alta mai raggiunta nelle classifiche inglesi.\nPete Way lasci\u00f2 la band e nel 1983 usc\u00ec un nuovo album nel quale Chapman e Carter si divisero le parti di basso: \"Making Contact\", che non ottenne molto successo. Per il tour promozionale di Making Contact venne ingaggiato un giovane Billy Sheehan proveniente dal gruppo Talas, ma le tensioni personali tra i membri (soprattutto tra Mogg e Chapman) resero l'esperienza fallimentare e culminarono in uno scontro fisico al concerto di Atene. Il concerto e il tour furono cancellati e il gruppo sciolto, salvo per una riunione d'addio con Paul Gray al basso. Esiste una registrazione bootleg dell'evento all'Hammersmith Odeon (oggi Hammersmith Apollo) del 15 aprile 1983. \nDue anni dopo, Mogg assembl\u00f2 una nuova formazione e realizz\u00f2 l'album \"Misdemeanor\" (1985), seguito da \"Ain't Misbehavin\"' (1988). Tuttavia nemmeno questi due album godettero di grande successo, e la band si sciolse nuovamente nel 1989.\nLe reunion (1991-2003).\nNel 1992, Mogg e Way decisero di resuscitare nuovamente gli UFO, ed assieme a Clive Edwards e Laurence Archer pubblicarono \"High Stakes &amp; Dangerous Men\", che cre\u00f2 sempre pi\u00f9 attese verso una probabile riunione con i membri pi\u00f9 illustri del passato. Cosa che avvenne nel 1995, quando Mogg, Way, Schenker, Raymond e Parker si riunirono e pubblicarono \"Walk on Water\" (1995). \nCon questa formazione, gli UFO intrapresero un nuovo tour mondiale, a seguito del quale, a causa di dissidi interni i vari membri della band decisero nuovamente di intraprendere strade diverse. Nel 1996 Mogg e Way formarono una nuova band, insieme all'ex chitarrista degli Europe John Norum, chiamata proprio Mogg/Way (1999), anno dello scioglimento di questo gruppo.\nLa band si riun\u00ec nel 1998, mentre nel 2000 vi fu il ritorno di Schenker, depositario del marchio \"UFO\"; in quello stesso anno la band pubblic\u00f2 \"Covenant\", un doppio CD contenente un disco di materiale inedito ed un disco di classici live.\nNel 2002, registrarono \"Sharks\", subito dopo Schenker lasci\u00f2 definitivamente il gruppo e venne sostituito da Vinnie Moore.\nPresente (2004-oggi).\nNel 2004, gli UFO realizzarono il loro diciassettesimo album in studio, \"You Are Here\", con l'innesto in pianta stabile di Vinnie Moore ed il contributo di Jason Bonham alla batteria.\nNel 2005, realizzarono un doppio DVD intitolato \"Showtime\", accompagnato da un doppio CD. A novembre dello stesso anno, Andy Parker torn\u00f2 nel gruppo, contribuendo alla registrazione dell'album \"The Monkey Puzzle\" nel 2006.\nNel 2009, la band pubblic\u00f2 un cofanetto di sei CD live contenente sei concerti registrati tra il 1975 ed il 1982, comprese alcune canzoni inedite. Il 31 marzo, inoltre, pubblicarono \"Beginnings\", una compilation dei loro primi successi in formato doppio CD. Sempre nel 2009 venne inciso il diciannovesimo album in studio, \"The Visitor\", seguito da un tour al quale non partecip\u00f2 Pete Way, alle prese con problemi di salute. Il bassista non figurava gi\u00e0 nei credits dell'album, in cui le parti di basso erano suonate da Peter Pichl. Con \"The Visitor\", gli UFO ritornarono nelle classifiche britanniche dei migliori album dopo circa 15 anni di assenza.\nDal 2010 gli UFO hanno lavorato al completamento del ventesimo album in studio dal titolo \"Seven Deadly\", che ha visto la luce il 28 febbraio 2012. Intanto, \u00e8 stato prodotto \"\" (2011), un cofanetto pubblicato da Capitol ed EMI contenente i loro primi cinque album studio.\nNel 2011 gli ex-membri del gruppo Danny Peyronel, Laurence Archer e Clive Edwards si riunirono con il bassista Rocky Newton (ex-McAuley Schenker Group) per formare un gruppo chiamato X-UFO. Nelle performance live gli X-UFO suonarono vecchie canzoni degli UFO e pi\u00f9 tardi cambiarono il proprio nome in House Of X per suonare materiale proprio. L'album omonimo \u00e8 uscito il 24 ottobre 2014.\nNel 2013 Paul Raymond rivel\u00f2 che era in lavorazione un nuovo album degli UFO. L'album, \"A Conspiracy of Stars\", \u00e8 stato pubblicato il 23 febbraio 2015.\nIl 10 settembre 2016 il chitarrista Vinnie Moore annunci\u00f2 su Facebook che gli UFO erano in studio per registrare un album di cover, \"The Salentino Cuts\", uscito il 29 settembre 2017.\nIl 13 aprile 2019 il tastierista/chitarrista Paul Raymond \u00e8 morto per un attacco cardiaco e al suo posto entr\u00f2 l'ex-chitarrista Neil Carter, gi\u00e0 nella band dal 1981 al 1983.\nStile musicale e influenze.\nIl loro impatto sulla scena progressive dei primi anni settanta e heavy metal degli anni ottanta e soprattutto sulla NWOBHM (New Wave Of British Heavy Metal) fu molto forte e sono annoverati fra le influenze primarie dei Bigelf, Babylon A.D., Def Leppard, Metallica (in particolare James Hetfield), Iron Maiden (in particolare Steve Harris), Gun, Cathedral, Voivod ed altri ancora."}
{"id": "464545", "revid": "1745361", "url": "https://it.wikipedia.org/wiki?curid=464545", "title": "Familiare", "text": "La familiare, anche chiamata giardinetta (in inglese station wagon o estate e in francese familiale o break), \u00e8 un tipo di carrozzeria d'autovettura, generalmente derivata da un corrispondente modello berlina, da cui riprende la parte anteriore e centrale del corpo vettura, mentre la parte posteriore \u00e8 pi\u00f9 lunga e aumentata in volume, unendo il baule con l'abitacolo, in modo da creare maggior spazio a disposizione per caricare bagagli, merci o altro.\nStoria.\nI primi esemplari furono costruiti intorno al 1910 negli Stati Uniti, da costruttori indipendenti che producevano carrozzerie in legno per il telaio della Ford Model T. Inizialmente nacquero come versioni commerciali delle berline dedicate al mondo del lavoro, e spesso vennero soprannominate anche \"carryall\", letteralmente \"caricare tutto\" in quanto offrivano un vano di carico molto pi\u00f9 grande e spazioso rispetto alla tradizionale carrozzeria torpedo. \nNel 1923 il costruttore americano Star (divisione della Durant Motors) divenne il primo ad offrire una station wagon assemblata sulla sua linea di produzione utilizzando un scheletro in legno imbullonato alla carrozzeria della vettura. Questi corpi in legno richiedevano una manutenzione costante: a causa dell'espansione e della contrazione del legno tutti i bulloni e le viti richiedevano periodicamente un nuovo serraggio. Successivamente l'Essex Closed Coach divenne la prima vettura prodotta in serie ad utilizzare un corpo carrozzeria chiuso completamente in acciaio. Nel 1929 Ford inizi\u00f2 a produrre ufficialmente le Model T destinate per l'allestimento wagon e nel 1935 la General Motors lanci\u00f2 la sua prima station wagon destinata al trasporto passeggeri: la Chevrolet Suburban. Successivamente inizi\u00f2 un vero e proprio boom, la wagon vennero viste dal mercato come auto spaziose e capienti destinate non solo al trasporto merci ma anche all'utilizzo familiare, un esempio fu la Chrysler Town &amp; Country lanciata nel 1941 che fu una delle prime wagon di lusso nonch\u00e9 il modello posizionato all'apice della gamma del costruttore Chrysler. \nIn Europa le prime autovetture con carrozzeria familiare vennero introdotte negli anni trenta: la prima fu la Citro\u00ebn Traction Avant Familiale nel 1935, una versione allungata della Traction Avant con tre finestrini e una terza fila di sedili (nove posti totali) disponibile anche in versione \"commerciale\", due anni pi\u00f9 tardi venne messa in commercio in Inghilterra la Commer, basata sulla Hillman Minx Magnificent.\nIn Italia la prima familiare la si vide nel secondo dopoguerra, ad opera della Carrozzeria Viotti quando venne realizzata la \"carrozzeria funzionale\" ideata da Mario Revelli, su autotelaio Fiat 1100.\nDurante il conflitto, Revelli aveva prestato la propria opera di designer presso diverse carrozzerie collegate a FIAT e Lancia, con l'incarico di trovare soluzioni razionali per trasformare le automobili di normale produzione in mezzi militari, con particolare riguardo alle autoambulanze. Fu in quegli anni che Revelli pens\u00f2 ad applicare quelle soluzioni sulle automobili civili, in quanto avrebbero enormemente favorito l'utilizzo anche promiscuo del veicolo.\nLa prima familiare italiana, la Fiat 1100 Viotti Giardinetta, venne presentata nel 1946, subito replicata da altri carrozzieri come Fissore e dalla stessa FIAT che, due anni pi\u00f9 tardi mise in vendita la Fiat \"Topolino\" Giardiniera. La denominazione era stata scelta in assonanza con la \"Giardinetta\" inventata da Viotti, ma non utilizzabile in quanto depositata.\nIn Italia questo nuovo tipo di vettura ebbe inizialmente un'accoglienza tiepida da parte del pubblico, anche in ragione della visibile somiglianza estetica con l'autoambulanza, dalla quale era scaturita, e con il carro funebre. Forse per questo motivo ebbero successo solo le utilitarie familiari che, per le loro dimensioni ridotte, non richiamavano le dette tipologie.\nProduzione e mercato.\nNel corso degli anni sono state prodotte moltissime vetture con carrozzeria familiare, nella quasi totalit\u00e0 dei casi derivate da berline. Assai frequenti nei segmenti medi del mercato automobilistico, si sono poi diffuse sia tra le auto piccole che grandi.\nNegli USA le vetture station wagon conobbero un grande successo nel secondo dopoguerra, declinando a partire dagli anni settanta in favore dei cosiddetti minivan. In Europa invece, fino agli anni settanta le familiari avevano coperto un settore commerciale limitato, dato che il grande pubblico vedeva in questa tipologia di auto dei mezzi adatti solo per necessit\u00e0 particolari (grandi carichi familiari o lavorativi), con un carattere troppo vicino a quello commerciale. Prova ne era che tali versioni erano spesso utilizzate dalle case per realizzare mezzi promiscui.\nA partire dalla fine degli anni settanta, con l'introduzione sul mercato delle versioni station wagon di modelli esclusivi quali Volvo Serie 200 e Mercedes-Benz W123, comincia a formarsi in Europa l'immagine delle familiari come reale alternativa alle normali berline. Ma \u00e8 negli anni ottanta che si afferma definitivamente il settore delle station wagon; nel 1983 la Audi presenta la nuova 100 \"Avant\", il cui portellone posteriore con il lunotto molto inclinato dona all'auto un carattere dinamico (e aerodinamico) fino ad allora mai associato alle familiari; nel 1985 Mercedes-Benz e Volvo rinnovano le loro familiari con la versione \"T\" della serie W124 e la versione station wagon della Serie 700; nel settore delle ammiraglie di immagine esclusiva si aggiunge nel 1986 l'italiana Lancia Thema, la cui versione station wagon viene disegnata da Pininfarina e prodotta nei suoi stabilimenti. Nel frattempo altri costruttori presentano numerose versioni familiari di molti modelli in segmenti fondamentali del mercato: Fiat con Regata e Duna, Alfa Romeo con Alfa 33, Opel con Kadett E e Omega, Renault con la 21 \"Nevada\". Sul finire del decennio si aggiungeranno altri modelli di successo come Peugeot 405, Volkswagen Passat \"Variant\" e BMW serie 3 \"Touring\".\nNella prima met\u00e0 degli anni novanta il mercato delle familiari conosce la sua massima espansione in Europa occidentale e in Italia in particolare, dove si pass\u00f2 dalle 95.961 unit\u00e0 di \"Station Wagon\" vendute nel 1988 alle 241.131 del 1994, testimoniando una crescita esponenziale. Altri modelli di successo si aggiungono e spesso le vetture station wagon venivano preferite alle corrispondenti versioni berline.\nParticolare \u00e8 l'uso che le case automobilistiche hanno fatto della denominazione commerciale di queste versioni. Molti marchi hanno cercato di distinguersi adottando una denominazione particolare per le proprie vetture con carrozzeria familiare. Oltre alla prima denominazione \"Giardinetta\" di Viotti (poi riusata da Alfa Romeo tra gli anni settanta e ottanta), si segnala l'uso generalizzato da parte dei costruttori francesi del termine \"Break\" (oggi poco sfruttato); poi \"Giardiniera\", \"Panorama\", \"Weekend\" e \"Multiwagon\" (utilizzati via via nel tempo da Fiat), \"Caravan\" (Opel), \"Avant\" (Audi), \"Variant\" (Volkswagen), \"Vario\" e \"ST\" (SEAT), \"SW\" (Peugeot), \"MCV\" (Dacia), \"Traveller\" (BMC e Austin), \"Clubman\" (Mini), \"Touring\" (BMW e Chrysler), \"T\" per \"Touristik &amp; Transport\" (Mercedes-Benz), \"Tourer\" (Citro\u00ebn, Honda e Rover), \"Nevada\", \"Savanna\" e \"GrandTour\" (Renault), \"Turnier\", \"Estate\", \"Sportsbreak\", \"Wagon\" e \"Style Wagon\" (Ford), \"Compact Wagon\" (Subaru), \"Cross Wagon\" (Hyundai). Molti di questi sono tuttora (marzo 2011) in uso, mentre altri hanno avuto vita anche molto breve.\nA partire poi dalla fine degli anni ottanta, quando in Europa occidentale le station wagon cominciarono ad essere di moda, l'Alfa Romeo dette inizio ad un fenomeno di \"mercatistica\" di caratterizzare in senso sportivo le versioni familiari, a cominciare dalla denominazione. Nel 1988 le versioni station wagon della Alfa 33, precedentemente chiamate \"Giardinetta\", divennero \"Sport Wagon\", nome abbandonato nel 2011 con l'uscita di produzione dell'Alfa Romeo 159. Progressivamente seguirono altre marche, tra le prime la Subaru che per la versione giardinetta della sua prima Impreza del 1992 utilizz\u00f2 la stessa denominazione. Hanno poi continuato altri come Renault (\"SporTour, Sporter\"), Opel (\"Sports Tourer\"), Kia (\"Sporty Wagon\") e Saab (\"SportCombi\" e \"SportHatch\").\nI fuoristrada station wagon.\nIl termine \"station wagon,\" ma non gli altri equivalenti, viene utilizzato anche nell'ambito dei fuoristrada, per identificare le versioni con la carrozzeria chiusa, il cui tipico aspetto con coda subverticale \u00e8 associabile a quello delle vetture familiari. I fuoristrada station wagon vanno cos\u00ec a differenziarsi dai fuoristrada dotati di capote in tela, definiti torpedo, nonch\u00e9 dai pick-up a trazione integrale."}
{"id": "464549", "revid": "22035", "url": "https://it.wikipedia.org/wiki?curid=464549", "title": "Sonderbund", "text": ""}
{"id": "464552", "revid": "1305772", "url": "https://it.wikipedia.org/wiki?curid=464552", "title": "Pellegrina", "text": "La pellegrina \u00e8 una parte della veste ecclesiastica dei sacerdoti, vescovi e cardinali cattolici. \u00c8 utilizzata anche dal papa.\nCaratteristiche.\nLa pellegrina \u00e8 simile alla mozzetta dalla quale per\u00f2 si differenzia per il fatto di essere aperta sul davanti; essa consiste in una corta mantellina che arriva sino al gomito, di colore nero con bordi e fodera di colore amaranto per i vescovi e con bordi e fodera pons\u00f2 per i cardinali. Quella del Papa invece \u00e8 completamente bianca.\n\u00c8 anche l'indumento distintivo dei pellegrini, da cui deriva il nome.\nUso.\nLa regola generale della chiesa cattolica prevede l'utilizzo della pellegrina per cardinali e vescovi con l'abito talare.\nNel 1850, anno in cui papa Pio IX rivedette la gerarchia cattolica in Inghilterra e Galles, concesse a tutti i sacerdoti cattolici locali l'utilizzo della pellegrina nera sui loro abiti. Questo uso si diffuse come segno distintivo dei sacerdoti della chiesa cattolica d'Inghilterra in Inghilterra, Galles, Scozia, Irlanda, Australia e Nuova Zelanda.\nQuando papa Benedetto XVI diede le proprie dimissioni nel 2013, egli decise di continuare ad utilizzare l'abito papale senza la pellegrina bianca per differenziarsi anche negli abiti dal pontefice in carica."}
{"id": "464558", "revid": "125939159", "url": "https://it.wikipedia.org/wiki?curid=464558", "title": "Senzatetto", "text": "Le persone senzatetto, senza casa o senza fissa dimora (per le quali \u00e8 usata a volte la parola francese \"clochard\" o l'inglese \"homeless\"), sono persone che per lungo tempo non hanno un luogo fisso di residenza.\nCi\u00f2 le distingue dalle persone che condividono questa condizione per una libera scelta personale (come gli hobo e gli schnorrer o i punkabbestia), o per il retaggio culturale e storico riempito della vita in comunit\u00e0 chiusa e riempite al collettivismo sociale, come nel caso dei popoli nomadi (popolo Rom e sinti).\nLa condizione dei \"senza casa\" \u00e8 pi\u00f9 visibile nelle aree povere delle grandi citt\u00e0 e in quelle suburbane, anche se essi spesso coesistono pi\u00f9 o meno visibilmente dentro comunit\u00e0 dove i residenti non sono poveri. Il termine legale \"senza fissa dimora\" (in inglese \"No Fixed Abode\", NFA, e in francese \"Sans domicile fixe\", SDF) \u00e8 spesso usato ufficialmente come alternativa a persona senza casa o senzatetto.\nNon sono infrequenti ogni anno, gli eventi di persone morte a causa del freddo, per rifiuto o per insufficiente disponibilit\u00e0 di posti-letto nei centri di accoglienza, e per la mancanza di beni primari poco costosi e facilmente reperibili, come un kit di sopravvivenza e una coperta termica. \nPer arginare il problema del decoro urbano e delle possibili morti per assideramento, alcune pubbliche amministrazioni italiane hanno erogato contributi ai proprietari di immobili a uso residenziale che avessero concesso in locazione o in comodato un proprio fondo sfitto o relative pertinenze a uno o pi\u00f9 persone prive di propriet\u00e0 private eleggibili come proprio domicilio ovvero della stabilit\u00e0 di reddito generalmente richiesta dal mercato delle locazioni per poter ottenere il bene primario dell'abitazione principale. Si tratta di ordinari contributi a fondo perduto per la locazione di un immobile che sono ripartiti fra locatore e locatario, previa registrazione di un regolare contratto di locazione. Nessuna legge vieta di assegnare una priorit\u00e0 ai senza fissa dimora da lungo termine e relative situazioni assimilate (es. vittime di un cataclisma naturale), che versino prioritariamente in una situazione di grave emergenza abitativa.\nPersone famose che vivono come senzatetto.\nEsistono alcuni casi di persone assolutamente geniali, eccentriche e ultralibertarie che hanno deciso di rinunciare al possesso di ogni bene materiale, e alle limitazioni che essi comportano. Tra questi il matematico russo Grigori Perelman (noto per avere dimostrato la congettura di Poincar\u00e9); un analogo genio matematico fu Paul Erd\u0151s, che non aveva una casa e tutte le sue propriet\u00e0 materiali erano stipate in due logore valigie che lo accompagnavano ovunque andasse.\nAltro noto senzatetto, per un periodo della sua vita \u00e8 stato George Orwell, lo scrittore che diede successivamente vita al \"Grande Fratello\" nel romanzo \"1984\", il quale raccont\u00f2 questa esperienza nella sua opera prima \"Senza un soldo a Parigi e a Londra\". Ancora fra gli scrittori, si pu\u00f2 citare Gianni Padoan, che visse per anni in tenda e in roulotte.\nCause che portano a questa condizione.\nVi sono molte possibili cause che portano alla perdita della casa.\nSecondo l'associazione americana National Alliance for the Mentally Ill (NAMI), vi sono circa 50.000 malati di mente senza tetto nella sola California per via dello sgombero degli istituti psichiatrici effettuato tra il 1957 e il 1988 e la mancanza di adeguati sistemi di servizi locali.\nDiversi posti di rifugio.\nL'assenza di una dimora stabile induce alla ricerca di soluzione di ripiego, pur di non morire di fame, sete, ipotermia, patologie secondarie acquisite e dolori insopportabili generati dalla denutrizione e dal freddo. Possibili soluzioni a determinate circostanze:\nDemografia.\nItalia.\nSecondo gli ultimi dati rilevati a livello nazionale, pubblicati nel 2015, dalla Federazione italiana organismi persone senza dimora (\"Fio.PSD\") e Istat, e aggiornati all'anno precedente, i senza fissa dimora in Italia superano le 50 mila unit\u00e0. Sono stati presi in considerazione coloro che hanno utilizzato almeno un servizio di mensa o accoglienza notturna nei 158 comuni italiani selezionati per l'indagine.\nLa citt\u00e0 pi\u00f9 colpita dal problema senzatetto \u00e8 Milano, con pi\u00f9 di 12.000 utenti. Segue Roma con quasi 8.000 persone senza fissa dimora. Poi Palermo ne conta circa 3.000, Firenze circa 2.000, e Torino pi\u00f9 di 1900.\nLe percentuali per sesso:\nDue terzi hanno al massimo la licenza media, ed il 76% vive da solo, percentuale in crescita rispetto al 72% del 2011.\nStati Uniti.\nLa maggior parte delle famiglie di senzatetto negli USA consistono in una donna non sposata con i suoi figli.\nDemografie etniche.\nNegli USA, circa 500.000 veterani sperimentarono la condizione di \"senzatetto\" durante qualche periodo dell'anno. Veterans Affairs \u00e8 un ente che fornisce alloggio soltanto a veterani di guerra U.S.A. cronicamente malati. Da segnalare anche che disabilit\u00e0 fisiche che rendono difficile oppure impossibile ad una persona il trovare lavoro sono spesso comuni tra le persone \"homeless\".\nAustralia.\nCensimento del 2001 di 100\u00a0000 senzatetto in Australia\nServizi ai senza casa.\nI ricoveri per senza casa aperti dai governi, chiese, o istituti di carit\u00e0 municipale lavorano per fornire una temporanea abitazione ai senzatetto. I tipi di rifugio comprendono il ricovero notturno, ricovero riscaldato, il rifugio di transizione, e le case popolari. Mentre alcuni rifugi forniscono anche cibo, altri chiedono alle persone di rifocillarsi in banche alimentari oppure di andare ad una mensa per i poveri per la nutrizione.\nI servizi ausiliari forniti da alcuni rifugi includono:\nNonostante tutto, vi sono molte lamentele riguardo alla sicurezza e alla qualit\u00e0 dei rifugi per homeless. Le case popolari sono una soluzione pi\u00f9 costosa che secondo alcuni sociologi potrebbe ridurre di molto il circuito perverso che porta a diventare un senza tetto. \nAlcune strutture di ospitalit\u00e0 hanno modificato la propria organizzazione offrendo, oltre alla risposta ai bisogni primari, percorsi educativi rivolti alle persone senzatetto, finalizzati al cambiamento rispetto ai comportamenti che hanno condotto alla situazione di marginalit\u00e0 e al successivo reinserimento sociale. Si cita ad esempio l'esperienza del Nuovo Albergo Popolare di Bergamo.\nUn \"programma per raggiungere oltre\" (in inglese \"outreach program\") \u00e8 un gruppo di persone che pu\u00f2 includere ufficiali di polizia, lavoratori civili della \"outreach\" precedentemente homeless, e vari tipi di consulenti. Questo gruppo fa contatto con altre persone senzatetto e pu\u00f2 procurare assistenza, oppure portarli a rifugi di vario tipo. Questo pu\u00f2 evitare le inutili e costose campagne di retate con arresti indiscriminati intesi a far sloggiare gli \"homeless\" da alcuni quartieri.\nPossibilit\u00e0 di creare reddito per i senzatetto.\nMolte organizzazioni senza fini di lucro, come Goodwill Industries realizzano la missione di \"provvedere allo sviluppo di competenze ed opportunit\u00e0 di lavoro per persone che di solito incontrano barriere all'impiego\", anche se molte di queste organizzazioni non sono primariamente destinate verso gli individui homeless. Molte citt\u00e0 hanno anche giornali di strada oppure riviste: sono pubblicazioni destinate a fornire opportunit\u00e0 d'impiego alla gente senza casa o ad altri bisognosi di quel poco denaro ottenuto dalla vendita di queste pubblicazioni sulle strade delle loro rispettive citt\u00e0. In Italia il pi\u00f9 importante street magazine \u00e8 senza dubbio Scarp de' tenis, il mensile della strada promosso da Caritas Ambrosiana e Caritas Italiana.\nMentre alcuni senzatetto svolgono lavori pagati, alcuni devono cercare altri metodi per fare soldi. Una soluzione \u00e8 chiedere l'elemosina, ma sta diventando illegale in molte citt\u00e0. Nonostante lo stereotipo, non tutti coloro che chiedono l'elemosina sono senzatetto.\nUn'altra soluzione si chiama \"busking\"; i \"buskers\" sono artisti di strada: fanno giochi di prestigio, di abilit\u00e0, suonano, disegnano sul marciapiede o fanno qualche altro tipo di intrattenimento in cambio di offerte.\nIn certe citt\u00e0 le case farmaceutiche pagano i donatori di plasma: questa pu\u00f2 essere un'altra fonte di soldi per questa gente.\nSi \u00e8 sentito parlare di senzatetto che hanno commesso crimini proprio per essere arrestati e mandati in prigione, dove avrebbero trovato rifugio e cibo. Nel gergo della polizia (USA) questo si chiama \"three hots and a cot\".\nAllo stesso modo un senzatetto pu\u00f2 simulare una malattia mentale per ricevere rifugio e cibo in un ospedale.\nBarriere all'uscita dalla condizione di senzatetto.\nLa condizione di senzatetto spesso produce un circolo vizioso. Senza numero di telefono, indirizzo permanente o un posto per cambiarsi e lavarsi, pu\u00f2 essere molto difficile trovare e conservare un posto di lavoro.\nIl \"marchio d'infamia\" che circonda la condizione di senzatetto crea uno stereotipo che rende difficile risolvere il problema.\nMolte citt\u00e0 promuovono leggi e decreti che vanificano ogni sforzo di aiutare i senzatetto semplicemente cercando di coprirli alla vista.\nSecondo NCH e NLCHP le citt\u00e0 pi\u00f9 restrittive creano leggi apposta per i senzatetto: leggi che proibiscono di dormire all'aperto, di chiedere l'elemosina (la pena pu\u00f2 essere il carcere)\nArrestare un senzatetto per una di queste ragioni creer\u00e0 un precedente penale, che render\u00e0 ancora pi\u00f9 arduo trovare un lavoro.\nResidenza.\nIn diversi Paesi, come l'Italia, la concessione della residenza \u00e8 il presupposto indispensabile per aprire un contratto, essere iscritti alle liste elettorali del Comune per votare e avere un \"peso politico\", aprire una partita Iva e avviare una propria attivit\u00e0, accedere all'assistenza sanitaria che \u00e8 appunto riservata ai residenti del luogo (il medico di base gratuito), presentare una domanda come nullatenente per l'accesso all'edilizia popolare, iscrivere un figlio a scuola, ottenere prestazioni previdenziali e assistenziali spettanti dall'INPS (che non si possono richiedere se non si ha una residenza cui indirizzare le comunicazioni e un conto corrente per l'accredito).\nIn Francia, si crea un meccanismo analogo di veti incrociati che impedisce il reinserimento dei poveri nella collettivit\u00e0, fra il possesso di una residenza (propriet\u00e0 di una casa o contratto di affitto), l'apertura di un conto corrente e la registrazione di un contratto di lavoro.\nLa residenza \u00e8 per la Costituzione un diritto inalienabile del cittadino. Negando la residenza, si preclude ai senzatetto il diritto alla salute e l'esercizio del diritto di voto, non secondario per avere una rappresentanza politica e dei diritti.\nLa residenza diviene ancora pi\u00f9 rilevante con il federalismo fiscale e amministrativo, come criterio principale se non unico per l'accesso ai servizi locali, l'attribuzione delle risorse e la ripartizione delle spese a livello centrale.\nAlcuni Comuni programmano la concessione di un certo numero di residenze all'anno riservate a senzatetto, pongono delle limitazioni subordinandole all'adesione a un progetto educativo o di inserimento in comunit\u00e0. Talora le quote sono tassative, e il Comune rifiuta la residenza a persone che comunque hanno ottenuto un contratto di lavoro regolare.\nLe riserve spesso sono legate al costo economico e sociale di un intervento diretto a tutelare una persona priva di capacit\u00e0 lavorative, magari con disturbi comportamentali, con esperienze carcerarie o altro. Se la persona \u00e8 riconosciuta come residente, il Comune \u00e8 tenuto a erogare tutti i servizi sociali di cui pu\u00f2 beneficiare la cittadinanza.\nIl costo e la concessione della residenza afferiscono allo stesso centro decisionale, con un evidente incentivo a non concederla.\nA ci\u00f2 si aggiunge in Italia la totale mancanza di un fondo di solidariet\u00e0 che compensi le regioni, in proporzione ai senza tetto che hanno ottenuto la residenza, in ragione dei costi cui vanno incontri senza avere chiaramente da queste persone nessun contributo fiscale.\nAlcune sentenze hanno imposto la concessione della residenza a senza tetto che fisicamente abitavano in dormitori pubblici del Comune, oppure di eleggere come proprio domicilio le sedi delle Caritas diocesane o altre istituzioni di beneficenza, per ottenere di seguito la residenza nel Comune.\nStatistiche per i paesi sviluppati.\nLe seguenti statistiche indicano il numero approssimativo medio di persone senza casa in qualsiasi periodo dell'anno. Ogni paese ha un diverso approccio nel conteggio delle persone senzatetto, dunque ogni tipo di confronto dovrebbe essere fatto con molta cautela.\nIl numero di persone senza casa nel mondo \u00e8 cresciuto rapidamente negli anni recenti. In alcune nazioni del Terzo Mondo come Brasile, India, Nigeria, e Sudafrica, la condizione dei senza casa \u00e8 eclatante, con milioni di bambini che vivono, giocano e lavorano per strada. Il problema dei \"senzatetto\" persiste in modo opprimente nelle citt\u00e0 della Cina, Thailandia, Indonesia, e nelle Filippine, a dispetto della loro crescente prosperit\u00e0, principalmente dovuto a lavoratori migratori provenienti dalle campagne che hanno problemi per trovare un'abitazione permanente e per il crescente aggravarsi delle disparit\u00e0 di reddito tra le classi sociali.\nGli unici paesi senza o con ridottissimi numeri di senzatetto sono principalmente i paesi del golfo ( Qatar, Emirati Arabi Uniti, Kuwait ) e Singapore, soprattutto grazie al clima estremamente arido o umido, alla fiorente economia, al sistema \"Asiatico\" di welfare, alla stringente politica migratoria e al sistema \"Ginta\" che fornisce una fonte di reddito anche a chi non pu\u00f2 lavorare (nei paesi del golfo).\nAustralia.\nIn Australia i senza tetto non sono definite solo le persone senza casa, ma anche coloro che non hanno un alloggio sicuro e una vita precaria. I senzatetto sono suddivisi dall'ufficio statistico australiano in cinque gruppi.\nIndia.\nIn India vi \u00e8 il fenomeno dei domiciliati sui marciapiedi (\"pavement dwellers\") che occupano uno spazio preciso di marciapiede nei loro ricoveri improvvisati chiamati \"bustee\". Nel 1971 a Calcutta erano stimati oltre 50000.."}
{"id": "464561", "revid": "287204", "url": "https://it.wikipedia.org/wiki?curid=464561", "title": "Antonio Gaglione", "text": "Biografia.\nLaureato in medicina e chirurgia, si \u00e8 specializzato in cardiologia e medicina dello sport. Ha perfezionato la sua preparazione in numerosi centri nazionali ed europei. Cardiologo interventista, specializzato in angioplastiche coronariche e periferiche. Ha realizzato un importante centro di cardiologia interventistica a Bari (il primo della Puglia ed uno dei primi in Italia) dove ricopre da anni il ruolo di primario.\nProfessore universitario, insegna cardiologia, come professore di II fascia, nella Facolt\u00e0 di Medicina e Chirurgia all'Universit\u00e0 degli studi di Foggia.\nNel campo medico \u00e8 autore o coautore di quasi 200 pubblicazioni su riviste scientifiche.\nAttivit\u00e0 politica e parlamentare.\nEsponente della Margherita, nel 2001 \u00e8 stato eletto senatore nel Collegio senatoriale n. 12, in Puglia, con 52.944 preferenze. Il 7 novembre 2001 si dichiara contrario all'invio di truppe italiane in Afghanistan, posizione ribadita nel 2002 quando vota contro l'invio degli alpini. Alle elezioni politiche del 2006 \u00e8 stato candidato alla Camera dei deputati con la lista dell'Ulivo nella circoscrizione Puglia. Creatore della testata giornalistica \"Senato 12\" diffusa dal 2001 al 2005.\nNel 2006 fonda il mensile \"Ulivo-Puglia\", uscito per la prima volta ad aprile con una tiratura di 200.000 copie e una diffusione regionale. Dal 18 maggio 2006 al 7 maggio 2008 \u00e8 sottosegretario al Ministero della Salute nel decondo governo Prodi. Dal novembre 2007 al luglio 2008 \u00e8 segretario provinciale del Partito Democratico di Brindisi. Alle elezioni politiche del 13 e 14 aprile 2008, XVI Legislatura, \u00e8 stato eletto deputato del PD.\nCriticit\u00e0.\nIl 5 ottobre 2009, a seguito del passaggio alla Camera dei deputati dello scudo fiscale, anche per le assenze di ventidue opposizione, tra cui la sua, \u00e8 accusato dal suo stesso partito (sar\u00e0 l'unico tra i non presenti a ricevere la cancellazione del nome dall'anagrafe degli iscritti) e lascia il PD, per aderire poco tempo dopo al gruppo Noi Sud/Lega Sud Ausonia; dal gennaio 2011 non \u00e8 iscritto ad alcuna componente parlamentare.\n\u00c8 considerato l'esempio lampante della \"Casta\", considerando l'attivit\u00e0 di parlamentare \"una violenza contro la persona, lesiva della dignita personale, stare in Parlamento \u00e8 un lavoro frustrante, una perdita di tempo\u201d, ma usufruendone di tutti i benefici, compresi gli emolumenti. Per aver accumulato oltre il 90% delle assenze in parlamento \u00e8 stato definito \"il deputato invisibile\" dal quotidiano \"la Repubblica\".\nSecondo il sito OpenParlamento, che supervisiona le attivit\u00e0 di deputati e senatori, al 16 dicembre 2011 Antonio Gaglione \u00e8 il deputato con il tasso di assenteismo pi\u00f9 alto (al posto 616 su 630 per produttivit\u00e0), partecipando a poco pi\u00f9 del 6% delle votazioni, con assenze oltre il 93 %. Se si restringe l'analisi al periodo in cui risulta iscritto al gruppo misto i dati mutano in 10 votazioni in totale (0,6% circa) e assenze pari al 99,4% delle votazioni oltre che nessun intervento nelle discussioni in aula o in commissione e nessuna partecipazione a missioni."}
{"id": "464562", "revid": "6923", "url": "https://it.wikipedia.org/wiki?curid=464562", "title": "Abd-ru-shin", "text": "Con le sue opere (principalmente \"Nella Luce della Verit\u00e0 - Messaggio del Graal\"), fu l'ispiratore di un grande variet\u00e0 di gruppi e movimenti (tra cui il cosiddetto Movimento del Graal), fondati dai suoi lettori.\nBiografia.\nOskar Ernst Bernhardt, dopo un'istruzione commerciale, svolse la sua attivit\u00e0 a Dresda, Zurigo e Berna. A partire dal 1900 viaggi\u00f2 molto e scrisse descrizioni di viaggi, opere teatrali e romanzi. Durante la prima guerra mondiale fu internato all'isola di Man. Nel 1919 torn\u00f2 a Dresda.\nNel 1926 spos\u00f2 la vedova Maria Freyer, che aveva gi\u00e0 tre figli. La famiglia si trasfer\u00ec a Tutzing dove Bernhardt, sotto lo pseudonimo di Abdruschin, scrisse trattati religiosi che pubblic\u00f2 con il nome di \"Gralsbl\u00e4tter\" (\"Fogli del Graal\"), e tenne conferenze pubbliche. Da allora mantenne il nome di Abd-ru-shin. Questo nome egli lo attribu\u00ec ad una sua precedente incarnazione in Persia con il significato di \"Figlio della Luce\" oppure \"Servo della Luce\".\nAttorno a lui si form\u00f2 una comunit\u00e0, con la quale nel 1928 egli si trasfer\u00ec a Vomperberg nel Tirolo (Austria). L\u00ec si trova ancora oggi il Villaggio del Graal. Oskar Ernst Bernhardt mor\u00ec a 66 anni il 6 dicembre 1941 a Kipsdorf (Sassonia). Il 14 dicembre fu sepolto a Bischofswerda (Sassonia). Nel 1949 la sua salma venne trasportata a Vomperberg, dove venne deposta in una tomba a forma di piccola piramide.\nL'opera principale di Bernhardt \u00e8 il libro \"Nella Luce della Verit\u00e0 - Messaggio del Graal\", composto da 168 conferenze disposte con un ordine preciso. I punti fondamentali della sua dottrina sono fra l'altro le tre leggi autoattive della Creazione (Legge dell'effetto reciproco, Legge dell'attrazione del genere affine, Legge di gravit\u00e0), le quali, cooperando fra loro, formano il destino dell'uomo e, in base alle decisioni prese da quest'ultimo, lo determinano e lo mettono in moto, con effetti negativi oppure positivi. La dottrina di Bernhardt contiene inoltre l'idea della reincarnazione.\nOpere.\nI due libri sono entrambi editi da Stiftung Gralsbotschaft (Fondazione Messaggio del Graal), Stoccarda."}
{"id": "464563", "revid": "830939", "url": "https://it.wikipedia.org/wiki?curid=464563", "title": "Canton Basilea", "text": "Il Canton Basilea \u00e8 un cantone svizzero, membro della Confederazione dal 1501. Nel 1833 venne tuttavia suddiviso nei semicantoni Basilea Citt\u00e0 e Basilea Campagna, i quali hanno - a differenza dei cantoni, soltanto un rappresentante al Consiglio degli Stati."}
{"id": "464564", "revid": "697352", "url": "https://it.wikipedia.org/wiki?curid=464564", "title": "Barbone", "text": ""}
{"id": "464565", "revid": "767487", "url": "https://it.wikipedia.org/wiki?curid=464565", "title": "Floating State", "text": "I Floating State sono stati un gruppo musicale rock progressivo italiano formatosi nella provincia di Bari.\nLe atmosfere dei brani, i quali assumono spesso la forma di lunghe \"suite\", sono proprie del rock progressivo anni settanta, ripercorrendo prevalentemente il filone britannico (Genesis, Jethro Tull, Van der Graaf Generator o Emerson, Lake &amp; Palmer) e della Scena di Canterbury, senza tralasciare respiri folk e lirici. I testi sono improntati ad esaltare, con spunti fiabeschi e letterari, le molte successioni armoniche tipiche del genere.\nStoria.\nIl gruppo viene fondato all'inizio del 1995 dai fratelli Gigi e Mimmo Ferri, rispettivamente chitarrista e tastierista, insieme al batterista Fabrizio Binetti ed al cantante Michele Moschini. Dopo una pausa di circa un anno, i Floating State si riformano nel 2000 con Carlo Cavaniglia al basso e Beatrice Birardi alla batteria, per poi allargarsi quasi subito con l'arrivo della sassofonista Grazia Stella. Nel 2001, Francesco Antonino diventa il nuovo bassista deel gruppo. Il gruppo incide un demo-cd con cui partecipa al contest \"Una suite per un anno\", indetto da Radio Popolare di Milano, classificandosi al primo posto. Il gruppo realizza cos\u00ec il primo album ufficiale \"Thirteen tolls at noon\" (2003) per la Lizard Records di Treviso, a cui seguono partecipazioni a due tributi editi dalla Mellow Records, ai King Crimson (\"The Letters \u2013 An Unconventional Italian Guide to King Crimson\" - 2004) ed ai Moody Blues (Higher and Higher\u00a0\u2013 2006). Alla fine del 2004, Michele Moschini abbandona il gruppo e viene sostituito da Marco Esposito. Nel 2009 Francesco Antonino abbandona ugualmente il gruppo, che si scioglie infine nel 2011.\nDiscografia.\n2004.\nPartecipazione con \"Exiles\"\n2006.\nPartecipazione con \"The Actor\""}
{"id": "464566", "revid": "9", "url": "https://it.wikipedia.org/wiki?curid=464566", "title": "Oskar Ernst Bernhardt", "text": ""}
{"id": "464567", "revid": "767487", "url": "https://it.wikipedia.org/wiki?curid=464567", "title": "Ho fatto splash", "text": "Ho fatto splash \u00e8 un film del 1980 scritto, diretto ed interpretato da Maurizio Nichetti.\nTrama.\n1958. Un bambino si addormenta in un soggiorno per non pi\u00f9 risvegliarsi mentre i suoi familiari assistono a \"Canzonissima\". Venti anni dopo, oramai adulto, Maurizio si ritrova solo nel medesimo appartamento, cadente e pieno di ragnatele. Una sua cugina, di professione insegnante, appresa la notizia del suo risveglio, lo accoglie in casa sua a Milano, dove abita con due amiche che sognano di far breccia nell'ambito artistico, l'una come fumettista, l'altra come attrice.\nMaurizio, dotato di una certa intelligenza bench\u00e9 non dica mai una parola, porter\u00e0 un certo scompiglio nelle loro vite, dal matrimonio di sua cugina allo spettacolo teatrale della aspirante attrice, ciononostante alla fine cambier\u00e0 in meglio l'esistenza grama delle tre ragazze.\nDurante un set per uno spot pubblicitario di una bevanda gasata, dopo avere causato involontariamente la fuoriuscita del liquido da una bottiglia, agitandolo e provocando una schiuma gassosa, si giustificher\u00e0 pronunciando la frase che d\u00e0 il titolo al film. Questa frase, unita al gesto di agitare la bottiglia prima dell'uso, diventer\u00e0 lo slogan e il nome della bevanda (Splash), che riscuoter\u00e0 enorme successo tra grandi e piccoli."}
{"id": "464570", "revid": "767487", "url": "https://it.wikipedia.org/wiki?curid=464570", "title": "H\u00e9l\u00e8ne S\u00e9gara", "text": "Biografia.\nH\u00e9l\u00e8ne nasce a Six-Fours-les-Plages, nel dipartimento di Varo (nella regione di Provenza-Alpi-Costa Azzurra), da padre italiano, Bernardo Rizzo, e da madre francese di origini armene, Th\u00e9r\u00e8se Kasbarian. Malgrado un'infanzia trascorsa nella Costa Azzurra, la sua giovent\u00f9 non \u00e8 stata delle pi\u00f9 felici, come testimonia il suo libro \"En apart\u00e9\", scritto in collaborazione con Didier Lecat. Abbandona la casa dei genitori all'et\u00e0 di 16 anni e - in un periodo ancora difficile - ha il suo figlio maggiore Rapha\u00ebl.\nTrasferitasi a Parigi col suo bambino, si esibisce per molto tempo nei bar prima di incontrare un produttore che le offrir\u00e0 una possibilit\u00e0. Si tratta di Orlando, il fratello di Dalida. Resta tuttavia sotto contratto col suo primo produttore, indipendente e sconosciuto.\nPrima del suo trasferimento nella capitale e del suo incontro con un grande produttore, la bella H\u00e9l\u00e8ne si esibiva nei bar della Costa Azzurra per potere pagare la nutrice per suo figlio. \"I miei primi compensi passavano tutti nelle spese di nutrice\" dir\u00e0 in seguito l'artista.\nIl successo arriva poco a poco con \"Je vous aime adieu\", singolo tratto del primo album della cantante, \"C\u0153ur de verre\" (1996), ed il duetto \"Vivo per lei\", interpretato con Andrea Bocelli. H\u00e9l\u00e8ne si vede offrire allora il ruolo di Esmeralda nella commedia musicale \"Notre-Dame de Paris\" composta da Luc Plamondon (musiche di Riccardo Cocciante) sulla base dell'opera di Victor Hugo, poco dopo la rinuncia di Noa.\nComincia un periodo di popolarit\u00e0 della cantante, che tuttavia \u00e8 vittima di una ciste alle corde vocali che peggiora di spettacolo in spettacolo, fino alla perdita della voce durante la rappresentazione di \"Notre-Dame de Paris \", in Canada.\nIl suo produttore dell'epoca fa di tutto per rivendere il suo contratto, dal momento che alcuni specialisti prevedono per l'artista scarse o nessuna possibilit\u00e0 di recupero. Tuttavia, H\u00e9l\u00e8ne persevera e tenta con l'operazione l'ultima carta.\nOrlando, che diviene il suo pigmalione, ricompra il suo contratto mentre H\u00e9l\u00e8ne \u00e8 all'ospedale. Dopo un lungo periodo di silenzio forzato, H\u00e9l\u00e8ne torna in studio e registra il suo secondo album, \"Au nom d'une femme\" (2000). L'album arriva rapidamente in cima alla top 50, ottenendo un doppio disco di diamante. H\u00e9l\u00e8ne S\u00e9gara inizia allora un tour che dura 2 anni. Un DVD live presenta il concerto che ha tenuto all'Olympia di Parigi per questo tour. L'album ottiene numerosi riconoscimenti e vende tre milioni e mezzo di copie.\nNel marzo 2003 esce il suo nuovo album \"Humaine\", molto pi\u00f9 positivo del precedente che sar\u00e0 anch'esso un successo, particolarmente il duetto \"On n'oublie jamais rien, on vit avec\", cantato insieme all'italiana Laura Pausini e il titolo \"L'amour est un soleil\", (Romano Mussumara). Riparte in tour alla fine del 2003 ma deve interromperlo forzatamente a causa di una gravidanza difficile.\nDifatti, dopo lunghi anni di nubilato, H\u00e9l\u00e8ne S\u00e9gara ha sposato nell'agosto 2003 ad Ajaccio il figlio del giornalista Didier Lecat, Mathieu, con cui ha avuto altri due bambini: Matteo nel maggio 2003 e Ma\u00efa nell'ottobre 2004.\nDopo il suo quarto album in studio, uscito il 18 settembre 2006 con il titolo \"Quand l'\u00e9ternit\u00e9\", H\u00e9l\u00e8ne ha realizzato altri due album di raccolte e ne \u00e8 in arrivo un altro nel corso del 2008, da cui \u00e8 gi\u00e0 stato estratto un singolo, realizzato con Bruno Pelletier.\nNel 2011 dopo anni di silenzio esce finalmente il nuovo album \"Parmi la Foule\" preceduto dal singolo \" La vie avec toi\" e che include anche un duetto con suo figlio Raphael, \"Le monde \u00e0 l'envers\".\nNel 2016 promuove il nuovo album \"Amaretti\" con una versione franco-italiana di \"Vattene amore (Tant qu'il est temps)\", celebre canzone di Mietta e Amedeo Minghi."}
{"id": "464572", "revid": "287204", "url": "https://it.wikipedia.org/wiki?curid=464572", "title": "Helene Segara", "text": ""}
{"id": "464574", "revid": "320578", "url": "https://it.wikipedia.org/wiki?curid=464574", "title": "Apparizioni mariane", "text": ""}
{"id": "464577", "revid": "125677321", "url": "https://it.wikipedia.org/wiki?curid=464577", "title": "Giorgio Cal\u00f2", "text": "Biografia.\nLaureato in economia e commercio nel 1958, da quell'anno fino al 1962 \u00e8 stato responsabile del servizio Organizzazione e Procedure Amministrative del gruppo \"Total\". Direttore generale della filiale italiana del gruppo francese \"Metral\" dal 1962 al 1977, si \u00e8 successivamente occupato di sondaggi e marketing, dirigendo fino al 2002 l'Istituto demoscopico Directa.\nLa sua avventura politica cominci\u00f2 nel 1998, allorch\u00e9 fu uno dei fondatori del movimento Italia dei Valori.\nAlle Elezioni europee del 1999 \u00e8 candidato nella lista de I Democratici nella Circoscrizione Italia nord-occidentale, ottenendo 12.022 preferenze e risultando il primo dei non eletti. Nel 2003 a seguito delle dimissioni di Luciano Caveri, che opta per la carica incompatibile di Consigliere regionale, subentra al Parlamento Europeo dove completa la Legislatura nel Gruppo del Partito Europeo dei Liberali, Democratici e Riformatori come esponente dell'IdV.\n\u00c8 stato per due anni membro della direzione e dell'esecutivo nazionale I Democratici, dal 2000 al 2002 \u00e8 stato segretario regionale dell'IDV in Lombardia mentre dal 2001 al 2003 lo \u00e8 stato in Liguria.\nPortavoce nazionale del movimento dipietrista dal 2002 ed assessore provinciale al sistema informativo nel milanese dal 2004, Cal\u00f2 ha fatto parte del secondo governo Prodi in qualit\u00e0 di Sottosegretario alle Comunicazioni."}
{"id": "464579", "revid": "7336", "url": "https://it.wikipedia.org/wiki?curid=464579", "title": "Persona senza fissa dimora", "text": ""}
{"id": "464580", "revid": "92723", "url": "https://it.wikipedia.org/wiki?curid=464580", "title": "Panfilo di Sulmona", "text": "Biografia.\nNato nel VII secolo in Abruzzo, era figlio di un pagano che lo ripudi\u00f2 quando lui si convert\u00ec al Cristianesimo. Visse tra il 600 e l'inizio del 700 d.C., durante il pontificato di papa Sergio I. Fu eletto vescovo nel 682: la tradizione lo descrive come persona di animo molto generoso e gentile ed impegnato per la diffusione del cristianesimo tra i Longobardi. Fu vescovo di Sulmona. Mor\u00ec a Corfinio, di cui fu probabilmente anche vescovo, presso la basilica di San Pelino da Brindisi, concattedrale della diocesi Valvense.\nImmediatamente fu venerato dai cittadini, e sepolto fuori le mura presso un campo sopra cui sorse la cattedrale di San Panfilo, le sue reliquie riposano in un sarcofago presso la cripta del nuovo duomo settecentesco. \n\u00c8 il santo patrono della citt\u00e0 di Sulmona, Spoltore, Ocre e di Scerni, dove vi sono chiese a lui dedicate.\nUna leggenda agiografica.\nLa leggenda racconta che il padre ordin\u00f2 a Panfilo di salire sopra un carro e di scendere da Pacile fino alla valle del fiume Gizio. In quel punto la montagna era molto ripida e il carro sarebbe precipitato. Invece, sembra che le ruote del carro siano affondate nella roccia, in modo che Panfilo potesse scendere lentamente a valle. Si racconta che ancora oggi si possono scorgere, sui fianchi del monte, le orme dei buoi e le scanalature prodotte dalle ruote del carro."}
{"id": "464581", "revid": "599013", "url": "https://it.wikipedia.org/wiki?curid=464581", "title": "Carrarese", "text": ""}
{"id": "464583", "revid": "1479721", "url": "https://it.wikipedia.org/wiki?curid=464583", "title": "Pinocchio (programma radiofonico)", "text": "Pinocchio \u00e8 un programma radiofonico italiano, in onda su Radio Deejay dal 2001 e condotto da La Pina, Diego e Valentina Ricci.\nLa trasmissione.\nIl programma di \"alleggerimento\", che occupa la fascia oraria del rientro a casa dai posti di lavoro (il cosiddetto \"drive time\"), \u00e8 caratterizzato dall'interazione dei conduttori con il pubblico.\nLa trasmissione, che nel corso delle stagioni ha pi\u00f9 volte cambiato struttura, \u00e8 composta da una serie di rubriche curate dai conduttori e notizie leggere di costume e societ\u00e0. Molto spesso, all'inizio della trasmissione i conduttori lanciano un tema, lasciando ampio spazio alla lettura degli sms e agli interventi telefonici degli ascoltatori. Dal 2015, ogni giorno della settimana (tranne il luned\u00ec, tema libero) \u00e8 caratterizzato da un tema fisso; il marted\u00ec \u00e8 dedicato ai \"\"flop\", il mercoled\u00ec, \"in 5 minuti su Deejay\", \u00e8 dedicato alle interviste agli ascoltatori, il gioved\u00ec \u00e8 incentrato sul \"ma succede solo a me?\" e il venerd\u00ec \u00e8 invece dedicato alla consegna di messaggi per conto di altri ascoltatori in \"glielo diciamo noi\"\". Protagonisti delle puntate, sempre e comunque gli ascoltatori, invitati ad interagire sulla tematica affrontata.\nDurante l'estate, il programma va in onda dalla sede \"vacanziera\" di Radio Deejay, Riccione, e per la precisione dal Deejay truck in viale Ceccarini o piazzale Roma o dalla postazione all'interno dell'Aquafan.\nNel 2010, con gli esilaranti sms degli ascoltatori raccolti durante le puntate \u00e8 stato realizzato un libro edito da Mondadori, \"Ciao che fate?\", titolo ispirato da una delle domande classiche poste dai conduttori agli ascoltatori.\nNel 2015, la trasmissione ottiene il premio radiofonico \"Cuffie d'oro\" nella categoria \"My Best Show\". L'anno successivo, ha vinto un \"Diversity Media Award\", premio dedicato al sostegno alla causa LGBT nei diversi canali mediatici, nella categoria \"Miglior programma radiofonico\".\nIl cast.\nInizialmente condotto soltanto da La Pina, nel 2004 al suo fianco ha debuttato anche Diego Passoni, inizialmente con delle brevi rubriche e poi definitivamente diventato co-conduttore della trasmissione. In seguito, sempre pi\u00f9 spazio \u00e8 stato concesso anche a Valentina Ricci, dal 2003 centralinista del programma che si occupa anche della redazione delle puntate e partecipa attivamente alle puntate interagendo con i conduttori.\nNel corso delle stagioni, diversi personaggi hanno avuto uno spazio fisso all'interno della trasmissione con delle rubriche, come lo psicologo Raffaele Morelli, il calciatore Cristian Brocchi, la stilista Anna Dello Russo, il giornalista musicale Andrea Prevignano e Karina Cascella.\nLa regia della trasmissione \u00e8 stata affidata per anni a Maurino Belgeri, al quale \u00e8 subentrato nel 2015 Francesco Ciocca.\nCollocazione oraria.\nIl programma \u00e8 in onda fin dall'esordio nella fascia del tardo pomeriggio, principalmente tra le 18 e le 20, sebbene in alcuni periodi l'orario di trasmissione sia variato anticipando la partenza alle 17.\nNell'estate 2015 suscit\u00f2 numerose polemiche il previsto passaggio della trasmissione alla fascia del mezzogiorno, che portarono il direttore artistico Linus ad annullare lo spostamento in palinsesto non senza malumori."}
{"id": "464584", "revid": "1876278", "url": "https://it.wikipedia.org/wiki?curid=464584", "title": "Dialetto carrarese", "text": "Il dialetto carrarese, localmente carrarino ('l carar\u00ecn o 'l carar\u00e9s, voce dotta), \u00e8 una variante di tipo lunigianese della lingua emiliano-romagnola, del gruppo gallo-italico, parlato nella citt\u00e0 di Carrara e nelle aree limitrofe.\nCaratteristiche e storia.\nIl dialetto carrarese, pur essendo la citt\u00e0 di Carrara amministrativamente in Toscana, presenta caratteristiche molto simili al dialetto modenese ed al dialetto frignanese, venendo spesso incluso fra le varianti dialettali della lingua emiliano-romagnola, e rimanendo fuori dall'insieme dei dialetti toscani, pur essendo comunque un dialetto neolatino. Tutta la provincia di Massa-Carrara (come l'alta Garfagnana) presenta dialetti non toscani.\nTuttora aperto \u00e8 il dibattito sulla ragione per cui a Carrara, sebbene si trovi in Toscana (al di sopra della linea Massa-Senigallia), si parli un dialetto di tipo emiliano. La passata appartenenza dell'area di Massa e Carrara al Ducato di Modena e Reggio avvenne solo dalla met\u00e0 del XVIII secolo e per un lasso di tempo troppo breve per poterne avere influenzato in profondit\u00e0 il parlare. Una ragione per la presenza in tutta l'area della provincia di Massa-Carrara di dialetti galloitalici, sebbene diversi tra loro, pu\u00f2, forse, farsi risalire al sostrato ligure-apuano dell'area ossia alla presenza in epoca antica non di popolazioni etrusche, come nel resto della Toscana, ma di popolazioni di lingua celtica, quali i liguri apuani, affini alle popolazioni viventi nell'area di Parma e Modena, anch'esse liguri (veliati e friniati). Anche in Garfagnana e nella Lunigiana ligure (l'attuale Provincia della Spezia) in passato si parlavano idiomi afferenti al dialetto lunigianese, ma poi in queste zone, accanto all'emilianizzazione che si ebbe in Val di Magra e sulla costa fino a Montignoso, si ebbero rispettivamente fenomeni di toscanizzazione e genovesizzazione.\nPerci\u00f2, il carrarese, pur trovandosi oggi in Toscana, non ha contatti di parentela con il toscano, da cui ha ricevuto pochissimi influssi e prestiti (ad esempio \"il toc\" - in toscano il tocco, la granata ecc.), tanto che i locutori del carrarese si sentono \"non toscani\"; difatti, un lunigianese o un carrarese o un massese, quando si sposta oltre Montignoso dice: \"vado in Toscana\".\nNella stessa area dialettale carrarese esistono comunque varie piccole sfumature che si possono dividere nel carrarese \"montano\", \"cittadino\", \"avenzino\" e \"marinello\"; questi ultimi due differiscono leggermente dai primi, dato che questi territori sono insediamenti pi\u00f9 recenti e risentono pi\u00f9 marcatamente di influenze liguri-lunigianesi. Per poter ascoltare la vera parlata carrarina stretta con i caratteristici e tipici vocaboli della 'lingua', \u00e8 necessario consultare persone molto anziane. In alcuni dei suoi paesi montani il dialetto risente di particolari e storici influssi che lo diversificano rispetto al carrarino cittadino sia nella cadenza sia nel numero e nel tipo di suoni sia, infine, nella costruzione lessicale, come per esempio a Colonnata, mentre si possono definire dialetti carraresi ossia variazioni pi\u00f9 o meno leggere del carrarese quelli dei paesi e localit\u00e0 pi\u00f9 vicine Fossola, Codena, Torano, Nazzano, nonch\u00e9 quelli gi\u00e0 citati del piano (che sono pi\u00f9 dolci). Mentre la popolazione dei paesi montani e della citt\u00e0 di Carrara, dopo la seconda guerra mondiale, \u00e8 diminuita in modo consistente, \u00e8 invece cresciuta, quasi di pari entit\u00e0, la popolazione del piano, cosicch\u00e9 il numero di residenti nel Comune non varia da pi\u00f9 di mezzo secolo.\nAccento.\nIl dialetto carrarese appartiene alla cosiddetta \"area fonetica cacuminale\" apuana, una ristretta zona dell'alta Toscana in cui la parlata pu\u00f2 ricordare l'accento sardo ma i cui tratti caratteristici si pensa derivino direttamente dalla lingua delle popolazioni liguri-apuane che abitavano questo territorio (ci\u00f2 non \u00e8 esplicitamente suffragato da prove concrete, ma in alcuni scritti del X-XI sec. si fa riferimento alla strana parlata delle genti delle valli apuane), poi amalgamatasi nel tempo con le lingue romanze. Del resto, va anche considerato che alcune comunit\u00e0 corse si insediarono sulla costa carrarese, favorite dagli scambi interni alla signoria del ramo adalbertino degli Obertenghi, marchesi di Massa-Corsica, nell X sec. e forse spinte dalle razzie di Muj\u0101hid al-\u02bf\u0100mir\u012b.\nIl toscano, di fatto, ha dato pochissimi contributi alla fonetica del dialetto carrarino, mentre nel vicino dialetto massese l'apporto del tosco-versiliese \u00e8 maggiore. Questo fenomeno si riscontra anche esaminando le differenti parlate delle genti di Casola in Lunigiana (MS) e Pieve San Lorenzo (LU). Queste localit\u00e0 si trovano nel bacino del fiume Aulella, quindi entrambe in Lunigiana e vicinissime tra loro, ma la parlata della Pieve di San Lorenzo \u00e8 stata pesantemente contaminata dalla vicina Garfagnana che ne ha prodotto un dialetto molto simile al Massese, mentre a Casola l'influsso toscano viene meno cos\u00ec che il dialetto e l'accento risultano essere molto simili al carrarino (Alta Valle Aulella. Storia dell'insediamento in Lunigiana Sagep,Genova, 1979).\nCome riprova si osservi che questo accento non \u00e8 peculiare della citt\u00e0 di Carrara ma era parte integrante di quasi tutto il comprensorio delle Alpi Apuane. Le genti apuane, infatti, furono sconfitte dai Romani e massicciamente deportate nel Sannio, ma mai del tutto estirpate dal loro territorio.\nFenomeni linguistici.\nIl dialetto carrarese presenta alcuni dei fenomeni caratteristici, di cui alcuni tipici delle variet\u00e0 \"dialettali settentrionali\":\nParticolare invece la presenza di un fenomeno, detto di \"cacuminalizzazione\", solitamente meridionale e siciliano ma anche della bassa Corsica (tipico anche dell'antonese e del fornese, parlati nelle frazioni montane di Antona e Forno, nel comune di Massa) come lo sviluppo di // in //, che si scempia poi regolarmente in //:\nIl fenomeno potrebbe forse spiegarsi come importato dai dialetti del Sannio: in seguito alla deportazione della popolazione ligure degli Apuani del 179 a.C. scambiati con altrettanti coloni sanniti.\nPiuttosto rara \u00e8 la sonorizzazione delle consonanti sorde intervocaliche, ovvero del passaggio di //, //, e // \u2192 //, // e //, fenomeno che \u00e8 invece piuttosto produttivo nella vicina Massa, e ancor pi\u00f9 in Alta Versilia, dove si registra anche il passaggio di // e // \u2192 // e //.\nA Carrara si pu\u00f2 per\u00f2 riscontrare il passaggio da [ci]- (//) e [gi]- (//) ad inizio di parola ad una sorta di [zi]- //:\nQuesto fenomeno \u00e8 abbastanza distintivo tra il dialetto della citt\u00e0 e il dialetto di Marina di Carrara, dove [ci]- (//) e [gi]- (//) rimangono tali.\nNel dialetto carrarese, inoltre, non vi \u00e8 traccia di \"metafonesi\", di \"palatizzazione\" di -[a]- in -[\u00e8]- tipica dei dialetti dell'Emilia-Romagna:\nDi contro per\u00f2 vi \u00e8, contrariamente che nella vicina Massa, il fenomeno della \"\u00e8\" aperta, in parte dovuto a quel minimo influsso toscano (\"bene\"\u2192b\u00e8ne), in parte dovuto sempre a quell'apporto \"emiliano\", difatti se si ascolta attentamente l'accento carrarino si pu\u00f2 notare che le parole che finiscono con la consonante \"e\" ed \"o\" assumono un'inclinazione con \"\u00e8\" ed \"\u00f2\" aperta. Tale fenomeno \u00e8 diffuso in tutta la zona dialettale emiliana, mentre scompare completamente nella parlata lunigianese, salvo per le aree del pontremolese e zerasco.\nEsempi: mangiar\"\u00e8\",\nber\"\u00e8\",\ndormir\"\u00e8\",\nsott\"\u00f2\",\nfatt\"\u00f2\".\nAltra particolarit\u00e0 (riscontrabile per\u00f2 solo nel dialetto avenzino influenzato dalla vicinanza della citt\u00e0 romana di Luni dove la lingua latina prevedeva anche la forma neutra plurale) \u00e8 che i plurali femminili italiani rimangono invariati rispetto alla parola al singolare (ossia vengono espressi nella forma neutra plurale latina) variando solo l'articolo che quindi ne fa capire la quantit\u00e0:\nAvenzino\nma in Carrarino\nL'articolo singolare maschile \u00e8 rappresentato da 'l // e non vi \u00e8 presenza di un articolo neutro:"}
{"id": "464585", "revid": "287204", "url": "https://it.wikipedia.org/wiki?curid=464585", "title": "Nobile Ottuplice Sentiero", "text": "Il Nobile ottuplice sentiero (sanscrito \u0906\u0930\u094d\u092f\u093e\u0937\u094d\u091f\u093e\u0919\u094d\u0917\u093f\u0915 \u092e\u093e\u0930\u094d\u0917 \"\u0101rya a\u1e63\u1e6d\u0101\u1e45gika m\u0101rga\", p\u0101li \"ariya-a\u1e6d\u1e6dha\u1e45gika-magga\", cinese \u516b\u6b63\u9053 \"b\u0101 zh\u00e8ngd\u00e0o\" Wade-Giles \"pa-cheng-tao\", giapponese \"hassh\u014dd\u014d\", tibetano \" 'phags-lam yan-lag brgyad\", coreano \ud314\uc815\ub3c4 \"p'al ch\u014fngdo\", vietnamita \"b\u00e1t ch\u00e1nh \u0111\u1ea1o\") corrisponde all'ultima delle Quattro nobili verit\u00e0 (sanscrito \"Catv\u0101ri-\u0101rya-saty\u0101ni\", p\u0101li \"C\u0101ttari aryasacc\u0101ni\"), la dottrina buddhista riportata nel Canone p\u0101li all'interno del \"Sa\u1e43yutta-nik\u0101ya\" (nel \"Dhammacakkappavattana Sutta\", italiano \"Sutra della messa in moto della Legge\") e nel Canone cinese nello \"Z\u00e1h\u00e1nj\u012bng\" (\u96dc\u542b\u7d93, giapp. giapp. \"Z\u014dgon agonky\u014d\"), che poi \u00e8 la traduzione in cinese del testo sanscrito \"Sa\u1e43yukt\u0101gama\" al cui interno \u00e8 collocato il \"Dharma\u00e7akrapravartana S\u016btra\".\nSecondo la tradizione le Quattro nobili verit\u00e0, e con esse il \"Nobile ottuplice sentiero\", rappresentano il primo sermone del Buddha Shakyamuni, tenuto al Parco delle gazzelle di Sarnath, vicino a Varanasi (detta anche Benares), all'et\u00e0 di 35 anni, dopo che nei pressi del villaggio di Bodhgaya (nell'odierno stato del Bihar) aveva raggiunto il risveglio spirituale. Con l'insegnamento della dottrina del \"Nobile ottuplice sentiero\" il Buddha Shakyamuni intendeva offrire ai suoi discepoli il percorso di liberazione dalla sofferenza.\nGli elementi del \"Nobile Ottuplice Sentiero\" e i differenti modelli di interpretazione.\nWilliam Chu ha evidenziato quattro modelli di interpretazione del \"sentiero\" buddhista.\nPrimo modello.\nIl primo modello prevede di sviluppare gli \"Otto sentieri\" con un approccio \"olistico\", perfezionandoli contemporaneamente e in modo equilibrato. Questo implica che non occorre predisporre un ordine sequenziale di questi sentieri ma, piuttosto, l'indicazione che il percorso buddhista tenda complessivamente a tutte le sfaccettature di una singola attivit\u00e0 quotidiana, sia mentale che fisica, verbale o spirituale.\nSecondo modello.\nNel secondo modello il \"Nobile ottuplice sentiero\" pu\u00f2 essere considerato secondo tre tipologie di perfezionamento denominate in sanscrito \"tr\u012b\u1e47i\u015bik\u1e63a\u1e47i\" o \"\u015bik\u1e63\u0101-traya\", (p\u0101li \"tisikkh\u0101\", cin. \u4e09\u5b78, \"s\u0101n xu\u00e9\", giapp. \"san gaku\", tib. \"bslab pa gsum\").\nQuesto ordinamento prevede una \"spirale\" di perfezionamento. Ogni passo procede ad un elevamento verso quello successivo che poi spinge quello che lo precede. \nTerzo modello.\nIl terzo modello di Via buddhista (intesa sempre come quarta verit\u00e0 delle Quattro nobili verit\u00e0) \u00e8 indicato come \"immediato\" o \"subitaneo\". Esso ha come obiettivo quello di portare il praticante al di l\u00e0 del condizionato (san. \"sa\u1e43sk\u1e5bta\", p\u0101li \"sa\u1e43khata\", cinese \u6709\u7232 \"y\u01d2uw\u00e9i\", giapp. \"ui\" tib. \" 'dus byas\") regno del graduale e degli sforzi deliberati per raggiungere la \"illuminazione\". Robert E. Buswell Jr. e Robert Gimello hanno descritto diversi esempi in cui un tale \"anti-marga\" (nel senso che non procede come \"via\" intesa in senso graduale, ma sul piano dell'immediato) ha prevalso come modello. Tra le altre scuole, questo terzo modello \u00e8 ricercato nello Zen giapponese.\nQuarto modello.\nIl quarto modello individua il \"sentiero\" buddhista come una sequenza lineare di miglioramento per fasi spirituali sempre pi\u00f9 raffinate. Una volta superata una fase del percorso spirituale la sua pratica va abbandonata. Questo approccio \"funzionale\" \u00e8 coerente con il principio buddhista di non voler confondere il mezzo con l'obiettivo facendo assumere al primo un valore in s\u00e9. La pratica spirituale \u00e8 quindi \"funzionale\" allo scopo della \"liberazione\" e non possiede alcun valore di per s\u00e9, quindi una volta raggiunto lo scopo prefisso questa va abbandonata per un'altra pi\u00f9 \"avanzata\".\nSvolgimenti: \nNell'ottuplice sentiero si identificano le fasi della vita perfetta o tendente alla perfezione. Degna di questa e di ogni altra dottrina.\nRetta visione significa consapevolezza della vita, nell'intimo universale fino all'impercettibile, nelle sue accezioni varie come la forma vitale umana o quella millenaria minerale e alle altre pi\u00f9 longeve. Assumersi la consapevolezza dell'imperiturit\u00e0 del tutto porta ad avere l'intenzione giusta. La volont\u00e0 cio\u00e8 di agire conseguentemente alla nostra apprensione. Apprendiamo la verit\u00e0 del tutto e abbiamo subito l'intenzione di interagire con questa condizione poich\u00e9 umani e inevitabilmente predisposti a questo. Altrimenti ne fuggiremmo il pi\u00f9 lontano possibile. Parlare ed agire in conseguenza sono il completamento della prima parte dell'ottuplice divino sentiero che altro non \u00e8 che la via che non sappiamo e che cerchiamo da sempre.\nSolitamente questa \u00e8 la prima met\u00e0 del percorso della nostra vita su questa terra nella migliore delle ipotesi.\nLa parte finale dell'ottuplice divino sentiero attiene al consolidamento della consapevolezza, e alla perseveranza tramite l'autocoscienza intelligente.Comporta uno sforzo morale oltre che intellettivo e fisico che porta al benessere vero e condiviso e per conseguenza alla liberazione."}
{"id": "464588", "revid": "2033069", "url": "https://it.wikipedia.org/wiki?curid=464588", "title": "Joan of Arcadia", "text": "Joan of Arcadia \u00e8 una serie televisiva statunitense trasmessa fra il 2003 e il 2005 dalla CBS. Si ispira liberamente alla storia di Giovanna d'Arco (\"Joan of Arc\" in inglese).\nIn Italia \u00e8 stata trasmessa in chiaro su Italia 1 a partire dal 27 marzo 2006. Dal 4 dicembre 2008 la serie venne trasmessa sul satellite su Fox.\nTrama.\nJoan \u00e8 una liceale un po' ribelle; in certi momenti si sente oppressa dai genitori, un poliziotto e una segretaria impiegata nella sua scuola, che la amano e che lei ama. Cerca amicizie, ha un buon rapporto con i suoi fratelli: il maggiore alle prese con il trauma di un incidente stradale che lo ha reso paraplegico e il minore patito delle scienze matematiche, fisiche e naturali. Ha insomma una vita comune, per\u00f2 ha una dote che la distingue dalla massa: vede Dio, un Dio che si mostra a lei ogni volta con un volto diverso, ora sotto forma di ragazzo, ora di bambina, ora di anziana signora.\nProduzione.\nI 10 comandamenti delle sceneggiature.\nPer creare le sceneggiature dei vari episodi gli autori hanno dovuto seguire una lista di \"10 comandamenti\", stabiliti dalla produttrice esecutiva Barbara Hall e di seguito riportati:\nAccoglienza.\n\"Joan of Arcadia\" \u00e8 stata, nella prima stagione, una delle serie TV pi\u00f9 apprezzate dal pubblico e dalla critica. Il favore degli spettatori \u00e8 tuttavia diminuito con la seconda stagione, pur a fronte del continuo successo di critica: la serie \u00e8 stata quindi cancellata dalla CBS il 18 maggio 2005. In risposta, i fan hanno messo in piedi varie campagne nel tentativo di riavviare la produzione dello show. Dopo la cancellazione della serie, vari oggetti di scena come le opere d'arte di Adam, la borsa firmata di Joan e abiti di scena appartenenti ai membri del cast e i copioni, sono stati messi in vendita su eBay.\nSigla.\nLa sigla \u00e8 tratta dal brano \"One of Us\" di Joan Osborne, primo singolo dell'album \"Relish\" del 1995.\nAdattamento italiano.\nLa messa in onda in prima visione in lingua italiana della prima stagione di \"Joan of Arcadia\", avvenuta su Italia 1 nel 2006, \u00e8 stata trasmessa nel formato \"pan and scan\" a differenza dell'originale , ed \u00e8 stata inoltre censurata in alcune sequenze compresa la sigla, riducendo quindi il minutaggio degli episodi."}
{"id": "464591", "revid": "126257", "url": "https://it.wikipedia.org/wiki?curid=464591", "title": "Referendum istituzionale del 1946", "text": ""}
{"id": "464593", "revid": "124738819", "url": "https://it.wikipedia.org/wiki?curid=464593", "title": "Chiesa di San Pietro a Careggi", "text": "La chiesa di San Pietro a Careggi \u00e8 un luogo di culto cattolico che si trova in via Cosimo il Vecchio nel quartiere ovest di Careggi a Firenze.\nStoria e descrizione.\nLa chiesa \u00e8 documentata dal 1036 come dipendente dalla pieve di Santo Stefano in Pane. Un terremoto abbatt\u00e9 nel Trecento la primitiva costruzione a tre navate, che fu ricostruita ad una sola navata.\nPreceduta da un portico seicentesco, fu completamente riedificata nelle forme attuali nel 1803. Ebbe il patronato dei Pilli e quindi dei Medici che avevano la loro villa nel territorio parrocchiale.\nAll'interno, affreschi di Cesare Maffei decorano la volta e la cupoletta absidale (1859-1861). Dietro l'altar maggiore una replica fotografica di \"Cristo che consegna le chiavi a san Pietro\" di Francesco Conti, e sulla parete sinistra \"Madonna col Bambino\" di Domenico di Michelino, gi\u00e0 nel convento di Sant'Agata in via San Gallo (anche questa in replica fotografica, cos\u00ec come la pala nell'attiguo oratorio della Compagnia). Sull'altare di sinistra, questa volta in originale, \"Santa Filomena\", rara opera pittorica di Aristodemo Costoli (1850 ca.), noto soprattutto come scultore. "}
{"id": "464597", "revid": "1529788", "url": "https://it.wikipedia.org/wiki?curid=464597", "title": "Fiat Ducato", "text": "Il Fiat Ducato \u00e8 un veicolo commerciale leggero prodotto dal 1981 dalla Fiat. Tale produzione \u00e8 gestita da una societ\u00e0 mista denominata Sevel (Societ\u00e0 Europea Veicoli Leggeri) partecipata al 50% da Fiat e PSA. La presentazione e commercializzazione del Ducato avvenne nel 1981 in sostituzione del Fiat 242 e nel 2014 ne \u00e8 stata presentata la quarta generazione. Le varie generazioni sono state prodotte anche con gli altri marchi del gruppo Fiat-Chrysler e PSA.\nProduzione.\nIl Fiat Ducato, commercializzato con vari marchi e declinato in diverse versioni, viene prodotto in tutto il mondo: la produzione \u00e8 suddivisa per macro-aree economiche, come consuetudine da parte di Fiat: La produzione per la macroarea EMEA (Europa - Africa e Medio Oriente) \u00e8 in Italia nello Stabilimento Sevel Val di Sangro. Per il mercato \"LATAM\" (America Latina) la produzione avviene in Brasile nello stabilimento Fiat di Sete Lagoas. Dal 2013 il Ducato viene venduto anche nel mercato NAFTA (Stati Uniti, Canada e Messico) e prodotto nello stabilimento Chrysler di Saltillo in Messico.\nPer il solo mercato russo la produzione avviene nella fabbrica Sollers di Elabuga, mentre per il mercato turco la produzione avviene nello stabilimento Tofa\u015f di Bursa. Indipendentemente da dove viene prodotto, e dal marchio con il quale viene commercializzato, i componenti provengono tutti dallo stabilimento italiano di Val di Sangro. La produzione del Fiat Ducato, insieme all'indotto, rappresenta il 10% dell'intero prodotto interno lordo della regione Abruzzo. In 30 anni sono stati prodotti pi\u00f9 di 4,5 milioni di Fiat Ducato ad Atessa (stabilimento Val di Sangro).\nCommercializzazione.\nIl Fiat Ducato viene commercializzato in tutto il mondo con vari marchi e nomi diversi. Nel suo mercato storico: l'Europa, detiene da solo (con marchio Fiat) una quota di mercato stabile del 35%.. Circa due terzi dei camper sono basati sul Fiat Ducato (con motore Fiat) A seconda del mercato di riferimento il veicolo viene venduto con le denominazioni: Fiat Ducato, RAM ProMaster, Peugeot Boxer, Citroen Jumper. In passato \u00e8 stato venduto anche con le denominazioni: Fiat Talento, Alfa Romeo AR6, Citroen C25, Peugeot J5 e Talbot Express. Viene commercializzato in due diversi varianti di meccanica (Ducato e Ducato Maxi) e in quattro passi, cinque lunghezze e tre altezze diverse. Inoltre viene commercializzato per tre diverse destinazioni d'uso: trasporto merci (furgone o autocarro); trasporto persone (2-9 posti o 8-9 posti); trasformabile (cabinato con o senza pianale e scudato: solo telaio senza scocca, senza abitacolo, senza pianale).\nPrima serie (1981-1994).\nNato nel 1981 \u00e8 stato subito disponibile sia nelle versioni furgone che camioncino stile pick-up con cassone posteriore. Il Ducato, insieme alle versioni gemelle proposte con gli altri marchi quali l'Alfa Romeo AR6, il Citro\u00ebn C25, il Peugeot J5 e il Talbot Express \u00e8 stato prodotto nell'impianto Sevel Sud di Val di Sangro, situato nella zona industriale di Atessa (CH) e per un certo numero di esemplari anche nello Stabilimento Alfa Romeo di Pomigliano d'Arco (NA), all'interno dell'area industriale ex Apomi poi Arveco.\nLa prima serie ha subito diversi restyling ed in occasione di uno di questi \u00e8 stata anche presentata la versione a passo extracorto chiamata Fiat Talento.\nA seconda dei pesi e dei diversi restyling viene nominato: Ducato 10 (1 tonnellata), Ducato 13 (1,3 tonnellate), Ducato 14 (1,4 tonnellate) e Ducato Maxi 18 (1,8 tonnellate).\nPrima serie restyling (1983-1994).\nIl primo restyling estetico avvenne nel 1983, tra i nuovi dettagli arrivano anche l'introduzione del logo delle 5 barre cromate e di una nuova mascherina frontale gi\u00e0 introdotti per i veicoli Fiat con la Fiat Ritmo l'anno prima. Nel 1991 logo e mascherina vennero leggermente rimpiccioliti e assottigliati, in occasione del nuovo family feeling dell'epoca.\nSeconda serie (1994-2006).\nAl Salone dell'automobile di Ginevra del 1993 venne presentata la seconda serie assieme ai due fratelli (Citro\u00ebn Jumper e Peugeot Boxer). La nuova serie presentava una linea pi\u00f9 elegante (la carrozzeria era opera di Italdesign, il Cx \u00e8 0,35), e questa si altern\u00f2 con la prima serie fino al 1994. Le versioni della seconda serie erano: Ducato 10 (1 tonnellata), Ducato 14 (1,4 tonnellate) e Ducato Maxi 18 (1,8 tonnellate). In questo caso fu presente anche il Fiat Ducato in versione blindata, cio\u00e8 per il trasporto di valori. Vince il premio \"Van of the Year\" nel 1994. Nel 1999 sub\u00ec un lieve restyling estetico e alcuni cambiamenti nelle motorizzazioni.\nSeconda serie restyling (2002-2006).\nNel 2002 venne apportato un restyling che port\u00f2 un cambiamento nell'estetica e nei motori 2.0 TD, 2.3TD, 2.5 TDI (tolto dalla gamma) e 2.8 TD.\nNell'allestimento pi\u00f9 comune dedicato al mondo del trasporto \u00e8 equipaggiato di 3 diverse motorizzazioni diesel, 2.0 JTD, 2.3 JTD 16v e 2.8 JTD. Inoltre viene reso disponibile anche con un motore a benzina da 2.000\u00a0cm\u00b3. La Zastava produce lo Zastava Ducato identico al modello Fiat.\nTutte le versioni hanno un peso totale a terra omologato inferiore ai 3.500 kg particolare che lo rende conducibile anche ai soli possessori di patente di guida di categoria \"B\".\nLe nominazioni dei pesi sono cambiati in Ducato 29 (2,9 tonnellate), Ducato 30 (3,0 tonnellate), Ducato 33 (3,3 tonnellate) e Ducato Maxi 35 (3,5 tonnellate).\nOltre alla classica furgonatura, abbastanza diffuse sono anche le versioni adibite al trasporto di passeggeri (fino a 9 posti), le versioni \"combi\" con un abitacolo con sedili su due file ed un vano di carico leggermente ridotto nonch\u00e9 le versioni attrezzate ad usi specifici come per le ambulanze, che prevedono ad esempio batteria maggiorata e sospensioni posteriori diverse da quelle installate su tutte le altre versioni. Anche in questo caso fu presente lo stesso Ducato in versione blindata.\nSempre per la peculiarit\u00e0 di poter essere condotto senza una patente di abilitazione speciale superiore a quella automobilistica, il telaio di questo mezzo \u00e8 anche uno dei preferiti dagli allestitori dei veicoli per il tempo libero, tipicamente dei camper.\nNelle configurazioni di serie, che possono raggiungere anche il considerevole volume di carico di 14\u00a0mc, i passi disponibili sono di 2,85\u00a0m, 3,20\u00a0m e 3,70\u00a0m.\nTerza serie (2006-).\nNel 2006 viene introdotta la nuova serie che oltre che alle caratteristiche tecniche, si caratterizza molto per la scelta fatta riguardo ai gruppi ottici anteriori (sono rivolti verso l'alto, ispirati ai treni ad alta velocit\u00e0), sul frontale (mascherina molto grande, particolare che lo distinguer\u00e0 dai suoi gemelli) e sui motori (2.2 Multijet 105 CV, motorizzazione di base, di derivazione Ford e le due motorizzazioni Sofim 2.3 Multijet 120 e 130 CV e 3.0 Multijet Power da 157 CV).Della terza serie, oltre alla normale, \u00e8 disponibile anche la versione \"Maxi\", il cui modello superiore, con peso totale a terra di 4.000\u00a0kg, portata utile di carico di e volumetria utile da 8 a , non \u00e8 pi\u00f9 guidabile con la semplice Patente B, ma necessita, per essere condotto, della Patente C per autocarri. Anche in questo caso \u00e8 presente il nuovo Fiat Ducato in versione blindata.\nLe numerazioni sono cambiate in Ducato 30 (3 tonnellate), Ducato 33 (3,3 tonnellate), Ducato Maxi 35 (3,5 tonnellate) e Ducato Maxi 40 (4 tonnellate).\nMotorizzazioni terza serie.\n2011-2014.\nNota: per alcune versioni e alcuni mercati restano disponibili le precedenti motorizzazioni\nRestyling 2014.\nNel 2014 debutta il restyling della terza serie che introduce un nuovo frontale e avvennero anche dei cambiamenti alle motorizzazioni, in rispetto delle norme Euro VI.\nRAM ProMaster.\nDal 2013 il Ducato viene venduto nel mercato NAFTA a marchio Ram, differisce per alcuni adeguamenti agli standard di sicurezza statunitensi ed agli impianti del mercato di riferimento. Inoltre tale modello \u00e8 provvisto, in alternativa al motore diesel Fiat, di un motore a benzina Pentastar V6 da 3,6 litri e 290\u00a0CV. Per la sua commercializzazione sono stati investiti 170 milioni di dollari nello stabilimento messicano di Saltillo e 700 milioni di euro nello stabilimento italiano di Val di Sangro, poich\u00e9 tutti i componenti provengono da esso. Gli investimenti e l'ammodernamento del progetto fatto per la versione americana vengono applicati anche ai futuri modelli europei."}
{"id": "464599", "revid": "125626988", "url": "https://it.wikipedia.org/wiki?curid=464599", "title": "Chiesa di San Marco Vecchio", "text": "La chiesa di San Marco Vecchio \u00e8 un luogo di culto cattolico che si trova nella zona nord-est di Firenze, in via Faentina.\n\u00c8 ricordata dallo scrittore Bruno Cicognani nel suo \"L'et\u00e0 favolosa\" del 1940: \nStoria.\n\u00c8 citata dal 1058, quando ebbe il nome di San Marco al Mugnone per essere vicina al torrente che scorre lungo via Faentina. \nAppartenne ai monaci Silvestrini, prima che si trasferissero nella sede urbana di San Marco in Cafaggio.\nDipendente dal Capitolo di San Lorenzo, \u00e8 una fra le chiese pi\u00f9 antiche del contado fiorentino, anche se ha sub\u00ecto diverse trasformazioni nel corso del tempo, soprattutto nel 1894, quando venne realizzata l'attuale facciata.\nNel dicembre del 1631, in attesa di essere solennemente traslata in San Lorenzo, la salma della granduchessa Maria Maddalena d'Austria, morta a Trento, fu qui deposta per la durata di un giorno.\nNell'ampliamento del 1932 venne aggiunta la parte presbiteriale con deambulatorio e cupola con tiburio ottagonale. Il campanile \u00e8 del 1945. L'interno a due navate, tetto a capriate e pavimento mattonellato in bianco e nero, presenta opere d'arte moderne, come un olio su tela di Antonio Ciseri con la \"Madonna di Lourdes\" (1879) \nSono degli anni trenta del Novecento i dipinti: \"Sant'Antonio da Padova, Ges\u00f9 falegname, Santa Gemma Galgani e Sacro Cuore di Ges\u00f9\" di Alberto Zardo. Di Alfredo Cifariello \u00e8 presente una \"Deposizione dalla Croce.\" Sul primo pilastro, sopra l'acquasantiera, \u00e8 addossato l'altorilievo in terracotta patinata di Marcello Tommasi del 1983 rappresentante il \"Battesimo di Ges\u00f9.\" Pi\u00f9 recente (2007) l'acquisizione di un dipinto di Gregory Burney: \"San Michele arcangelo.\""}
{"id": "464600", "revid": "465036", "url": "https://it.wikipedia.org/wiki?curid=464600", "title": "Monaci Silvestrini", "text": ""}
{"id": "464603", "revid": "1305772", "url": "https://it.wikipedia.org/wiki?curid=464603", "title": "Makedonski Brod", "text": " \nMakedonski Brod (in macedone \u041c\u0430\u043a\u0435\u0434\u043e\u043d\u0441\u043a\u0438 \u0411\u0440\u043e\u0434) \u00e8 un comune urbano della Macedonia del Nord di 7.141 abitanti (dati 2002). La sede comunale \u00e8 nella localit\u00e0 omonima.\nGeografia fisica.\nIl comune confina a nord con \u017delino e Brvenica, a nord-est con Studeni\u010dani e Sopi\u0161te, a sud-est con \u010ca\u0161ka e Dolneni, a sud con Kru\u0161evo e Vrane\u0161tica, a sud-ovest con Gostivar.\nCon la divisione territoriale del 2003, il comune rurale di Samokov \u00e8 stato aggiunto al comune di Makedonski Brod.\nSociet\u00e0.\nEvoluzione demografica.\nDal punto di vista etnico gli abitanti sono cos\u00ec suddivisi:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "464608", "revid": "767487", "url": "https://it.wikipedia.org/wiki?curid=464608", "title": "Myl\u00e8ne Farmer", "text": "Biografia.\nMyl\u00e8ne Farmer \u00e8 nata a Pierrefonds-Roxboro in Qu\u00e9bec, Canada, un sobborgo (adesso distretto amministrativo) di Montr\u00e9al, da genitori francesi; l'intera famiglia ritorn\u00f2 in Francia quando lei aveva otto anni.\nSceglie il suo pseudonimo in omaggio a Frances Farmer, attrice statunitense dal destino spaventoso, dopo aver visto il film in cui il ruolo di Frances Farmer veniva interpretato da Jessica Lange nell'adattamento cinematografico del 1982. Segue una formazione teatrale, la sua prima apparizione mediatica \u00e8 in una pubblicit\u00e0 per un detersivo dove pronuncia solamente due parole: \"Chat alors!\". La pubblicit\u00e0 diverte, ma non contribuisce a far conoscere il suo nome. Grazie all'incontro con Laurent Boutonnat che ne rimane affascinato entra a far parte del mondo della musica, costruendosi un personaggio singolare e misterioso che sin dai suoi debutti le permette di essere idolatrata da migliaia di fans.\nCol tempo diventa molto popolare in Francia ed in altri paesi francofoni, mentre all'estero si fa conoscere particolarmente in Russia, Ucraina e nei paesi dell'est Europa. Ad oggi \u00e8 la sola artista ad aver posizionato pi\u00f9 singoli al numero uno in Francia, l'unica artista femminile francese ad essersi prodotta allo Stade de France e una delle poche cantanti francesi a vantare collaborazioni con artisti internazionali (Moby, Ben Harper, Seal, Archive, Hurts e Sting per citarne qualcuno). \u00c8 inoltre l'unica artista francese ad aver venduto pi\u00f9 di un milione di copie per ogni album studio e questo fa di lei l'artista francese con maggiori vendite da quasi trent'anni.\nCarriera.\n1984-1986: Il debutto.\nIl debutto discografico avviene nel 1984 con il 45 giri \"Maman a tort\", singolo in cui la Farmer canta l'amore di una bimba per la sua infermiera. Il singolo incontra il successo (100.000 copie vendute) Esce in seguito un secondo singolo \"On est tous des imb\u00e9ciles\", singolo considerato ad oggi come il maggiore flop nella carriera della cantante (probabilmente poich\u00e9 la canzone non ebbe un videoclip associato). Al contrario del precedente, il terzo singolo, \"Plus grandir\" \u00e8 accompagnato da un video-clip abbastanza lungo per l'epoca in cui s'incominciano ad intravedere i primi elementi dell'universo Farmer/Boutonnat (sesso, religione, morte ecc.)\n\u00c8 tuttavia la canzone \"Libertine\" che le permette di incontrare il successo: sostenuta da un videoclip molto ambizioso ispirato a Barry Lyndon, \"Libertine\" diventa in poco tempo il primo vero successo di Myl\u00e8ne.\nIl video clip inoltre \u00e8 una novit\u00e0 nel panorama musicale francese a causa della durata del video (pi\u00f9 di 10 minuti) e anche per il fatto che Myl\u00e8ne Farmer diventa la prima cantante in assoluto ad apparire integralmente nuda in un video clip musicale. \u00c8 in questa occasione inoltre che adotta i capelli rossi che contribuiscono a distinguerla dalle cantanti dell'epoca.\nEsce cos\u00ec il suo album di debutto, \"Cendres de lune\", che contiene tutti i singoli estratti in precedenza (ad eccezione di \"On est tous des imb\u00e9ciles\") pi\u00f9 il singolo successivo \"Tristana\". In breve tempo Mylene Farmer diventa la cantante francese di maggiore successo di questa epoca.\nLa Madonna francese.\nMyl\u00e8ne Farmer si guadagna la fama con le sue canzoni ricche di testi ambigui o scandalosi, e i video piuttosto espliciti. Sar\u00e0 nominata col tempo \"Ange Rouge\" ovvero l'angelo rosso, ma anche la \"Madonna francese\" per l'attitudine trasgressiva e disinibita che la rossa ha in comune con la star del pop. I suoi videoclip invece sono spesso paragonati a quelli di Michael Jackson poich\u00e9 ritenuti dei veri e propri cortometraggi (basti pensare che \"Pourvu qu'elles soient douces\" dura 17 minuti).\n1987-1990: \"Ainsi soit je...\" e la prima tourn\u00e9e.\nNel 1988 pubblica il secondo album studio \"Ainsi soit je...\", un album che contiene i suoi pi\u00f9 grandi successi popolari come \"Sans contrefa\u00e7on\", che le varr\u00e0 il suo statuto di icona gay, \"Pourvu qu'elles soient douces\", che viene accompagnato da un video che ha fatto furore e la \"title track\" \"Ainsi soit je...\", la sua ballade pi\u00f9 famosa. L'album arriva al primo posto nella classifica ufficiale francese degli album e supera il milione di copie vendute.\nNel 1989 inizia la sua prima tourn\u00e9e, Tour 89, in tutta la Francia. Con questo tour Myl\u00e8ne Farmer offre uno vero show all'americana, con scenografie mastodontiche e coreografie studiate nei minimi dettagli. Gli abiti sono affidati a Thierry Mugler.\n1991-1994: \"L'Autre...\" e \"Giorgino\".\nNel 1991 pubblica \"L'Autre...\", il suo terzo album studio che viene anticipato dal singolo \"D\u00e9senchant\u00e9e\", il pi\u00f9 grande successo di tutta la sua carriera. \u00c8 in questo periodo che il personaggio di Myl\u00e8ne Farmer si tinteggia di mistero e di paradossi: la Farmer ottiene un controllo totale sulla sua immagine (nessuna opera da lei prodotta pu\u00f2 essere utilizzata se non dalle sue etichette discografiche) e inizia a disertare numerosi inviti ad emissioni televisive o interviste.\nNonostante la sua assenza nel mondo dei media, Myl\u00e8ne Farmer diventa grazie a \"L'Autre...\" l'artista con maggiori vendite in Francia e nel 1993 vince un World Music Awards come migliore interprete femminile.\nNel 1992 viene pubblicata una raccolta di remixes, chiamata \"Dance Remixes\", che avr\u00e0 una breve promozione per i troppi impegni del duo Farmer/Boutonnat.\nNel 1994 esce il primo film di Laurent Boutonnat, Giorgino, con Myl\u00e8ne Farmer come protagonista. Il film dura quasi tre ore e tratta tematiche che non convincono il pubblico francese: costituisce di conseguenza il primo flop di Myl\u00e8ne Farmer e del suo produttore.\n1995-1997: L'anamorfosi.\nMyl\u00e8ne Farmer ritorna nel 1995 con l'album della trasformazione estetica, del cambio di aspetto ma soprattutto con un album rivoluzionario dal punto di vista musicale: \"Anamorphos\u00e9e\", il quarto album studio della rossa, \u00e8 caratterizzato da sonorit\u00e0 pi\u00f9 rock ed elettriche e rappresenta una vera metamorfosi fisica e spirituale dell'artista.\nInfatti in questo periodo Myl\u00e8ne Farmer accantona la sua immagine di artista tormentata per dare spazio ad una donna disinibita e provocante. Il cambiamento si vede ma soprattutto si sente: il pubblico apprezza ed il successo non tarda ad arrivare con pi\u00f9 di 1.400.000 copie vendute per l'album, mentre il singolo \"XXL\" \u00e8 subito primo.\nI video clip de \"L'Instant X\" e \"XXL\" sono diretti dal regista statunitense Marcus Nispel (il rifacimento di \"Non aprite quella porta\") mentre quello di \"California\" \u00e8 stato diretto da Abel Ferrara. Le foto del libretto dell'album sono ad opera del celebre fotografo Herb Ritts.\nSegue un secondo tour, il Tour 1996, con Paco Rabanne ai costumi. Il tour ottiene un formidabile successo e il CD del concerto, \"Live \u00e0 Bercy\", diventa in poco tempo l'album live pi\u00f9 venduto in Francia. Inoltre \u00e8 con la tourn\u00e9e del 1996 che Myl\u00e8ne Farmer conferma il suo status non detronizzabile di icona gay, grazie ad esibizioni con ballerini vestiti da drag queen e agli abiti sfarzosi e luccicanti indossati dalla diva.\n1999-2000: Myl\u00e8nium.\nNel 1999, l'album \"Innamoramento\" segna un ritorno a sonorit\u00e0 pop rock in cui Myl\u00e8ne per la prima volta si cimenta come autrice non solo dei testi, ma anche delle musiche di 5 dei brani contenuti in questo lavoro. Come i precedenti lavori, anche questo album supera di gran lunga il milione di copie vendute e diventa uno dei pi\u00f9 apprezzati dai fans della rossa.\nIl live corrispondente chiamato \"Myl\u00e8nium Tour\" \u00e8 uno dei live pi\u00f9 belli della scena pop in cui la Farmer mette in atto delle performance spettacolari, con la presenza sulla scena di una statua rappresentante Iside di 9 metri circa ispirata a H.R Giger. La tourn\u00e9e \"Myl\u00e8nium Tour\" \u00e8 un tale successo che le decine di date sono completate da 3 serate speciali a Mosca e a San Pietroburgo in Russia.\n2000-2004: Aliz\u00e9e e \"Les Mots\".\nNel 2000, collabora di nuovo con Laurent Boutonnat per le parole e la musica dell'album \"Gourmandises\" della giovane cantante Aliz\u00e9e in cui \u00e8 presente la hit \"Moi... Lolita\", che permette alla corsa di diventare la cantante francese che vende di pi\u00f9 all'estero (7 milioni di dischi venduti con solamente 2 album). Da non dimenticare che \"Moi... Lolita\" \u00e8 uno dei pochissimi brani in francese ad aver raggiunto la top ten inglese.\nNel novembre 2001, Myl\u00e8ne realizza la raccolta \"Les Mots\" che raggruppa i 30 titoli pi\u00f9 importanti della sua carriera, tra cui sono presenti tre inediti: \"Les Mots\", in duetto col cantante britannico Seal, \"C'est une belle journ\u00e9e\" e \"Pardonne-moi\". Questo album raggiunge velocemente il record del Best Of pi\u00f9 venduto in Francia, superando il milione di copie.\n2005-2007: \"Avant que l'ombre...\", Bercy 2006 e il cinema.\nNel febbraio 2005 Myl\u00e8ne Farmer rompe il suo silenzio mediatico durato 3 anni col single \"Fuck Them All\": il video, dalle tinte dark, viene affidato al giovane regista spagnolo Agustin Villaronga. Il singolo si colloca subito ai primi posti in Francia, Svizzera e Belgio e anticipa l'album \"Avant que l'ombre...\", uscito il 4 aprile, il quale raggiunge gli 800.000 esemplari venduti. Un album pi\u00f9 intimista dalle sonorit\u00e0 acustiche e meno elettroniche. L'album arriva a collocarsi primo in Francia, Svizzera e Belgio, nonostante la totale assenza di promozione da parte della star.\nSegue un tour chiamato \"Avant que l'ombre \u00e0 Bercy\", comprendente 13 concerti tenuti al Palais omnisports de Paris-Bercy, che hanno ottenuto una partecipazione complessiva di circa 170.000 spettatori. Il DVD live uscito quasi un anno dopo il tour vende 500.000 copie diventando il DVD musicale pi\u00f9 venduto di tutti i tempi in Francia.\nContemporaneamente arriva sul mercato un nuovo singolo, un duo con l'artista americano Moby, che raggiunge un notevole successo di pubblico e di vendite nei vari paesi francofoni. Il titolo \u00e8 \"Slipping away (Crier la vie)\" e riscuote successo anche in Russia.\nA dicembre del 2007 nelle sale europee esce il nuovo film animato di Luc Besson intitolato \"Arthur e il popolo dei Minimei\", e lo stesso regista invita Mylene Farmer come doppiatrice del personaggio principale, la principessa Selenia. Quasi contemporaneamente esce il nuovo film di Laurent Boutonnat,\"Jacquou le Croquant\" e per l'occasione Mylene canta una canzone inedita chiamata \"Devant Soi\" brano di coda contenuto nella colona sonora del film.\nNel mese di ottobre Myl\u00e8ne si aggiudica al NRJ Cin\u00e9 Awards 2007 il premio come migliore voce per il doppiaggio del film \"Arthur e il popolo dei Minimei\". Il premio sar\u00e0 ritirato alla cerimonia da Luc Besson.\n2008-2010: \"Point de suture\" e lo Stade de France.\nAi 13 concerti tenuti a Bercy nel 2006 segue un anno mezzo di silenzio per la troupe Farmer. Verso la fine di gennaio del 2008 i fans della cantante apprendono che Myl\u00e8ne Farmer, in occasione dell'uscita del suo nuovo album avrebbe dato un concerto il 12 settembre 2009 allo Stade de France. Il 28 marzo 2008 vengono messi in vendita gli 80.000 biglietti per lo stadio di Francia, che saranno venduti in meno di 2 ore. Viene aggiunta un'ulteriore data allo Stade de France per l'11 settembre 2009 (i biglietti saranno venduti in meno di 1 ora e mezza).\nMyl\u00e8ne Farmer diventa la prima artista femminile francese a prodursi allo stade de France.\nOltre allo stade de France, Myl\u00e8ne Farmer annuncia una tourn\u00e9e anche in provincia (tra le tappe figurano Nizza, Marsiglia, Lione ecc.) e all'estero nei principali stadi di Ginevra, Bruxelles, Mosca e San Pietroburgo.\nNei primi mesi di maggio si apprende il titolo del nuovo singolo di Myl\u00e8ne Farmer, \"D\u00e9g\u00e9n\u00e9ration\", ed \u00e8 trasmesso dalle radio il 19 giugno 2008. L'album, \"Point de suture\", esce il 25 agosto. Il cd \u00e8 composto da 10 tracce, tra cui un duetto con Moby e una traccia nascosta (Ave Maria). L'album raggiunge la prima posizione nella prima settimana di messa in vendita e anche il primo singolo arriva alla vetta della classifica. I successivi singoli estratti (\"Appelle mon num\u00e9ro\", \"Si j'avais au moins...\", \"C'est dans l'air\" e \"Sextonik\") raggiungono la prima posizione nella classifica francese dei singoli.\nIl 2 maggio 2009 Myl\u00e8ne Farmer debutta nella prima data della sua tourn\u00e9e a Nizza al palazzo Nikaia davanti a 8.000 persone in delirio. La scenografia presenta due grandissimi scheletri che durante le esibizioni si muoveranno. I vestiti sono firmati Jean Paul Gaultier e la setlist prevede alcune tracce del nuovo album e vecchi successi come \"Libertine\", \"D\u00e9senchant\u00e9e\" e \"L'\u00c2me-Stram-Gram\".\nL'11 e 12 settembre la rossa si esibisce allo Stade de France davanti 80.000 persone per ciascuna serata. Durante la serata del 12 settembre il pubblico intoner\u00e0 \"Joyeux anniversaire\" al suo idolo che quel giorno festeggia 48 anni. \u00c8 la prima artista francese ad esibirisi in quell'ampio impianto.\nNel dicembre 2009 esce il quinto album live di Myl\u00e8ne Farmer, \"N.5 on Tour\" che racchiude la tracklist dei concerti presentati solo in provincia.\nIl 12 aprile 2010 esce il DVD che racchiude le serate dell'11 e 12 aprile 2009, l'atteso \"Myl\u00e8ne Farmer Stade de France\". Il DVD rester\u00e0 al primo posto per 8 settimane consecutive nella classifica dei DVD francesi e verr\u00e0 pubblicato in Francia, Svizzera, Belgio, Russia, Canada, Polonia e Messico.\n2010-2011: \"Bleu noir\" e il best of \"2001.2011\".\nIl 27 settembre 2010 la Polydor annuncia l'uscita del nuovo singolo di Myl\u00e8ne Farmer che s'intitola \"Oui mais... non\" e viene trasmesso dalle radio da mercoled\u00ec 29 settembre 2010. Il singolo \u00e8 prodotto da RedOne, produttore delle hit di Lady Gaga come \"Bad Romance\" o \"Alejandro\". \u00c8 la prima volta che Laurent Boutonnat non collabora ad una canzone di Myl\u00e8ne Farmer.\nL'album in cui \u00e8 contenuto il singolo s'intitola \"Bleu noir\" ed \u00e8 stato pubblicato il 6 dicembre 2010. Per l'occasione sar\u00e0 creato un sito ufficiale temporaneo dedicato al nuovo album, nel quale i fans potranno scoprire un nuovo elemento (come estratti di tracce, videoclip e foto) raggiungendo ogni volta un numero determinato di visite. L'album contiene 12 tracce e varie collaborazioni tra Myl\u00e8ne e artisti come Moby, RedOne, Archive. Rimarr\u00e0 alla prima posizione della classifica degli album francesi per 3 settimane consecutive e a soli tre mesi dopo la sua pubblicazione \u00e8 certificato disco di diamante per pi\u00f9 di 500.000 copie vendute.\nIn contemporanea con l'uscita dell'ottavo album, Myl\u00e8ne Farmer pubblica due duetti: il primo con Ben Harper con il quale Myl\u00e8ne Farmer interpreta la canzone \"Never tear us apart\" cover del gruppo INXS inserita in un album di cover dal titolo \"Original sin\" dedicato al leader della band deceduto nel 1997, Michael Hutchence; altro duetto \u00e8 quello con la cantante Line Renaud, che in occasione dell'uscita del suo album di duetti \"Rue Washington\", canta insieme alla Farmer la canzone \"C'est pas l'heure\" composta da Laurent Boutonnat e scritta da Myl\u00e8ne Farmer. Questo \u00e8 il primo duetto con una cantante femminile per la rossa.\nNel 2011 pubblica \"2001.2011\", il suo secondo best of contenente i singoli pubblicati tra il 2001 e il 2011. La raccolta include due inediti, \"Du Temps\" e \"Sois moi - Be me\".\n2012-2013: \"Monkey Me\" e \"Timeless 2013\".\nNel 2012 Myl\u00e8ne Farmer pubblica \"\u00c0 l'Ombre\", singolo che anticipa il suo nono album \"Monkey Me\". Per la produzione di quest'album Myl\u00e8ne Farmer torna a collaborare con il suo complice di sempre Laurent Boutonnat, al quale affida le musiche delle nuove tracce. Contemporaneamente all'uscita dell'album, viene annunciata una nuova tourn\u00e9e europea dal nome \"Timeless 2013\" che debutter\u00e0 a settembre 2013. La tourn\u00e9e prevede inizialmente 10 spettacoli al Palais Omnisports de Paris-Bercy pi\u00f9 altre date in provincia, in seguito altri spettacoli in Svizzera, Belgio, Russia e Bielorussia. Solo nel primo giorno di messa in vendita sono stati venduti 100.000 biglietti.\nLo stile Farmer.\nI testi.\nI testi di Myl\u00e8ne Farmer sono impregnati di temi ricorrenti come il sesso, la morte, la religione o l'amore e presentano spesso numerosi riferimenti o citazioni di altri autori o poeti come Charles Baudelaire, Emily Dickinson o Francesco Alberoni. Il suo personaggio misterioso si rispecchia anche nei suoi testi, dei quali non fornisce mai una spiegazione ben precisa.\n\"Maman a tort\" racconta l'amore di una ragazzina per la sua infermiera all'ospedale; \"Pourvu qu'elles soient douces\" tratta di un uomo ossessionato dalle natiche della sua amante, con accenni al tema della sodomia; \"Que mon c\u0153ur l\u00e2che\" tratta dell'amore con il profilattico all'epoca dell'AIDS; \"Sans logique\" ha come tema principale la schizofrenia che risiede in ogni uomo e che viene nascosta dal perbenismo; \"R\u00eaver\" \u00e8 un inno alla pace e alla tolleranza con riferimenti all'olocausto; in \"C'est une belle journ\u00e9e\" vi \u00e8 una paradossale ma perfetta simbiosi tra il testo che parla del suicidio e la musica allegra e ritmata della traccia; \"Optimistique-moi\" \u00e8 uno dei testi pi\u00f9 intimi di Myl\u00e8ne Farmer in cui descrive il suo rapporto speciale col padre con ambigui riferimenti all'incesto.\nTra i fan la cantante annovera Am\u00e9lie Nothomb, che nel 1996 l'ha intervistata per Vogue Allemagne\nLa musica.\nLa sua musica ha abitualmente una tonalit\u00e0 pop o synth pop, talvolta accentuata da ritmi pi\u00f9 dance o elettronici. Nei suoi primi album prevale un sound tipicamente anni ottanta, mentre negli anni novanta la Farmer sperimenta nuove strade musicali come il rock, l'alternative, il pop celtico, l'oriental pop ecc.\nNegli anni 2000 la Farmer predilige per i suoi album un sound pi\u00f9 dance o techno, ma pur sempre con una base pop.\nLaurent Boutonnat \u00e8 stato il compositore esclusivo di tutte le sue musiche a partire dal 1984 al 2009. Eccezionalmente nel 1999 la Farmer \u00e8 autrice e compositrice di cinque tracce del suo album \"Innamoramento\".\nNel 2010 Myl\u00e8ne Farmer affida la produzione delle musiche del suo album \"Bleu noir\" a produttori di fama internazionale come Moby, RedOne (produttore delle hit di Lady Gaga) e il gruppo anglosassone Archive, scartando per la prima volta nella sua carriera la partecipazione di Laurent Boutonnat ad un suo album.\nI videoclip.\nI \"videoclip\" della cantante sono particolarmente curati e carichi di una potente simbologia. \nI videoclip di \"Libertine\" e \"Pourvu qu'elles soient douces\", sono ambientati all'epoca della guerra dei Sette Anni. I clip di \"L'\u00c2me-Stram-Gram\", \"California\" e \"Fuck Them All\" utilizzano il tema del doppio.\nLa fiaba popolare \u00e8 anche un tema importantissimo nei primi videoclip di Myl\u00e8ne Farmer: in \"Sans contrefa\u00e7on\", ad esempio, interpreta un originale Pinocchio che si innamora del proprio babbo mentre in \"Tristana\" presenta la favola di Biancaneve e i sette nani ambientata durante la Rivoluzione russa. A causa del realismo presente in questi videoclip, che paradossalmente si accosta al tema della fiaba, molti di questi video terminano con un finale tragico.\n \u00c8 il caso di \"Beyond my control\" che contiene una scena d'amore piuttosto erotica e violenta dove si vede la cantante aggredire il suo amante. Anche il videoclip di \"Je te rends ton amour\" viene censurato a causa di una scena in cui la Farmer cammina interamente nuda in un mare di sangue, subito dopo essere stata violentata dal Maligno in un'abbazia.\nLaurent Boutonnat risulta essere il regista di tutti i suoi videoclip che vanno dal 1984 al 1992. Dal 1993 in poi Myl\u00e8ne Farmer affida i suoi videoclip a registi di fama internazionale come Abel Ferrara, Luc Besson, Marcus Nispel, Olivier Dahan o Michael Haussman.\nI concerti.\nSin dai suoi debutti Myl\u00e8ne Farmer offre al suo pubblico degli show tipicamente all'americana, spesso comparati a quelli di Michael Jackson o Madonna. La Farmer ha consacrato la sua quinta tourn\u00e9e con En tourn\u00e9e (Myl\u00e8ne Farmer) nel 2009 e si \u00e8 esibita rispettivamente in Francia, Svizzera, Belgio e Russia.\nCiascuna tourn\u00e9e presenta delle scenografie singolari e mastodontiche, costituite da diversi elementi che collano perfettamente con l'universo dell'artista: fra questi spiccano la statua di Iside di nove metri di altezza utilizzata nel Myl\u00e8nium Tour del 1999, l'enorme ragno d'acciaio del tour del 1996 e la possente scalinata di Bercy 2006.\nNei suoi concerti Myl\u00e8ne Farmer presenta originali coreografie insieme ad altri ballerini ed alterna momenti di totale euforia ad altri pi\u00f9 intimi in cui canta accompagnata da un solo pianoforte. Inoltre ogni suo concerto gode dell'assenza totale di utilizzo di playback.\nAd oggi (2012) risulta essere l'unica artista femminile francese ad essersi prodotta allo Stade de France per due serate di fila (11 e 12 settembre 2009), intrattenendo 80.000 persone a serata. Il \"look\" \u00e8 stato curato nelle diverse tourn\u00e9e da stilisti di fama mondiale come Jean-Paul Gaultier, Paco Rabanne o Thierry Mugler."}
{"id": "464610", "revid": "287204", "url": "https://it.wikipedia.org/wiki?curid=464610", "title": "Mylene Farmer", "text": ""}
{"id": "464615", "revid": "2196166", "url": "https://it.wikipedia.org/wiki?curid=464615", "title": "Castel Colz", "text": "Castel Colz (ladino: \u0106iastel Colz) \u00e8 un castello rinascimentale situato a La Villa, nel comune di Badia, in Provincia di Bolzano. Per gli abitanti del posto, di madre lingua ladina, \u00e8 semplicemente la gran \u0107iasa.\nStoria e descrizione.\nLe prime tracce del castello si hanno quando Hans von Rubatsch ottenne dall'imperatore Ferdinando I l'autorizzazione alla costruzione di una residenza nobiliare a La Villa in Badia, e chiamarla Rubatsch (e \"Residenza Rubatsch\" \u00e8 un altro nome con cui \u00e8 nota la costruzione): \u00e8 il 1536. Un anno dopo la costruzione \u00e8 terminata.\n\u00c8 un edificio tozzo, cubico, in stile gotico, che sorge su uno sperone roccioso dolomitico. Quattro sono le torri: due rotonde, due rettangolari, agli angoli opposti.\nSuccessivamente fu modificato dai Colz, a cui deve il nome attuale. Nel XVII secolo si succedettero prima i Winkler (che cambiarono il nome in Winkler von Colz-Rubatscher), poi i Mayerhofer. Da met\u00e0 ottocento cominci\u00f2 ad andare in rovina, ma alla fine degli anni ottanta cominci\u00f2 un'opera di restauro, giunta al termine: il castello oggi ospita un albergo di lusso.\nIl nome del castello \u00e8 legato alle avventure di Franz Wilhelm Prack (o Brack) zu Asch, detto il \"Gran Brac\u00f9n\" (\"il Braccone\"), un cavaliere crudele e allo stesso tempo cortese realmente esistito (nella seconda met\u00e0 del XVI secolo), che vive nelle storie e leggende della Val Badia, e che sarebbe stato ucciso proprio da un membro della famiglia Colz."}
{"id": "464616", "revid": "380453", "url": "https://it.wikipedia.org/wiki?curid=464616", "title": "Universit\u00e0 del New Hampshire", "text": "L'Universit\u00e0 del New Hampshire (inglese \"University of New Hampshire\") \u00e8 un'universit\u00e0 pubblica statunitense, facente parte dell'University System of New Hampshire. L'ateneo, il cui campus principale si trova a Durham, \u00e8 il pi\u00f9 grande dello Stato del New Hampshire e conta 15.000 studenti iscritti.\nL'Universit\u00e0 del New Hampshire ha ottenuto molti premi e riconoscimenti per i suoi risultati accademici.\nStoria.\nNel 1866, l'universit\u00e0 venne dapprima incorporata come \"New Hampshire College of Agriculture and the Mechanic Arts\" ad Hanover (New Hampshire), in associazione con il Dartmouth College.\nUn contadino di nome Benjamin Thompson lasci\u00f2 la sua fattoria e le sue propriet\u00e0 allo Stato per la fondazione di un istituto agrario. Il 20 gennaio 1890, Benjamin Thompson mor\u00ec e le sue volont\u00e0 testamentarie divennero pubbliche. Il 5 marzo 1891, il Governatore Hiram Americus Tuttle firm\u00f2 un atto con il quale accettava le condizioni testamentarie di Thompson. Il 10 aprile 1891, lo stesso governatore firm\u00f2 un decreto che autorizzava lo spostamento del college a Durham nel New Hampshire. \nNel 1892, il \"Board of Trustees\" (consiglio di amministratori fiduciari) assegn\u00f2 a Charles Eliot l'incarico di tracciare il progetto per i primi cinque palazzi del campus: Thompson, Conant, Nesmith, ed Hewitt Shops (ora Halls) e il \"Dairy Barn\". Eliot fece un sopralluogo a Durham e lavor\u00f2 per tre mesi per allestire il progetto. Le classi di studio del 1892, eccitate per il trasloco in sospeso a Durham, tennero esercitazioni di laurea in un fienile incompiuto nel campus di Durham. Il 18 aprile, 1892, il Board of Trustees vot\u00f2 per \"autorizzare la facolt\u00e0 di fare tutti gli allestimenti per il trasloco della propriet\u00e0 del college di Hanover a Durham.\" La classe del 1893 segu\u00ec quella precedente e tenne esercitazioni di laurea nell'incompiuta Thompson Hall, la colonna portante del campus in Revival Romanico disegnata dall'importante impresa architettonica Concord di \"Dow &amp; Randlett\".\nNell'autunno del 1893, iniziarono ufficialmente i corsi a Durham con 51 matricole e 13 studenti di altri anni. Anche il corso di laurea fu instaurato per la prima volta nell'autunno del 1893. Il numero di studenti e la mancanza di fondi pubblici per i dormitori causarono una situazione difficile riguardo agli alloggi, e costrinsero gli studenti a trovare alloggi in citt\u00e0. La mancanza di alloggi caus\u00f2 difficolt\u00e0 per l'attrazione di donne all'universit\u00e0. Nel 1908, nella Smith Hall, fu completato il primo dormitorio femminile usando fondi pubblici e privati. Prima della costruzione della Fairchild Hall nel 1915 per studenti maschi, 50 matricole vivevano nel seminterrato della DeMerritt Hall. Con la persistente mancanza di alloggi per uomini, l'amministrazione esort\u00f2 la crescita del sistema greco dell'UNH. Dagli ultimi anni del 1910 fino agli anni trenta, il sistema dell'associazione studentesca maschile espanse e forn\u00ec vitto e alloggio per studenti maschi.\nNel 1923, il Governatore Fred Herbert Brown firm\u00f2 un progetto che cambi\u00f2 il nome del college in \"University of New Hampshire\" (Universit\u00e0 del New Hampshire), malgrado la pressione dagli interessi dell'agricoltura statale che avevano osteggiato una proposta simile nel 1911.\nCorsi.\nLa UNH \u00e8 composta da sei college e una \"Graduate School\" (facolt\u00e0 universitaria che concede il dottorato), che offre circa 2.000 corsi. La Thompson School di Scienze applicate (TSAS), fu la prima ad essere istituita nel 1895 ed \u00e8 attualmente una divisione del COLSA (vedi sotto).\nI sei college della UNH sono: \nL'Universit\u00e0 \u00e8 membro del \"New England Board of Higher Education's New England Regional Student Program\" (NERSP), cio\u00e8 del Programma Regionale Studentesco del New England del Collegio del New England d'Istruzione Superiore, dove universit\u00e0 e facolt\u00e0 pubbliche del New England offrono un numero di curricula per studenti universitari con particolare considerazione per studenti di altri stati del New England.\nAttivit\u00e0.\nL'Universit\u00e0 ha circa 100 organizzazioni studentesche raggruppate per diverse tipologie. Una lista completa pu\u00f2 essere reperita nel sito SOS website. Di queste organizzazioni ci sono 15 gruppi di studenti universitari che ricevono lo Student Activity Fee fondi per sovvenzionare i servizi che essi offrono; come il Campus Activity Board, l'annuario\"The Granite\", SCAN TV, SCOPE, il senato studentesco, \"The New Hampshire\", e il WUNH. UNH \u00e8 ultimamente classificata diciassettesima come Top Party Schools nella non scientifica Princeton Review.\nAtletica.\nLe squadre di atleltica della scuola sono chiamate le Wildcats, e gareggiano nel NCAA Division I. UNH \u00e8 un membro dell'America East Conference per il basketball, corsa campestre, corsa ad ostacoli, sci, calcio, nuoto e tuffi e tennis; e per le donne canottaggio, hockey su prato, lacrosse, e pallavolo. Competono anche nel Hockey East sia uomini che donne nell'hockey su ghiaccio, ottimi nell'Atlantic 10 Conference per football nell'Division I-AA.\nIl 31 gennaio 2006, il Direttore Atletico Marty Scarano annunci\u00f2 per l'anno accademico del 2006 l'eliminazione del canottaggio femminile, nuoto e tuffi maschile, tennis maschile e femminile a vari livelli, e diminu\u00ec la squadra maschile di sci da 27 a 12 unit\u00e0. Il motivo di tale decisione prese dal Athletic Department fu per risparmiare $500,000 a fronte di $1,000,000 di debiti, e per rientrare per la prima volta nel Title IX . Nel 1997, l'Universit\u00e0 tagli\u00f2 il baseball, softball, il golf maschile e femminile, e il lacrosse maschile.\nI colori ufficiali della scuola sono il blu e il bianco. La mascot ufficiale della squadra \u00e8 il Gatto selvatico e la sua uniforme \u00e8 conosciuta come \"Wild E. Cat\".\nL'inno dell'UNH \u00e8 \"On to Victory\", la versione pi\u00f9 recente fu arrangiata da Tom Keck, Director of Athletic Bands dal 1998-2003. Nel 2003, \"UNH Cheer\" ritorn\u00f2 dagli archivi dell'Universit\u00e0 grazie a Erika Svanoe, ex Director of Athletic Bands. Ultimamente \u00e8 utilizzato come inno di riserva ed \u00e8 spesso eseguita subito dopo \"On to Victory.\""}
{"id": "464618", "revid": "287204", "url": "https://it.wikipedia.org/wiki?curid=464618", "title": "Bell", "text": ""}
{"id": "464619", "revid": "554814", "url": "https://it.wikipedia.org/wiki?curid=464619", "title": "Autonomia privata", "text": "Il concetto di autonomia privata \u00e8 di difficile definizione, poich\u00e9 non \u00e8 un concetto primitivo o intuitivo, e nell'ordinamento non viene definito in modo diretto. Nell'accezione filologica, la parola \"autonomia\" deriva dal greco e significa \"darsi delle regole, impegnarsi, autovincolarsi\". Di qui, la definizione di autonomia privata come sinonimo di \"libert\u00e0 di contrarre (ovviamente nei limiti previsti dall'ordinamento)\", oppure di comportamento volontario e libero ma \"funzionale\", cio\u00e8 finalizzato alla realizzazione degli interessi del soggetto che ne \u00e8 titolare.\nPeraltro, il concetto di autonomia privata pu\u00f2 essere definito anche attraverso il collegamento con la nozione di negozio giuridico, come potere, di cui \u00e8 titolare un soggetto, di regolare da s\u00e9 i propri interessi attraverso lo strumento ordinario del negozio.\nLa presenza dell'aggettivo \"privata\" potrebbe far pensare, in un primo momento, che il suddetto potere di autodisciplina sia riservato esclusivamente al privato, cio\u00e8 al singolo, e non anche ai soggetti pubblici. In realt\u00e0, tale potere, spetta sia a soggetti singoli che pubblici, sicch\u00e9 sarebbe meglio parlare, secondo alcuni Autori, di \"autonomia negoziale\" per tutti i soggetti che agiscono \"iure privatorum\". In altre parole, l'autonomia negoziale \u00e8 uno schema neutro, suscettibile di realizzare interessi sia di natura privata (riconducibili nell'area del diritto comune) sia di natura pubblica.\nL'autonomia privata nella Costituzione italiana.\nLa Corte costituzionale, in alcune pronunce degli anni '60, ha chiarito che l'autonomia negoziale non \u00e8 un valore costituzionalmente tutelato di per s\u00e9, ma invece risulti essere solo una delle possibili manifestazioni del potere di decidere della propria sfera giuridica personale e patrimoniale. Quindi, tale figura, riceve dalla Costituzione una tutela solo indiretta, come oggetto della libert\u00e0 di iniziativa economica ai sensi dell'art. 41, con la quale non coincide ma con il quale si pone in rapporto strumentale.\nLa Corte costituzionale ha anche precisato che la libert\u00e0 di iniziativa economica, e con essa l'autonomia privata, devono cedere il passo di fronte a motivi di ordine superiore: nell'attuale ordinamento giuridico non ha pi\u00f9 riscontro l'idea secondo la quale solo ed esclusivamente l'individuo pu\u00f2 essere arbitro assoluto della sorte dei suoi rapporti: al singolo \u00e8 riconosciuta libert\u00e0 di azione ma entro determinati limiti.\nAutonomia privata contro autonomia contrattuale.\nAutonomia privata ed autonomia contrattuale non sono termini equivalenti: quest'ultima si esplica prevalentemente (ma non esclusivamente) nella libert\u00e0 contrattuale, sia pure estesa al diritto di famiglia e al diritto successorio. Sono infatti espressione di autonomia contrattuale il testamento, la procura e la remissione del debito; non lo sono gli atti unilaterali, perch\u00e9 questi sono rigidamente disciplinati dal Codice civile e non c'\u00e8 alcuno spazio per la libert\u00e0 dei soggetti di modificare gli schemi tipici al fine di adeguarli alle proprie esigenze personali.\nL'autonomia privata esprime una fenomenologia molto pi\u00f9 articolata, che investe anche attivit\u00e0 extra-negoziali (ad es. ricreative, educative, ecc.), poteri di normazione privata (ad es. sistemi sanzionatori privati) e libert\u00e0 matrimoniale, questo, solo per citare alcuni settori di relazioni intersoggettive non contrattuali.\nLimiti dell'autonomia privata.\nFondamentale \u00e8 il dibattito sui limiti dell'autonomia privata in ordine alla disciplina pattizia.\nLa roccaforte ideologica del diritto privato \u00e8 il \"principio di libert\u00e0 contrattuale\", esaltato dalle teorie neo-liberiste ed informato alla pi\u00f9 ampia autonomia delle parti, il cui corollario pi\u00f9 noto \u00e8 il principio consensualistico.\nLa libert\u00e0 contrattuale, di origine ottocentesca e giusnaturalistica, si manifesta in varie forme consentite dal Codice civile:\n\u00c8 facile descrivere le origini dell'autonomia privata, o autonomia negoziale, cio\u00e8 del libero gioco delle parti nell'operazione economica. \u00c8 altrettanto facile capire che il limite primario di tale autonomia \u00e8 la giustizia sociale: dove finisce la prima, inizia la seconda.\nLimiti all'autonomia contrattuale.\nL'autonomia negoziale incontra numerosi limiti legali, posti sotto forma di obblighi o divieti: obblighi legali a contrarre, divieti di interposizione fittizia di persona, nullit\u00e0 parziali, divieto di commercio di sangue, ecc. Al singolo \u00e8 riconosciuto il potere di darsi un assetto di interessi programmato soltanto se, tale potere, non diviene strumento di abuso in danno di altri, cio\u00e8 nel pieno rispetto del principio di solidariet\u00e0 sociale cristallizzato nell'art. 2 della Costituzione.\nTutela del contraente debole.\nIl legislatore \u00e8 spesso intervenuto, in materia di autonomia contrattuale per difendere il cosiddetto contraente debole, cio\u00e8 il soggetto che \u00e8 considerato pi\u00f9 in difficolt\u00e0, per ragioni di carattere economico sociale, all'interno del sinallagma.\nNel contratto di locazione, gli interventi, sono stati molti, giungendo a limitazioni dell'autonomia contrattuale quasi estreme, che per\u00f2 hanno permesso di evitare gravi situazioni di tensione sociale dovute dall'aumento dei prezzi. La legge si \u00e8 spinta al punto di prorogare la durata del contratto ormai giunto al termine, per periodi spesso molto lunghi, oppure imponendo un prezzo con il cosiddetto equo canone.\nIn tema di clausole abusive del contratto stipulato tra imprenditore e consumatore, il legislatore ha utilizzato due tipi di intervento, il primo 'formale', richiedendo la doppia firma, quindi la specifica approvazione di tali clausole qualora poste in contratto; il secondo 'sostanziale' prevedendo l'inefficacia di tali clausole."}
{"id": "464621", "revid": "36426", "url": "https://it.wikipedia.org/wiki?curid=464621", "title": "San Marco Vecchio", "text": ""}
{"id": "464623", "revid": "36426", "url": "https://it.wikipedia.org/wiki?curid=464623", "title": "Diritti assoluti", "text": "I diritti assoluti sono quelle situazioni giuridiche soggettive di vantaggio tutelate \"erga omnes\" ovvero nei confronti di tutti gli altri consociati, senza la loro necessaria cooperazione e dunque, ai fini della loro integrazione, non \u00e8 necessaria l'esistenza di un rapporto giuridico come invece avviene nel caso dei diritti relativi. L'esempio principe della categoria in esame \u00e8 il \"diritto di propriet\u00e0\", la cui tutela corrisponde alle \"actiones in rem\" di diritto romano.\nOrigine della locuzione.\nNel diritto romano non era conosciuta una distinzione tra i diritti assoluti e relativi, per la semplice ragione che non era stata enunciata una generale nozione di diritto. Erano invece definite le \"actiones\", e in particolare quelle \"in rem\" e quelle \"in personam\", poich\u00e9 nel diritto romano si aveva una visione processuale: le \"actiones in rem\" erano accordate a tutela del \"mancipium\" e poi furono estese alla servit\u00f9; solo in epoca post-classica furono attribuite anche per la superficie e l'enfiteusi. Quanto alla tutela delle posizioni oggi definibili come \"diritti della personalit\u00e0\" si aveva con l'esercizio delle cosiddette \"actiones iniuriarum\", con cui era sanzionata la condotta di ingiuria, diffamazione, violazione di domicilio, sequestro di persona, ecc.\nFu la dottrina pandettistica nel secolo XIX a classificare i diritti in \"diritti assoluti\" e \"diritti relativi\".\nIl primo autore fu Friedrich Carl von Savigny, giurista tedesco, fondatore della scuola storica del diritto, che dubit\u00f2 dell'esistenza di veri e propri diritti della personalit\u00e0, ma tracci\u00f2 la distinzione affermando che:\nLa tesi fu ripresa da Bernhard Windscheid, il quale afferm\u00f2 che nei diritti assoluti l'azione tutoria \u00e8 proponibile \"erga omnes\", in quanto vi \u00e8 l\"obbligo generale di astensione\" della collettivit\u00e0: come nei diritti relativi c'\u00e8 un obbligo del solo soggetto passivo, nei diritti assoluti c'\u00e8 un obbligo di tutti i consociati.\nI diritti assoluti della personalit\u00e0 per Savigny non erano veri e propri \"diritti\", non essendo concepibili diritti sulla propria persona (questo \u00e8 affermato anche da Santoro-Passarelli).\nLa dottrina recente.\nPer Francesco Santoro-Passarelli, gli attributi essenziali della personalit\u00e0 non sono (e non potrebbero essere) oggetto di diritti: in caso di lesione, il titolare leso pu\u00f2 chiedere soltanto il risarcimento del danno e la cessazione dell'abuso.\nAnche Riccardo Orestano e Mario Bessone affermano l'inesistenza di veri e propri diritti della personalit\u00e0: questi sarebbero semplicemente \"attributi\" e \"predicati\" della persona.\nFulcro principale di tutto il sistema \u00e8 l'uomo, che non pu\u00f2 essere considerato \u00aboggetto\u00bb delle norme, bens\u00ec soggetto. Il complesso dei diritti soggettivi vede al centro, signore e \"dominus\", il \u00absoggetto\u00bb, ossia l'individuo, concepito come persona libera e cosciente; i diritti cd. assoluti sarebbero da intendere come potere della volont\u00e0 del soggetto.\nLa teoria soggettivistica, cos\u00ec sintetizzata, lascia tuttavia insoluta tutta una serie di problemi circa i rapporti fra diritti assoluti e azione, la sussistenza di taluni diritti riconosciuti anche agli incapaci di intendere e di volere (ad es. i diritti sulla propria persona), l'imprescrittibilit\u00e0 dei diritti assoluti quando vi \u00e8 stata la lesione (ferma restando la prescrizione per il conseguente diritti al risarcimento), ecc.\nI diritti assoluti nello Stato sociale.\nCon l'affermarsi dello Stato liberale, si diffonde l'ideologia della \u00abcooperazione\u00bb (elaborata da Helmut Coing), come nuovo principio unificante le situazioni soggettive di diritto privato. La \"cooperazione sociale\" produce qualcosa di nuovo a cui partecipano tutti i membri della societ\u00e0 in relazione all'adempimento dei loro fini vitali. La societ\u00e0 \u00e8 un'unit\u00e0 sovraindividuale, e la cooperazione funge da \u00abcorrettivo \u00bb dell'autonomia del privato, restando comunque inalterato il sistema di ripartizione dei beni quale si trova gi\u00e0 attuato e restando confinata la libert\u00e0 del privato al potere di regolare i propri rapporti (di scambio) con gli altri soggetti.\nMa questa idea di \u00abcooperazione\u00bb ha occasione di manifestarsi soltanto negli istituti (quali il contratto e le associazioni) che colgono il soggetto in rapporto con gli atti per il conseguimento di obiettivi comuni: resta in piedi il problema della contrapposizione tra rapporto reale e rapporto obbligatorio (che \u00e8, per definizione, la forma di tutela giuridica della cooperazione tra i singoli).\nIl passaggio dall'idea di \u00abcooperazione\u00bb a quella di \u00absolidariet\u00e0\u00bb \u00e8 stato pi\u00f9 pregnante: si \u00e8 affermato che il contenuto del diritto assoluto non \u00e8 determinato soltanto \u00abdall'interesse concreto del titolare\u00bb bens\u00ec \u00abdal principio di solidariet\u00e0 tra i due soggetti del rapporto, come partecipi entrambi della stessa comunit\u00e0, nel senso che la subordinazione di un interesse all'altro interesse \u00e8 consentita fin dove essa non urti contro quella solidariet\u00e0.\nLa critica alla categoria dei diritti assoluti.\nLe tesi classiche sulla distinzione tra diritti assoluti e diritti relativi furono criticate anche da Santi Romano, che rilev\u00f2 che in alcuni casi anche i diritti di credito sono opponibili \"erga omnes\" (ad es. la locazione ultranovennale trascritta).\nMichele Giorgianni ha poi aggiunto che vi sono dei diritti reali per i quali non \u00e8 concepibile la inerenza alla \"res\", cio\u00e8 ipoteca e servit\u00f9 negativa. Per Giorgianni, n\u00e9 l'opponibilit\u00e0 del diritto n\u00e9 l'inerenza alla cosa sono caratteristiche esclusive dei diritti reali.\nPer di pi\u00f9, vi sono alcuni diritti di credito che hanno una tutela \"erga omnes\" ed anche nei confronti dei terzi subacquirenti di un bene. Si pensi ai casi in cui, agli affittuari di fondi rustici o di immobili destinati ad uso diverso da quello abitativo, le leggi speciali attribuiscono il diritto di prelazione esperibile \"erga omnes\" (e questa \u00e8 norma di ordine pubblico).\nPertanto, anche la dottrina recente ha affermato che la distinzione tra diritti assoluti e diritti relativi non ha un fondamento razionale, ma \u00e8 frutto dei condizionamenti storici (dottrina pandettistica di Bernhard Windscheid ed altri). Pertanto, alla tradizionale bipartizione andrebbe sostituita la seguente tripartizione:\nI cd. diritti assoluti nascenti dal matrimonio.\nI doveri sanciti dal Codice civile e nascenti dal matrimonio, secondo la dottrina e la giurisprudenza oramai consolidata, presentano una natura pienamente giuridica e non soltanto morale. Ne consegue che essi sono idonei a fondare situazioni giuridiche soggettive rilevanti per l'ordinamento e come tali tutelabili. Secondo Giorgianni, si tratterebbe di veri e propri obblighi giuridici cui fa riscontro nel soggetto attivo una pretesa, ossia un potere di esigere quel comportamento. Tale impostazione postula che i doveri nascenti dal matrimonio andrebbero inquadrati nell'ambito dei diritti relativi, anzich\u00e9 in quello dei diritti assoluti.\nSecondo Santoro-Passarelli invece, le situazioni giuridiche soggettive nascenti a seguito del matrimonio non costituirebbero posizioni riconducibili a diritti soggettivi (n\u00e9 relativi n\u00e9 assoluti), in quanto \"\u00ab..stabiliti a servizio dell'unit\u00e0 e della stabilit\u00e0 della famiglia\u00bb\".\nLa questione della natura di tali situazioni giuridiche (ossia il \"se\" si tratti di diritti soggettivi assoluti o meno) ha perso rilevanza, atteso che gi\u00e0 da tempo \u00e8 stato allargato l'ambito applicativo dell'art. 2043 del Codice civile anche a posizioni giuridiche soggettive diverse dai diritti assoluti (diritti relativi, interessi legittimi, \"chance\", possesso, ecc.) con l'affermazione il principio di atipicit\u00e0 dell'illecito extracontrattuale.\nLa propriet\u00e0.\nLa figura del diritto soggettivo, oggi, \u00e8 costruita secondo schemi che esprimono l'idea di Stato sociale: il diritto soggettivo ha perso gran parte dei suoi aspetti individualistici, per divenire espressione della \u00abcooperazione\u00bb tra gli individui (Helmut Coing).\nL'esercizio del diritto soggettivo deve essere attuato dal singolo secondo direttive di solidariet\u00e0 sociale (art. 2 della Costituzione); e lo Stato pu\u00f2 limitare i poteri del titolare del diritto soggettivo, fino a trasformare il contenuto stesso del diritto.\nEsempio paradigmatico si ha in tema di propriet\u00e0 (cui si rinvia per la completezza della relativa voce), in ordine alla quale si giustificano numerose e sostanziali limitazioni nel godimento e nella disponibilit\u00e0 in ragione della \"funzione sociale\" prevista dall'art. 42, comma 2, della Costituzione."}
{"id": "464624", "revid": "120554328", "url": "https://it.wikipedia.org/wiki?curid=464624", "title": "Citro\u00ebn GS", "text": "La Citro\u00ebn GS \u00e8 un'autovettura presentata da Citro\u00ebn nel 1970 e rimasta in produzione fino al 1986.\nStoria.\nGenesi del modello.\nFin dall'inizio degli anni sessanta, al quartier generale della Citro\u00ebn si cominci\u00f2 a pensare a un modello di fascia media in grado di colmare efficacemente il vuoto di gamma creatosi tra la ID (versione economica della DS) e i modelli inferiori. In quel periodo nasceva la Ami 6, che era pi\u00f9 grande e confortevole della spartana 2CV, ma la base meccanica condivisa con quest'ultima non ne faceva una vera e propria vettura di fascia media. Intorno al periodo del lancio della Ami 6, Flaminio Bertoni cominci\u00f2 a lavorare al \"progetto C\", che pochissimo tempo dopo diede luogo al prototipo C60, caratterizzato da un frontale in stile Panhard che prefigurava la seconda serie dei modelli ID e DS, e da una coda il cui design riprendeva fedelmente quello della Ami 6. Per il modello si pensava a un range di motorizzazioni compreso tra cilindrate di 1.1 e di 1.4 litri, e inoltre si scelse anche di montare le sospensioni idropneumatiche che gi\u00e0 riscossero successo con la DS. Il progetto venne per\u00f2 abbandonato in seguito alla valutazione dei costi di produzione, ritenuti eccessivi.\nSi ripart\u00ec da zero con il progetto \"F\", sempre avviato da Flaminio Bertoni che per\u00f2 mor\u00ec poco tempo dopo, lasciando il suo posto a Robert Opron. Tra i primi incarichi affidati al nuovo designer, vi fu quello di proseguire con il \"progetto F\". Tra i punti fermi rimasti immutati rispetto al precedente, vi fu quello di voler adottare le sospensioni idropneumatiche. I prototipi furono pi\u00f9 di uno, tra cui anche uno con meccanica telaistica di tipo convenzionale (a barre di torsione) e uno con motore Wankel. Alla fine prevalse la soluzione con sospensioni tradizionali e motore boxer a 4 cilindri raffreddato ad aria. Se non che la Renault protest\u00f2 per alcune similitudini con la sua R16, sia nella linea del prototipo, sia in alcune tecniche costruttive, come per esempio nella tecnica di saldatura del tetto. Citro\u00ebn, per evitare ulteriori rischi, il 14 aprile 1967 abbandon\u00f2 il \"progetto F\" e avvi\u00f2 il \"progetto G\".\nGli enormi investimenti sostenuti tra il 1961 e i primi mesi del 1967 costrinsero la Casa francese a riprendere per il progetto G quanto gi\u00e0 collaudato con successo nel precedente progetto F. Tra questi, uno dei punti fermi fu quello relativo al motore 4 cilindri raffreddato ad aria. I test relativi alla meccanica furono condotti utilizzando la carrozzeria di una Ami 6 Break per camuffare la meccanica da destinare alla nuova vettura. Per ottenere una maggior fluidit\u00e0 di marcia, senza quelle vibrazioni tipiche dei motori boxer dell'epoca, si ottimizzarono alcune caratteristiche del motore stesso, ma ci\u00f2 ebbe dei riscontri negativi sul fronte dei consumi. Per arginare tale fenomeno, si scelse perci\u00f2 di ottimizzare l'aerodinamica del corpo vettura, ottenendo alla fine una carrozzeria assai profilata, specie per gli standard dell'epoca, linea caratterizzata da un Cx pari a 0,30. La fase di genesi della GS ha visto anche l'ausilio del computer, all'epoca uno strumento assai avveniristico e utilizzato solo in pochissimi campi.\nEsordio.\nLa GS esord\u00ec il 24 agosto 1970 come auto di classe media, inserendosi in gamma tra la Ami 8, nel frattempo chiamata a sostituire la \"Ami 6\", e le gemelle ID/DS.\nDesign e interni.\nLa linea \u00e8 molto aerodinamica, firmata da Robert Opron che si ispir\u00f2 anche ai lavori di Pininfarina incaricato nel 1967 dalla BMC di disegnare una carrozzeria profilata per la sua nuova berlina. I disegni, scartati dalla BMC, influenzarono la direzione stilistica che Opron avrebbe preso per il nuovo modello. Ne deriv\u00f2 un corpo vettura basso e profilato, a due volumi, ma senza portellone, poich\u00e9 questa soluzione era caldamente osteggiata dall'allora presidente Citro\u00ebn, Pierre Bercot.\nIl frontale era caratterizzato da grandi gruppi ottici di forma pentagonale irregolare, alla base dei quali si trovavano le luci di posizione e gli indicatori di direzione; i gruppi ottici erano leggermente sporgenti nella zona superiore, cosicch\u00e9 il cofano motore presentava due gibbosit\u00e0 nell'estremit\u00e0 anteriore, in modo da poter ricoprire i fari stessi. Al centro del muso, dominava una grande calandra trapezoidale con griglia a nido d'ape. \nLa fiancata, seppure simile a quella dei modelli DS, ID e 2CV con il disegno arcuato dei passaruota anteriori cui si contrapponevano i passaruota posteriori parzialmente carenati, se ne differenziava per la presenza di uno \"scalino\" in corrispondenza del passaruota posteriore. Particolare era anche il disegno delle superfici vetrate laterali, a tre luci, con quella posteriore di forma triangolare, data la profilatura del padiglione. La coda tronca proponeva gruppi ottici trapezoidali a sviluppo verticale e un ampio lunotto che consentiva una buona visibilit\u00e0. L'assenza di un portellone, per\u00f2, ne penalizzava la praticit\u00e0.\nLa plancia era anch'essa nello stile delle Citro\u00ebn prodotte a partire dal dopoguerra, ovviamente modernizzata: era presente un volante monorazza, il comando del freno a mano posto nella plancia e il tachimetro sistemato all'interno di una finestrella tonda dietro la quale ruota un tamburo su cui sono scritti i valori di velocit\u00e0 che via via vengono raggiunti. Il cruscotto recava anche un contagiri dal particolare disegno a boomerang.\nStruttura, meccanica e motore.\nLa vettura era del tipo \"tutto avanti\" (motore anteriore longitudinale e trazione anteriore) con struttura monoscocca.\nLe sospensioni erano idropneumatiche (come sulla DS); la GS rendeva cos\u00ec disponibile a una fetta pi\u00f9 vasta di pubblico questo sistema sospensivo (di tipo indipendente e con bracci oscillanti), basato su un circuito idraulico (comune anche ai freni e alla trasmissione), al capo del quale stavano 4 sfere (una per ruota) riempite per met\u00e0 di olio lubrificante e per met\u00e0 di gas. Il circuito era mandato in pressione da una pompa collegata al motore, variando la portata della quale si poteva indurire o ammorbidire l'assetto, alzare o abbassare la vettura. Grazie a queste caratteristiche, la GS poteva viaggiare anche su 3 ruote.\nL'impianto frenante era a quattro dischi di cui quelli anteriori erano montati entrobordo. L'intero impianto era a doppio circuito.\nAl suo esordio, la GS era equipaggiata con un motore a 4 cilindri contrapposti, raffreddato ad aria, della cilindrata di 1015 cm\u00b3. Tale livello di cilindrata venne espressamente fissato per contenere la potenza fiscale in Francia della vettura entro i 6 CV. Questo motore, sviluppato in collaborazione con la Panhard (all'epoca di propriet\u00e0 della Citro\u00ebn), raggiungeva una potenza massima di 55,5 CV DIN, ed era accoppiato a un cambio manuale a 4 marce tutte sincronizzate, cambio interfacciato con il motore per mezzo di una frizione monodisco a secco.\nLe versioni.\nAl momento della presentazione la GS era disponibile nella sola versione berlina a 4 porte, mentre gli allestimenti disponibili erano due: \"Comfort\" e \"Club\". Quest'ultimo era leggermente pi\u00f9 lussuoso, poich\u00e9 nella dotazione comprendeva anche i fari allo iodio, il cruscotto con illuminazione regolabile, l'orologio, il contagiri, i sedili anteriori con schienale completamente abbattibile e due luci di retromarcia. Lo stabilimento in cui fu avviata la produzione fu quello di Rennes, nella Francia settentrionale.\nL'accoglienza, sia di pubblico sia di critica, fu buona, tanto da ricevere, alla fine del 1970, il titolo di Auto dell'anno per il 1971.\nLa GS.\nAl salone dell'automobile di Ginevra del 1971 venne introdotta la \"GS Convertisseur\", equipaggiata con un cambio semiautomatico a 3 rapporti. Su tutta la gamma venne montato di serie il riscaldamento, fino a quel momento solo optional. Nel mese di luglio vennero presentate le versioni Break (a 4 porte) e Service (a 2 porte). Nell'estate 1972 venne introdotto un nuovo motore di cilindrata maggiorata a 1222\u00a0cm\u00b3 e potenza di 60 CV, disponibile sia in abbinamento con il cambio manuale a 4 marce, sia con il cambio semiautomatico a 3 rapporti delle versioni Convertisseur, lasciando per\u00f2 in catalogo anche il propulsore precedente. L'unica novit\u00e0 relativa al motore da un litro fu la scomparsa dell'allestimento Club e della possibilit\u00e0 di avere il cambio semiautomatico. Nello stesso periodo vi furono alcune migliorie agli interni (nuova imbottitura del cruscotto, nuovi posacenere, migliore insonorizzazione).\nNel 1973, venne presentata la \"GS Birotor\", spinta da un motore Wankel rotativo: il propulsore era composto da 2 rotori di 995\u00a0cm\u00b3 l'uno (per un totale di 1990\u00a0cm\u00b3) in grado di fornire 107 CV. La crisi petrolifera del novembre di quell'anno (la Birotor consumava 12,8 litri di benzina per 100 km) e i problemi di tenuta del rotore limitarono la produzione a poche centinaia di esemplari. Nello stesso periodo, la GS Confort con motore da un litro ricevette la stessa dotazione della Confort con motore 1.2.\nPi\u00f9 consona al difficile periodo economico fu la \"GSp\u00e9cial\" (solo berlina), introdotta all'inizio del 1974, e disponibile in entrambe le motorizzazioni, ma con allestimento semplificato. Tale versione and\u00f2 a posizionarsi alla base della gamma, in sostituzione delle GS Confort 1.0 e 1.2. Sempre nel 1974 arriv\u00f2 un nuovo livello di allestimento, denominato \"Pallas\": disponibile solo per la berlina con motore 1.2, presentava finiture pi\u00f9 ricche e allestimenti pi\u00f9 curati.\nContemporaneamente alla Pallas esordirono le berline \"GS X\" e \"GS X2\", dal piglio sportiveggiante. La prima era mossa dal motore da 1015\u00a0cm\u00b3, la seconda dall'unit\u00e0 da 1222\u00a0cm\u00b3, quest'ultima con potenza portata da 60 a 64 CV.\nNel 1975, le nuove normative antinquinamento imposero una rivisitazione dei motori, che subirono un leggero calo di potenza (circa un cavallo vapore in meno per ogni motorizzazione). Nello stesso anno, la versione Convertisseur cambi\u00f2 la sua sigla identificativa in \"C-Matic\", mentre le versioni van Service e la GSp\u00e9cial con motore 1.2 sparirono dal listino. Arrivarono nuove cinture di sicurezza e la lista optional di arricch\u00ec con l'arrivo del tetto apribile, disponibile con sovrapprezzo.\nNel luglio del 1976 un restyling esterno (mascherina diversa, luci posteriori ridisegnate, nuova fascia cromata sul cofano posteriore) e interno (strumentazione tradizionale senza tachimetro a tamburo, nuova plancia, nuovi rivestimenti), interess\u00f2 tutta la gamma, tranne la GSp\u00e9cial (che rimase invariata). Dopo quasi un anno di assenza torn\u00f2 in listino la versione commerciale, questa volta denominata \"GS Entreprise\".\nUn anno dopo, nel luglio del 1977, la gamma venne riorganizzata. Il motore da 1015\u00a0cm\u00b3 lasciava il posto al nuovo quadricilindrico a cilindri contrapposti (sempre raffreddato ad aria) da 1129 motore cm\u00b3 da 56\u00a0CV (G Sp\u00e9cial e GS X), mentre le X e le X2 avevano paraurti neri, spoiler posteriore in gomma e fendinebbia. Sulle Club e Pallas berline il divanetto posteriore era ribaltabile. Su tutta la gamma il restyling era esternamente riconoscibile per i fari posteriori con grafiche di nuovo disegno e con una fascia trasversale sopra di essi. La Break rimaneva disponibile nelle versioni Comfort (1129\u00a0cm\u00b3) e Club (1222\u00a0cm\u00b3).\nNell'aprile del 1978 apparve la \"GS Basalte\", edizione speciale a tiratura limitata disponibile solo con carrozzeria berlina e solo con motore da 1.2 litri. Tale versione era caratterizzata da una dotazione molto ricca, ripresa dall'allestimento Pallas, e dalla livrea bicolore nera con strisce rosse longitudinali sulle fiancate. Nel luglio dello stesso anno, la GS X2 fu rimpiazzata dalla \"GS X3\", con la quale esord\u00ec il nuovo motore da 1299\u00a0cm\u00b3, analogo ai precedenti per architettura e sistema di raffreddamento. Tale motore, della potenza di 65 CV, pose la GS X3 al top della gamma. Sempre a partire dal 1978, la GS cominci\u00f2 a essere costruita anche nello stabilimento di Vigo, in Spagna.\nLa GSA.\nNell'aprile del 1979 un nuovo restyling diede vita alla Citro\u00ebn GSA. Esternamente, l'adozione del portellone posteriore, dei paraurti in plastica, di profili laterali in gomma, di nuovi gruppi ottici posteriori e di una diversa mascherina, furono le novit\u00e0 salienti. \nAnche l'interno venne completamente ridisegnato: vi fu un ritorno all'originale tachimetro a tamburo rotante, posto all'interno di un cruscotto completamente ridisegnato. Degna di nota \u00e8 anche l'introduzione dei satelliti PRN, due cilindri fissati su ognuno dei due lati dello sterzo che raggruppavano i comandi secondari della vettura (tergicristallo, indicatori di direzione, luci, clacson, ecc). Inaugurato sull'ammiraglia CX, il dispositivo PRN era stato fino a quel momento montato in un unico pezzo, fissato solo su un lato del volante, ma per la prima volta, sulla GSA ne vennero montati due.\nAnche meccanicamente vi furono alcune novit\u00e0: prima di tutto l'intera gamma venne equipaggiata con un unico motore, vale a dire il 1.3 da 65\u00a0CV montato fino a quel momento solo sulla GS X3. Fece eccezione la GSp\u00e9cial, unica esponente della gamma precedente a rimanere in listino, ed equipaggiata ancora con il vecchio motore da 1.1 litri. Vennero anche ritarate le sospensioni idropneumatiche, dotate di barre stabilizzatrici di maggior diametro. Gli allestimenti erano tre: Club (disponibile anche con carrozzeria Break), Pallas e X3. Quest'ultima fu l'unica a essere prevista con un cambio manuale a 5 marce, mentre le altre versioni mantennero il manuale a 4 marce; la Pallas poteva tuttavia essere ordinata anche con il cambio a 5 marce (disponibile nella lista optional) o con il cambio semiautomatico a 3 rapporti.\nNel luglio del 1980, la GSp\u00e9cial fu tolta di listino a favore della \"GSA Sp\u00e9cial\", anch'essa prevista di serie con il cambio a 4 marce, ma ordinabile con quello a 5 marce, tranne che per la versione Break e per la versione van, anche in questo caso denominata Entreprise.\nNel 1981 la gamma venne aggiornata con l'arrivo di una nuova versione di base, denominata semplicemente \"GSA\", dotata del motore che equipaggiava precedentemente la GSA Sp\u00e9cial, con quest'ultima che benefici\u00f2 del pi\u00f9 potente 1.3 da 65\u00a0CV utilizzato sulle altre versioni. Questo motore fu rivisitato proprio in quel periodo e venne sottoposto a profonde modifiche in modo da migliorarne il rendimento e abbassarne i consumi, senza tuttavia pregiudicarne le prestazioni. Tale nuova riedizione del 1.3 raffreddato ad aria fu denominata \"ECO\".\nNel 1982 venne introdotta la BX, destinata qualche anno dopo a sostituire la GSA; nel luglio dello stesso anno venne introdotta la \"GSA X1\" in sostituzione della GSA Club: la nuova versione fu una via di mezzo tra la versione uscente, della quale conserv\u00f2 l'allestimento interno, e la GSA X3, della quale riprese invece l'aspetto esteriore. La GSA Club rimase in listino solo in configurazione Break.\nNel 1983 spar\u00ec la GSA con motore da 1.1 litri, mentre il cambio semiautomatico scomparve dalla lista optional. Da quel momento, la gamma cominci\u00f2 a divenire sempre pi\u00f9 scarna, fino al 1985, quando rimasero a listino solo le versioni Sp\u00e9cial e Pallas, e solamente con carrozzeria berlina o al massimo di tipo van. Nel 1986 la GSA venne tolta definitivamente di listino: gi\u00e0 nel mese di gennaio lo stabilimento di Vigo arrest\u00f2 la produzione di tale modello.Venne cos\u00ec anche abbandonato l'interessante progetto,arrivato ad un buon grado di sviluppo,di una versione veramente \"spinta\" del modello,per la quale era stata gi\u00e0 stabilita la denominazione X4.\nLa produzione della GSA non termin\u00f2 a livello planetario: nello stabilimento indonesiano di Giacarta, 300 esemplari di \"GS Entreprise\" furono prodotti nel 1987, terminando cos\u00ec la carriera della versione van, ma la GSA in generale venne prodotta per il mercato asiatico fino al 1990. Sono stati prodotti, tra GS e GSA, 2.474.346 esemplari, contando solo quelli relativi al mercato europeo; un buon risultato, nonostante la pesante sottomotorizzazione delle varie versioni, in contrasto con gli altri elementi dell'auto, la sua struttura generale,segnatamente sospensioni e freni.\nLa GS Birotor.\nLa \"GS Birotor\", detta anche \"GZ\", esord\u00ec nell'autunno del 1973 al Salone dell'automobile di Francoforte come variante alternativa al resto della gamma. L'origine di tale modello va fatta risalire al 1967, anno in cui venne stipulata un'alleanza tra la Casa del \"double Chevron\" e la tedesca NSU. Tale alleanza, denominata Comotor, avrebbe permesso alla Citro\u00ebn di utilizzare i motori Wankel, per i quali la NSU stessa deteneva da anni i diritti di fabbricazione. Quando i media vennero a conoscenza del fatto, cominciarono a ipotizzare un possibile utilizzo di tali motori sulla futura ammiraglia che avrebbe preso il posto dell'ormai anziana DS. Ma a sorpresa, i vertici Citro\u00ebn annunciarono che un motore Wankel avrebbe preso posto sotto il cofano di un futuro modello di fascia media, la \"GS\" appunto, che nel momento in cui venne stretta l'alleanza era ancora in piena fase progettuale.\nMontava un motore Wankel a due rotori (come peraltro suggerisce la denominazione) che ruotano descrivendo un volume complessivo di 1990\u00a0cm\u00b3. La potenza massima era di 107\u00a0CV a 6500 giri/min, mentre la velocit\u00e0 massima era di 175\u00a0km/h, quasi identica a quella della \"DS 23\", top di gamma della produzione Citro\u00ebn di quegli anni. Esteriormente si distingueva dalle altre \"GS\" solo per i passaruota posteriori ridisegnati che servivano ad accogliere meglio i nuovi pneumatici maggiorati 165 x 14. All'interno dell'abitacolo furono inseriti nuovi rivestimenti pi\u00f9 ricercati, essendo questa la versione di punta della gamma \"GS\". Il serbatoio carburante fu aumentato da 43 a 56 litri. Il motore era caratterizzato da un elevato livello di silenziosit\u00e0, e quindi di comfort per gli occupanti. Purtroppo era anche caratterizzato da lacune che non tardarono a manifestarsi: eccessivo consumo, eccessivo inquinamento e scarsa affidabilit\u00e0 minarono alle fondamenta la reputazione della vettura che per questo venne prodotta in appena 873 esemplari per poi uscire di scena nel 1975. Dopo questo capitolo e quello relativo all'altrettanto sfortunata M35, la casa francese abbandon\u00f2 del tutto l'idea di produrre motori Wankel, sancendo cos\u00ec la fine della collaborazione con la NSU. Per recuperare i rapporti con la clientela, la Citro\u00ebn decise di richiamare tutti gli esemplari prodotti e venduti e distruggerli, previa sostituzione di questi esemplari con altrettante Citro\u00ebn CX da destinare gratuitamente ai clienti delusi.\nVersioni derivate.\nNel 1972, utilizzando la meccanica della GS, Bertone present\u00f2 la concept car Citro\u00ebn GS Camargue."}
{"id": "464626", "revid": "713168", "url": "https://it.wikipedia.org/wiki?curid=464626", "title": "Palazzo D'Aquino", "text": "Il Palazzo D'Aquino di Taranto \u00e8 uno dei palazzi del Borgo Antico della citt\u00e0.\nFu costruito sul finire del Cinquecento, e divent\u00f2 di propriet\u00e0 della nobile famiglia dei d'Aquino nel Seicento. L'ingresso del palazzo si trova a pendio La Riccia.\nLa famiglia dei conti di Aquino, di antica estrazione longobarda, giunse a Taranto nel XV secolo come alleata nella congiura ordita contro Ferdinando I di Napoli da Giovanni Antonio Orsini Del Balzo. \nIl palazzo fu anche destinato in parte ad ospitare l\"'Accademia degli Audaci\", un circolo culturale istituito nella seconda met\u00e0 del Cinquecento dallo storico Giovanni Giovine e dal poeta Cataldo Antonio Mannarino, collegato con quelli di Napoli e Roma.\nTommaso Niccol\u00f2 d'Aquino continu\u00f2 ed intensific\u00f2 l'attivit\u00e0 dei suoi predecessori presso questa accademia, promuovendo discussioni e studi sui temi legati alla poesia, alla teologia, alla filosofia, alla botanica e alla zoologia, e favorendo la diffusione del sapere nella citt\u00e0 insieme al Seminario Arcivescovile ed al collegio dei padri Gesuiti.\nLa destinazione prevista per il palazzo \u00e8 attualmente quella di sede dell'Archivio Storico Comunale e sede universitaria.\nL'edificio ha una struttura quadrangolare, e i suoi ambienti si sviluppano intorno ad un cortile interno. Alle sue spalle si apre un grande giardino.\nLa facciata presenta un grande portale, fiancheggiato da due rocchi in granito che fungevano da paracarri. Ai suoi lati si aprono due grandi finestre rettangolari con cornici imponenti.\nUna lapide in marmo ricorda inoltre l'illustre tarantino:\n\"Tommaso Niccol\u00f2 d'Aquino in questa casa nacque nel 1665 e mor\u00ec nel 1721. Qui ospit\u00f2 l'Accademia degli Audaci. Il Comune nel secondo centenario della morte\".\nAll'interno, \u00e8 invece possibile notare in alcune sale le tracce di antichi affreschi decorativi."}
{"id": "464627", "revid": "3732", "url": "https://it.wikipedia.org/wiki?curid=464627", "title": "Marco d'Aviano", "text": "Biografia.\nNato a Villotta, presso Aviano, da Marco Pasquale Cristofori e da Rosa Zanoni, appartenenti a famiglia originaria di Milano, ma da secoli trapiantata nel pordenonese, di buona condizione (un antenato, Giorgio Cristofori di Cordenons, nel 1509 era stato Ambasciatore della Magnifica Comunit\u00e0 di Pordenone) e imparentata con la nobilt\u00e0 locale (per parte di madre, il futuro beato era nipote del Conte Francesco Ferro di Pordenone), Carlo Cristofori ebbe la primissima formazione ad Aviano, quindi a San Leonardo di Campagna (oggi San Leonardo Valcellina), un paese vicino in cui era parroco uno zio paterno, per poi essere mandato dalla famiglia a frequentare, negli anni fra il 1643 e il 1647, il miglior collegio del Friuli, ossia il Collegium gesuita di Gorizia.\nIl clima epico che si viveva in Veneto in quegli anni a causa della guerra di Candia ebbe un'influenza decisiva sulla vita del giovane. Animato dal desiderio di rendersi utile sui luoghi dell'assedio e disposto a versare il suo sangue per la difesa della fede, lascia Gorizia e arriva a Capodistria dove, in attesa di imbarcarsi su una nave della Serenissima, chiede ospitalit\u00e0 al locale convento dei cappuccini, legati alla famiglia da vincoli di devozione e ospitalit\u00e0. Durante il breve soggiorno nel convento, prende la decisione di abbandonare la vita secolare e di entrare nel noviziato. Nel settembre 1648 viene accolto come novizio nel convento di Conegliano e dopo un anno, il 21 novembre 1649, pronuncia i voti prendendo il nome di suo padre: Marco.\nDopo aver proseguito gli studi di teologia e di filosofia, il 18 settembre 1655 viene ordinato presbitero a Chioggia e ottiene nel 1664 la patente di predicazione. Riceve due incarichi come superiore nei conventi di Belluno (1672) e Oderzo (1674) per poi dedicarsi completamente all'attivit\u00e0 di predicatore, attirando i fedeli grazie alle sue notevoli capacit\u00e0 oratorie. L'8 settembre 1676, invitato a predicare a Padova presso il monastero di San Prosdocimo, benedice Vincenza Francesconi, una religiosa da molti anni gravemente ammalata. La sua improvvisa guarigione, unita anche ad altri episodi analoghi avvenuti nello stesso periodo a Venezia, rendono celebre frate Marco, cui vengono ormai attribuite doti taumaturgiche.\nL'incontro con Leopoldo I.\nGuarisce da una lunga malattia il duca Carlo V di Lorena, comandante dell'esercito dell'Imperatore del Sacro Romano Impero. La sua fama, quindi, giunge anche alle orecchie di Leopoldo I, che lo invita a corte. Nel settembre 1680 a Linz avviene il primo incontro fra Marco e l'Imperatore. Tra i due nasce una profonda relazione spirituale e Marco approda a Vienna come confessore e consigliere di Leopoldo I e rimane fino alla sua morte un amico, un padre spirituale e un confidente per qualsiasi problema familiare, politico, economico, militare o religioso.\nTra i due personaggi esisteva una profonda complementarit\u00e0 di caratteri: all'indecisione e alla timidezza di Leopoldo si contrapponeva la sicurezza e il coraggio di Marco, che seppe dargli validi consigli sia per le questioni di fede e di coscienza, sia per i problemi relativi all'esercizio del potere.\nLa \"missione impossibile\" affidatagli dal Papa.\nNel 1683 papa Innocenzo XI affid\u00f2 a Marco un incarico diplomatico molto delicato: ricreare la Lega Santa delle nazioni cristiane. L'espansione dell'Impero Ottomano procedeva in Europa senza freni: in quell'anno i turchi prendevano Belgrado. Vienna, dal canto suo, non aveva mai potenziato il suo confine orientale, che restava pericolosamente sguarnito. I turchi, dopo aver invaso l'Ungheria, avanzarono verso Vienna proprio da oriente.\nPadre Marco, nel frattempo, era riuscito nella missione di coalizzare le potenze cristiane, superando i dissidi esistenti al loro interno. Le sue perorazioni e le sue amicizie con i potenti avevano indotto i regni di Spagna, Portogallo e Polonia e le Repubbliche di Firenze, Genova e Venezia a inviare aiuti e cospicui contingenti militari.\nIl frate cappuccino non pot\u00e9 invece fare nulla presso la corte francese: Luigi XIV, che pure si vantava del titolo di \"\"Re cristianissimo\", si tenne alla larga dall'alleanza, anzi cerc\u00f2 di farla fallire nella speranza che la probabile sconfitta dell'Austria ad opera dei Turchi potesse accrescere il prestigio della Francia in Europa. Nonostante ci\u00f2 molti francesi si armarono e raggiunsero Vienna come volontari.L'unico sovrano ad aderire in persona fu il re di Polonia, Giovanni III Sobieski. Marco racconta di aver faticato non poco a convincerlo data la rivalit\u00e0, e antipatia personale, esistente tra Giovanni e Leopoldo d'Asburgo.\nGiovanni si mosse verso Vienna alla testa della cavalleria polacca. Non era ancora stato scelto il comandante supremo dell'esercito cristiano. Per lignaggio, sarebbe spettato all'imperatore. Ma questo avrebbe significato la defezione di Giovanni. Padre Marco, compiendo un vero capolavoro diplomatico, convinse Leopoldo a rimanere fuori dalla scena. In linea gerarchica, il comando dell'esercito dell'imperatore spettava al duca Carlo V di Lorena, che era un devoto di padre Marco. Per cui fu facile persuaderlo ad accettare di sottoporsi agli ordini del re di Polonia.\nL'assedio di Vienna era cominciato il 14 luglio 1683. L'8 settembre le armate cristiane erano pronte a ingaggiare battaglia con i turchi. Padre Marco celebr\u00f2 la messa nel campo allestito sul Kahlenberg (Monte Calvo), la collina che sovrasta Vienna. Al suo fianco sull'altare erano Giovanni III e Carlo di Lorena. Terminato il rito, il frate tenne uno dei suoi pi\u00f9 fervidi sermoni in quel misto di italiano, latino e tedesco, caratteristico delle sue prediche.\nLa battaglia si svolse l'11 e il 12 settembre e si concluse con la vittoria della Lega Santa e la ritirata dell'esercito turco. Papa Innocenzo XI proclam\u00f2 la giornata \"Festa del Santissimo Nome di Maria\"\", poi invi\u00f2 la sua benedizione a padre Marco.\nIl frate non ebbe altre ricompense.\nA Vienna padre Marco fu il personaggio pi\u00f9 festeggiato. Attorno alla sua figura cominciarono a nascere racconti di miracoli e prodigi.\nL'anno dopo Marco ricevette un'altra chiamata dal papa. Innocenzo XI voleva che i sovrani europei si coalizzassero per cacciare, questa volta definitivamente, gli ottomani dall'Europa. Marco si adoper\u00f2 per coordinare l'alleanza cristiana contro l'Islam. La sua popolarit\u00e0 era enorme, e cos\u00ec la sua autorevolezza. Il frate cappuccino partecip\u00f2 assieme ai comandanti militari alla pianificazione dell'attacco. Il primo obiettivo raggiunto fu la riconquista di Buda, avvenuta nel 1686. Marco era immancabilmente presente.\nNel 1689 mor\u00ec papa Innocenzo XI. A Vienna i consiglieri dell'Imperatore si mostrarono disponibili a trattare la pace con i turchi. Il risultato fu che l'avanzata cristiana si ferm\u00f2. Per otto lunghi anni il fronte non oltrepass\u00f2 i confini dell'Ungheria. Solo nel 1697 l'avanzata riprese, grazie al duca Eugenio di Savoia, che consegu\u00ec la vittoria definitiva contro l'esercito turco sul fiume Tibisco (Serbia), nei pressi di Zenta. La pace venne firmata il 26 gennaio 1699 a Carlowitz.\nIl 13 agosto dello stesso anno, assistito personalmente dall'imperatore e dalla moglie Eleonora, moriva padre Marco. Per permettere alla numerosa popolazione, accorsa da ogni dove, di rendere l'ultimo saluto al cappuccino, il sovrano diede ordine che le esequie si celebrassero il 17, e che il frate venisse seppellito in una tomba separata dagli altri confratelli. Quattro anni dopo le spoglie di Marco d'Aviano, anche in previsione di una causa di beatificazione, furono spostate all'interno della chiesa dei Cappuccini di Vienna, dove si trovano ancor oggi, nello stesso edificio che ospita la Cripta Imperiale.\nDopo un lungo processo di beatificazione, Marco d'Aviano \u00e8 stato proclamato beato da papa Giovanni Paolo II il 27 aprile 2003."}
{"id": "464633", "revid": "1305772", "url": "https://it.wikipedia.org/wiki?curid=464633", "title": "Music for the Masses", "text": "Music for the Masses \u00e8 il sesto album in studio del gruppo musicale britannico Depeche Mode, pubblicato il 28 settembre 1987 dalla Mute Records.\nL'album procur\u00f2 alla band il successo commerciale negli Stati Uniti per la prima volta da \"Some Great Reward\", e il nuovo stile di musica che caratterizza questo album, dopo la svolta \"dark\" di \"Black Celebration\" ha anticipato il sound del loro lavoro discografico maggiore, il successivo \"Violator\". Questi tre album sono considerati i pi\u00f9 rappresentativi della band tanto nei testi quanto nelle musiche, attribuibili alla maturit\u00e0 compositiva di Gore e agli arrangiamenti e all'orchestrazione synth di Wilder.\nIl disco.\nSuccesso negli Stati Uniti.\nL'album divenne il primo grande successo della band nelle classifiche statunitensi, raggiungendo la posizione numero 35 nella classifica Billboard 200, e ricevendo il disco d'oro circa sei mesi dopo la sua pubblicazione (a differenza dei precedenti \"Some Great Reward\" e \"Black Celebration\" che ricevettero tale certificazione solo dopo anni). Conteneva anche pi\u00f9 hit-single di qualsiasi altro album precedente. Mentre non c'era stato un singolo popolare dall'album dai tempi di \"People Are People\" da \"Some Great Reward\", che aveva raggiunto la posizione numero 13 nella classifica Billboard Hot 100, i tre singoli estratti da \"Music for the Masses\" pubblicati ebbero tutti successo nella Hot 100, in posizioni mai raggiunte da un singolo dei Depeche Mode sin da \"Some Great Reward\". Dunque tutti e tre i singoli ebbero un discreto successo negli US.\nIl primo singolo estratto dall'album, \"Strangelove\", raggiunse soltanto il posto numero 76 e fu stabile in classifica per 6 settimane dalla pubblicazione. \"Never Let Me Down Again\" segu\u00ec e raggiunse il posto numero 63, restando 10 settimane in classifica. La stessa cosa capit\u00f2 anche con \"Behind the Wheel\", che biss\u00f2 il successo in classifica. Questo spinse \"Strangelove\" al posto numero 50, facendone il singolo pi\u00f9 alto in classifica tra gli estratti dall'album.\nLa storia fu simile in Gran Bretagna. Sebbene nessun singolo abbia raggiunto le posizioni in classifica ottenute dai Depeche Mode dei primi anni, \"Strangelove\" divenne presto la seconda pi\u00f9 alta classificata della band dal 1984, quando raggiunsero la posizione numero 16. Gli altri due singoli si posizionarono tra le prime 20. L'album consegu\u00ec meno successo rispetto alle singole hit, raggiungendo solo la posizione numero 10, sebbene abbia avuto un grande successo in tutta Europa. Pi\u00f9 in generale, quest'album e i singoli da esso estratto hanno continuato la tendenza dei Depeche Mode a raggiungere alti posti in classifica Europa continentale che nella madrepatria del gruppo: \"Strangelove\" e \"Never Let Me Down Again\" raggiunsero entrambe la posizione numero 2 nella classifica singoli della Germania Ovest, \"Behind the Wheel\" la posizione numero 6, e \"Little 15\" la numero 16.\nIl celebre \"Music for the Masses Tour\", senza alcun dubbio per il tutto esaurito allo show tenuto al \"Pasadena Rose Bowl\" show dove la band si esib\u00ec davanti a 60.000 fans impazziti, consolidando il loro successo negli Stati Uniti come uno dei gruppi alternativi di riferimento. Questo ha scatenato una domanda, ovvero se il gruppo avesse raggiunto allora il picco del successo, come risulta dal DVD \"101\" filmato-documentario sul concerto, o se il massimo successo sia stato raggiunto con il successivo album \"Violator\", ritenuto il best seller della band.\nL'album \u00e8 stato incluso nell'elenco 1001 Albums You Must Hear Before You Die.\nRistampa.\nNel 2006, \"Music for the Masses\" \u00e8 stato uno dei primi album dei Depeche Mode (insieme a \"Speak and Spell\" e \"Violator\") ad essere pubblicato su uno speciale doppio Cd in formato SACD/CD Hybrid + DVD, stesso formato dell'album del 2005 \"Playing the Angel\", che ha avuto un'edizione limitata SACD + DVD. Il formato \u00e8 proprio lo stesso di quello di \"Playing the Angel\", dove il primo disco contiene una versione rimasterizzata in digitale dell'album, mentre il DVD contiene l'album in tre formati (PCM Stereo, 5.1 Surround Sound e DTS 5.1 con tracce bonus aggiuntive, e un video-documentario sull'album. La ristampa conserva l'album come fu pubblicato originariamente; nonostante questo, le quattro tracce bonus non appaiono sulla versione, ma solo sul DVD. Il DVD contiene anche tutti i lati B dei singoli estratti da \"Music for the Masses\", ma diversamente dall'album e dalle tracce bonus, i lati B sono disponibili solo in PCM Stereo. Questo ha scatenato reazioni e critiche da parte di alcuni fans che avrebbero voluto ascoltare i lati B sul CD, mentre si possono ascoltare soltanto con un lettore DVD.\nIl documentario, un corto di 37 minuti chiamato \"Depeche Mode: 1987-88 (Sometimes You Do Need Some New Jokes)\" \u00e8 una panoramica sull'album, contenente commenti e interviste da parte di molte persone che hanno contribuito alla realizzazione, gli attuali Depeche Mode, Alan Wilder, il produttore Dave Bascombe, Daniel Miller, Daryl Bamonte, Martyn Atkins (che propose l'idea dei megafoni per la copertina), il regista degli epocali video Anton Corbijn, e tanti altri. Questo filmato presenta nuovi spunti e curiosit\u00e0 sull'album, e sul film-concerto \"101\".\nLa ristampa \u00e8 uscita il 3 aprile 2006 in Europa. La versione per gli Stati Uniti \u00e8 stata invece pubblicata il 2 giugno 2006, disponibile solo in formato CD + DVD, senza SACD. Il DVD contiene comunque il Cd a s\u00e9.\nTracce.\nRiedizione del 2006.\nMute: DM CD 6 (CD/SACD + DVD) / CDX STUMM 47 (CD/SACD)\nDave Gahan \u00e8 il cantante di tutte le canzoni, eccetto di \"The Things You Said\" e \"I Want You Now\" cantate da Martin Lee Gore. Comunque, si pu\u00f2 sentire la voce di Gore come cantante d'accompagnamento in tutto l'album. \"Pimpf\", \"Mission Impossible\", \"Agent Orange\" e \"Stjarna\" sono strumentali.\nTour promozionale.\nPer promuovere l'album, il gruppo intraprese il Music for the Masses Tour, partito il 22 ottobre 1987 dal Pabell\u00f2n Raimundo Saporta di Madrid, e conclusosi il 18 giugno 1988 al Rose Bowl di Pasadena. Per quanto riguarda l'Italia, il tour fece tappa nelle seguenti date:"}
{"id": "464634", "revid": "36426", "url": "https://it.wikipedia.org/wiki?curid=464634", "title": "Chiesa di San Giuliano (Firenze)", "text": "La chiesa di San Giuliano \u00e8 un luogo di culto cattolico che si trova in via Faenza nel centro storico di Firenze.\nStoria.\nLa chiesa apparteneva al monastero femminile di San Giuliano, fondato nel XIV secolo da Bartolo Benvenuti, ed era detto anche delle \"monache di Montaione\". Fu riconsacrato nel 1585 e soppresso nel 1808. \nL'annesso convento \u00e8 oggi Casa Generalizia della Congregazione delle Figlie Povere di San Giuseppe Calasanzio, fondata nel 1889 dalla beata Celestina Donati. All'interno della chiesa con l\"Adorazione quotidiana del Santissimo Sacramento\", elegante nella sua semplicit\u00e0, \u00e8 la tomba della fondatrice e del cofondatore arcivescovo di Siena Padre Celestino Zini. Sul frontone della facciata esterna si legge la scritta \"Venite adoremus Dominum\"."}
{"id": "464638", "revid": "287204", "url": "https://it.wikipedia.org/wiki?curid=464638", "title": "Massimo Teodori", "text": "Biografia.\nMilitante politico nelle organizzazioni giovanili (Giovent\u00f9 liberale) e universitarie (Unione Goliardica Italiana) diviene ben presto dirigente del Partito Radicale di cui \u00e8 stato uno dei fondatori nel 1956 e dei rifondatori nel 1963. Deputato eletto nelle liste del Partito Radicale nel 1979 e ancora nel 1983 e nel 1987, si distingue in parlamento per alcune battaglie sui diritti civili e contro la corruzione. Nel 1980 tenne uno dei pi\u00f9 lunghi discorsi della storia parlamentare italiana parlando per 16 ore e 15 minuti contro le leggi di emergenza.\nDurante il periodo di militanza nel Partito Radicale, tra il 1972 e il 1989, \u00e8 stato tra i promotori dei numerosi referendum proposti dal partito.\nNel 1991, dopo essersi dimesso dalla Camera dei deputati, diviene senatore della Repubblica eletto da una coalizione formata da socialisti, socialdemocratici, radicali e verdi subentrando al posto del senatore Gianfranco Mariotti deceduto durante la X legislatura nel gennaio 1992.\nNel 1992 insieme ad altri esponenti culturali promuove una lista nazionale denominata \"S\u00ec Referendum\" guidata da Massimo Severo Giannini che tuttavia non raggiunge il quorum per eleggere rappresentanti in parlamento.\nNel 1994 si candida come capolista della Lista Marco Pannella per la camera per il proporzionale, ma la lista non raggiunge il quorum richiesto del 4%.\nNel 2001 \u00e8 candidato nella lista di Forza Italia, come indipendente, alla Camera dei deputati nel collegio di Cinisello Balsamo; ma viene eletto il candidato de L'Ulivo Marco Fumagalli.. Nelle successive elezioni fa dichiarazioni di astensionismo.\n\u00c8 membro delle commissioni di inchiesta degli anni ottanta, \"Caso Sindona\", \"P2\", \"Antimafia\" e della \"Commissione Stragi e terrorismo\" e redige relazioni di minoranza che divengono importanti strumenti documentari per chi vuole conoscere l'Italia del malaffare.\nNel 2011 fonda \"Libera Italia, Associazione nazionale della democrazia laica, liberale e socialista\" di cui \u00e8 presidente.\nAttivit\u00e0 accademica e giornalistica.\nPur essendo laureato in Architettura nel 1964 con i professori Bruno Zevi e Ludovico Quaroni, \u00e8 stato chiamato come professore incaricato nel 1971 ad insegnare \"Storia americana\" all'Universit\u00e0 del Salento. \u00c8 stato per quasi tre decenni, dal 1979 al 2007 (anno in cui si dimette dall'incarico), professore ordinario di \"Storia e istituzioni degli Stati Uniti\" quale titolare della cattedra presso la Facolt\u00e0 di Scienze politiche dell'Universit\u00e0 degli Studi di Perugia. Ha insegnato anche \"Politica italiana contemporanea\" alla Libera universit\u00e0 internazionale degli studi sociali Guido Carli (Luiss) di Roma (1977-1981) e alla Johns Hopkins University di Bologna (1975-1977). Negli Stati Uniti ha tenuto corsi e seminari presso la University of California, la Columbia University e l'Universit\u00e0 di Harvard.\n\u00c8 stato in passato editorialista di alcuni quotidiani e riviste di diffusione nazionale come \"il manifesto\", \"L'Indipendente\", \"La Voce\", \"Il Messaggero\", \"Il Giornale\", \"Il Mondo\", \"Panorama\", \"Epoca\". Attualmente scrive sui quotidiani \"Corriere della Sera\" e \"Il Sole 24 Ore-domenicale\" e sul settimanale \"L'Espresso\", oltre a tenere una rubrica sulla rivista \"Prima Comunicazione\".\nAutore di oltre trenta volumi di storia contemporanea e americana e di sociologia politica pubblicati in diversi paesi, ha vinto numerosi premi quali il \"premio Saint Vincent per il giornalismo\", il \"premio Stresa\" il \"Premio Nazionale Rhegium Julii\" Saggistica e il \"premio Ignazio Silone\". \u00c8 stato insignito, primo tra gli italiani, della Menorah d'oro per avere lanciato l'Israele Day."}
{"id": "464641", "revid": "1970339", "url": "https://it.wikipedia.org/wiki?curid=464641", "title": "Diritti relativi", "text": "La categoria dei diritti relativi \u00e8 una delle due in cui tradizionalmente si dividono i diritti soggettivi, insieme ai cosiddetti \"diritti assoluti\". La distinzione nasce in considerazione del destinatario degli obblighi discendenti dal diritto: \nStruttura dei diritti relativi.\nNei diritti relativi \u00e8 sempre postulata la strutturazione di un rapporto giuridico, poich\u00e9 la relazione tra il titolare del diritto ed il bene giuridico non \u00e8 immediata e diretta come nel caso dei diritti assoluti, ma richiede sempre una cooperazione della controparte del rapporto e soltanto nei confronti di tale soggetto il titolare di un diritto relativo pu\u00f2 pretendere l'osservanza del comportamento imposto dal rapporto.\nLa divisione tra diritti relativi ed assoluti si ritrova in quella tra diritti reali e diritti di obbligazione. I primi rappresentano un paradigma di diritto assoluto (es. diritto di propriet\u00e0), i secondi sono tipicamente dei diritti relativi, tutelati da un'azione personale.\nTipologia di diritti relativi.\nLa classe dei diritti relativi \u00e8 formata: "}
{"id": "464642", "revid": "287204", "url": "https://it.wikipedia.org/wiki?curid=464642", "title": "Cenacolo di Fuligno", "text": "Il Cenacolo di Fuligno \u00e8 un museo di Firenze, dedicato alla grande \"Ultima cena\" di Pietro Perugino, nel refettorio dell'ex-convento di Sant'Onofrio, detto anche delle monache di Foligno.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nEra chiamato \"di Fuligno\" dal nome delle monache francescane provenienti dall'Umbria che lo occuparono a partire dal 1419, mentre in precedenza (1316) aveva accolto un gruppo di suore agostiniane. Ristrutturato e abbellito nel Quattrocento (1429), con le nobili religiose suor Onofria de' Conti d'Abruzzo e suor Giovanna di Onofrio degli Onofri che diedero grande slancio al convento, nel quale entrarono anche molte nobildonne fiorentine. In quegli anni sovvenzionarono il convento Lorenzo de' Medici e la famiglia Lapaccini. Risale a quel periodo la presenza della scuola del Perugino per decorare gli ambienti conventuali.\nFu soppresso nel 1800 e adibito ad educatorio femminile.\nIl museo del Cenacolo.\nAll'interno, oltre agli affreschi staccati di Bicci di Lorenzo, si conserva nel Refettorio l\"Ultima cena\", affrescata nell'ultimo decennio del Quattrocento da Pietro Perugino e bottega. Poich\u00e9 il convento era normalmente chiuso al pubblico, si ebbe un vero e proprio \"rinvenimento\" in seguito alla soppressione, e, nell'entusiasmo generale, il grande affresco era stato inizialmente attribuito a Raffaello.\nA lato dell'ingresso \u00e8 stato collocato il tabernacolo di Giovanni da San Giovanni raffigurante la \"Madonna col Bambino e santi\", gi\u00e0 sul muro del soppresso convento di Sant'Antonio di via Cennini."}
{"id": "464645", "revid": "36426", "url": "https://it.wikipedia.org/wiki?curid=464645", "title": "Cenacolo di Foligno", "text": ""}
{"id": "464647", "revid": "36426", "url": "https://it.wikipedia.org/wiki?curid=464647", "title": "Convento di Sant'Onofrio", "text": ""}
{"id": "464648", "revid": "767487", "url": "https://it.wikipedia.org/wiki?curid=464648", "title": "Canton Appenzello", "text": "Il Canton Appenzello \u00e8 stato un cantone svizzero entrato a far parte della Confederazione nel 1513. Nel 1597 il cantone venne diviso in due per ragioni religiose: da una parte l'Appenzello Esterno (protestante) e dall'altra l'Appenzello Interno (cattolico)."}
{"id": "464649", "revid": "963244", "url": "https://it.wikipedia.org/wiki?curid=464649", "title": "Agostiniane", "text": "Le agostiniane sono le religiose appartenenti o ai monasteri \"sui iuris\" legati all'Ordine di Sant'Agostino, o alle congregazioni a esso aggregate.\nMonache e suore agostiniane.\nI primi monasteri femminili furono incorporati all'ordine verso la met\u00e0 del XIII secolo. A tale epoca risalgono anche le prime comunit\u00e0 di suore (oblate, mantellate, clamidate): papa Bonifacio IX, con la bolla \"In sinu Sedis Apostolicae\" del 7 novembre 1399, estese a queste comunit\u00e0 i privilegi del ramo maschile e diede alle suore la facolt\u00e0 portare l'abito regolare dell'ordine.\nLa prima congregazione sorta all'interno dell'ordine \u00e8 quella delle suore di San Tommaso di Villanova, fondata dall'agostiniano Ange Le Proust e formalmente aggregata all'ordine nel 1683. La prima delle congregazioni sorte fuori dall'ordine a ottenere l'aggregazione a esso fu quella delle suore Oblate del Santo Bambino Ges\u00f9, ma il loro numero aument\u00f2 nel XX secolo grazie all'attivit\u00e0 del priore generale Eustasio Esteban.\nCongregazioni aggregate all'Ordine di Sant'Agostino.\nL'aggregazione di un istituto all'ordine pu\u00f2 essere concessa dal capitolo generale o dal priore generale con il consenso del suo consiglio. Per essere aggregate all'ordine \u00e8 necessario che le congregazioni accettino come base della loro vita la regola di sant'Agostino (fino al 1969, era richiesto che le suore di questi istituti accettassero la cintura di sant'Agostino come elemento essenziale del loro abito religioso).\nIstituti sorti all'interno dell'ordine e aggregati a esso sin dalla fondazione:\nIstituti aggregati all'ordine in epoca successiva alla loro fondazione:\nAltre agostiniane.\nPortano il nome di agostiniane anche le religiose di altre comunit\u00e0 che adottano la regola di sant'Agostino come norma di vita, specialmente quelle legate ai rami degli scalzi e dei recolletti (scalze, monache recollette, suore recollette, recollette del Sacro Cuore di Ges\u00f9, missionarie) e quelle che fanno parte della famiglia dei canonici regolari di Sant'Agostino (lateranensi, di San Vittore, di Windesheim, della misericordia di Ges\u00f9, della Congregazione di Nostra Signora)."}
{"id": "464650", "revid": "6923", "url": "https://it.wikipedia.org/wiki?curid=464650", "title": "Antonio Rosmini", "text": "La chiesa cattolica lo venera come beato dal 18 novembre 2007.\nBiografia.\nFu secondogenito di Pier Modesto e di Giovanna dei Conti Formenti di Biacesa in Valle di Ledro, nipote di Ambrogio Rosmini Serbati, e al momento della sua nascita avvenuta il 24 marzo 1797, Rovereto faceva parte del dominio delle forze napoleoniche, che l'avevano strappato all'Impero asburgico. In quegli anni il Trentino fu terra di confine ora Tirolese (Tirolo italiano) ora appartenente al regno d'Italia, con capitale Milano.\nDella sua nascita, Rosmini render\u00e0 sempre grazie a Dio poich\u00e9 \u00abEgli la fece coincidere con la vigilia della Beata Maria Vergine Annunziata\u00bb. Viveva con sua sorella maggiore Margherita, entrata nelle Suore di Canossa, e con suo fratello pi\u00f9 piccolo, Giuseppe.\nRosmini, terminato l'Imperial Regio Ginnasio di Rovereto, al tempo citt\u00e0 della Contea del Tirolo, comp\u00ec gli studi giuridici e teologici presso l'Universit\u00e0 di Padova e manifest\u00f2 il desiderio di diventare sacerdote. A questo proposito i famigliari raccontavano come, fin dalla pi\u00f9 tenera et\u00e0, Rosmini leggesse alla luce della sua aureola.\nFu nel giugno 1820, in occasione della venuta a Rovereto del Vescovo di Chioggia Giuseppe Manfrin Provedi per consacrare le chiese di Santa Maria del Carmine e di Santa Croce, appartenente all'omonimo Monastero, che Antonio Rosmini, prendendo parte alla cerimonia, ottenne da Monsignor Manfrin il diaconato ed in seguito, a Chioggia, il 21 aprile 1821 ricevette l'ordinazione sacerdotale.\nIntanto inizi\u00f2 a mostrare una profonda inclinazione per gli studi filosofici, incoraggiato in tal senso da papa Pio VII.\nDal 1826 si trasfer\u00ec a Milano dove strinse un profondo rapporto d'amicizia con Alessandro Manzoni che di lui ebbe a dire: \u00ab\u00e8 una delle sei o sette intelligenze che pi\u00f9 onorano l'umanit\u00e0\u00bb. Manzoni assistette Rosmini sul letto di morte, da cui trasse il testamento spirituale \"Adorare, Tacere, Gioire\".\nGli scritti di Antonio Rosmini destarono l'ammirazione, tra gli altri, anche di Giovanni Stefani, Niccol\u00f2 Tommaseo e Vincenzo Gioberti dei quali pure divenne amico.\nNel 1828, dopo aver dovuto lasciare il Trentino, per motivi di forte ostilit\u00e0 per le sue posizioni incontrati da parte del vescovo di Trento, il beato Giovanni Nepomuceno de Tschiderer, fond\u00f2 al Sacro Monte Calvario di Domodossola la congregazione religiosa dell'Istituto della Carit\u00e0, detta dei \"Rosminiani\". Le Costituzioni della nuova famiglia religiosa, contenute in un libro che cur\u00f2 per tutta la vita, furono approvate da papa Gregorio XVI nel 1839.\nA Borgomanero svolge la sua attivit\u00e0 di insegnamento e di guida spirituale in un collegio rosminiano, coadiuvato dalla reverenda madre Maria O. Bufalo, il \"Collegio Rosmini\", regolato dalla Congregazione delle Suore della Provvidenza Rosminiane.\nNel 1848 svolse una missione diplomatica per conto del Re di Sardegna Carlo Alberto presso la Santa Sede.\nIl filosofo fu presidente dell'Accademia Roveretana degli Agiati ed il suo posto, anni dopo la sua morte, dal 1872 al 1888, fu assunto da don Francesco Paoli, suo segretario ed esecutore delle volont\u00e0, gi\u00e0 direttore di Casa Rosmini. Tra le volont\u00e0 del filosofo vi fu anche quella di donare alla citt\u00e0 di Rovereto un terreno nell'attuale zona di Santa Maria per costruirvi l'ospedale cittadino, e don Paoli onor\u00f2 tale decisione.\nRosmini \u00e8 sepolto all'interno del Santuario del SS. Crocifisso di Stresa.\nNella stessa chiesa si trovano le spoglie di Clemente Rebora.\nPensiero.\nFilosofia.\nRosmini port\u00f2 avanti tesi filosofiche tese a contrastare sia l'illuminismo che il sensismo. Sottolineando l'inalienabilit\u00e0 dei diritti naturali della persona, fra i quali quello della propriet\u00e0 privata, entr\u00f2 in polemica con il socialismo e il comunismo, postulando uno Stato il cui intervento fosse ridotto ai minimi termini. Nelle sue teorie il filosofo segu\u00ec le concezioni di Sant'Agostino e di San Tommaso, rifacendosi anche a Platone.\nGli esordi filosofici di Antonio Rosmini si ricollegano a Pasquale Galluppi, sia pure polemicamente, in quanto Rosmini avverte con ogni chiarezza come risulti insostenibile una posizione di integrale sensismo gnoseologico.\nLa necessit\u00e0 di concepire una funzione ordinatrice dell'esperienza, e a questa precedente, porta Rosmini a guardare con interesse la filosofia di Kant. Tuttavia non \u00e8 soddisfatto di ci\u00f2 che lui chiama l\"innatismo\" kantiano, legato ad una pluralit\u00e0 imbarazzante e precaria di categorie. Le quali, d'altra parte, gli sembrano fallire lo scopo di far conoscere il reale quale esso \u00e8, per la necessaria introduzione di modifiche soggettive nell'atto stesso del conoscere.\nIl problema filosofico di Rosmini si configurava perci\u00f2 come quello di garantire oggettivit\u00e0 alla conoscenza. La soluzione non potr\u00e0 essere trovata, stante il rifiuto della trascendentalit\u00e0 kantiana e dei connessi sviluppi, se non in una ricerca ontologica, in un principio oggettivo di verit\u00e0, che riesca ad illuminare l'intelligenza in quanto le si proponga con immediata evidenza, universalit\u00e0 e immutabilit\u00e0.\nQuesto principio \u00e8 per Rosmini l'idea dell'essere possibile, che da indeterminato contenuto dell'intelligenza, quale originariamente \u00e8, si fa determinato allorch\u00e9 viene applicato ai dati forniti dal senso. Essa precede e informa di s\u00e9 tutti i giudizi con cui affermiamo che qualche cosa particolare esiste.\nL'idea dell'essere, dunque, costituisce l'unico contenuto della mente che non abbia origine dai sensi, ed \u00e8 perci\u00f2 innata (\"Nuovo saggio sull'origine delle idee\", del 1830).\nMa qui i problemi del kantismo, che sembrano superati o almeno messi da parte, si riaffacciano con urgenza: di fronte al mero ricevere dati, di cui parlava il sensismo, Rosmini ha chiarito che la mente umana nel suo uso conoscitivo formula giudizi, in cui l'idea dell'essere ha funzione di predicato, cio\u00e8 di categoria, e la sensazione \u00e8 il soggetto, di cui si predica qualche cosa.\nNel giudizio, inoltre, il predicato si determina e la sensazione si certifica: se questa \u00e8 la funzione propria del giudicare, ogni concetto non pu\u00f2 sussistere che come predicato di un giudizio; n\u00e9 a questa necessit\u00e0 sembra potersi sottrarre il concetto di essere, che \u00e8 dato solo nell'attivit\u00e0 giudicante, come forma del giudizio.\nTuttavia Rosmini non accetta tale riduzione, ed esclude proprio il predicato di esistenza della funzione del giudizio, continuando ad attribuirgli una natura oggettiva e trascendente. \u00c8 l'essere trascendente che si rivela all'uomo, lo illumina e gli permette di pensare. Chi lo nega come il nichilismo cade in una vuota posizione nullista.\nAccanto a questa ontologia l'etica di Rosmini si sviluppa come etica caritativa (\"Principio della scienza morale\", 1831).\nPolitica.\nRosmini dedic\u00f2 alla politica una breve ma intensa fase della sua vita. Segu\u00ec papa Pio IX riparato a Gaeta dopo la proclamazione della Repubblica Romana, ma la sua formazione attestatasi su ferme posizioni di cattolicesimo liberale era tale per cui fu costretto a ritirarsi sul Lago Maggiore, a Stresa. Tuttavia, quando Pio IX volle istituire dopo il 1849 una commissione incaricata della preparazione del testo per la definizione del dogma dell'Immacolata Concezione, nonostante ben due sue opere (\"Le cinque piaghe della Chiesa\" e \"La costituzione secondo la giustizia sociale\") fossero all'Indice, Rosmini fu chiamato a prendere parte a tale commissione.\nIn generale, Rosmini era favorevole allo Stato liberale (vagheggiando la monarchia costituzionale), al costituzionalismo e anche alla separazione tra Stato e Chiesa (sebbene non \"assoluta\": Rosmini criticher\u00e0 lo Statuto Albertino proprio per il suo porre ancora il cattolicesimo come religione di Stato, elogiandone comunque il tentativo distensivo nei confronti della Santa Sede, ma criticher\u00e0 le leggi laiciste ed anticlericali emanate successivamente). In giovent\u00f9 ammiratore di Fran\u00e7ois-Ren\u00e9 de Chateaubriand e di Joseph de Maistre (per cui avr\u00e0 comunque parole di elogio ancora nel 1839), si convincer\u00e0 in seguito della sostanziale bont\u00e0 della maggior parte delle conquiste dell'et\u00e0 moderna, criticandone solo le modalit\u00e0: in tale ottica, Rosmini criticava sia la rivoluzione francese che l'assolutismo, riconoscendo invece la sostanziale bont\u00e0 delle aspirazioni dalle quali part\u00ec la rivoluzione francese (distinguendole dalle successive immediate degenerazioni rivoluzionarie), in polemica con chi, da una parte e dall'altra, sosteneva una societ\u00e0 da lui definita \"perfettista\".\nContinu\u00f2 a vivere a Stresa, fecondo nel perseguire il perfezionamento del suo sistema di pensiero con opere come \"Logica\" (1853) e \"Psicologia\" (1855), sino alla morte, avvenuta a 58 anni il 1\u00ba luglio 1855. Il suo corpo \u00e8 oggi inumato in un sarcofago presso il Santuario SS. Sacramento a Stresa.\nDa Pio VIII a Benedetto XVI: il giudizio dei papi su Rosmini.\nPapa Pio VIII disse a Rosmini, in udienza il 15 maggio 1829:\nGregorio XVI, successore di Pio VIII, in risposta alla lettera che Antonio Rosmini gli aveva indirizzato il 10 gennaio 1832, il 27 marzo dello stesso anno gli scrisse:\nPio IX rivolgendosi al Vescovo di Cremona, nel 1854 dopo il decreto \"Dimittantur opera omnia\" parlando di Rosmini disse:\nIl papa Leone XIII, al tempo delle aspre e dolorose lotte che si svolgevano intorno al pensiero rosminiano sul finire del diciannovesimo secolo, in una lettera indirizzata agli arcivescovi di Milano, Torino e Vercelli, del 25 gennaio 1882, fra l'altro scrisse:\nLa condanna del Sant'Uffizio.\nCol decreto del Sant'Uffizio \"Post Obitum\" del 1887, firmato da Leone XIII, vennero condannate, in quanto \"non conformi alla verit\u00e0 cattolica\", 40 proposizioni contenute nelle opere del Rosmini, le quali la Sacra Congregazione romana \"giudic\u00f2 doversi riprovare, condannare e proscrivere, nel proprio senso dell\u2019autore\", chiarendo inoltre che non era lecito \"a chicchessia di inferire, che le altre dottrine del medesimo Autore, che non vengono condannate per questo decreto, siano per veruna guisa approvate\".\nLa riabilitazione a seguito del Concilio Vaticano II.\nGiovanni XXIII, negli ultimi anni della sua vita, medit\u00f2 in ritiro spirituale le rosminiane \"Massime di Perfezione Cristiana\", assumendole come propria regola di condotta. Anche Paolo VI prest\u00f2 interesse nel Rosmini: in occasione del 150\u00ba anniversario di fondazione dell'Istituto della Carit\u00e0 invi\u00f2 un messaggio all'allora padre generale, in cui elogiava l'intuizione del Rosmini nel dare un grande peso alla missione caritativa gi\u00e0 nel nome del nativo istituto religioso, appunto l'Istituto della Carit\u00e0. Pubblicamente Paolo VI cit\u00f2 Rosmini durante il discorso tenuto alla Federazione Universitaria Cattolica Italiana del 2 settembre 1963 riguardante la cultura cattolica e l'Europa. Inoltre sotto il suo pontificato venne tolto il divieto di pubblicazione dell'opera \"Dalle Cinque Piaghe della Santa Chiesa\".\nAlla morte di Paolo VI venne eletto papa Giovanni Paolo I, che si era laureato in sacra teologia alla Pontificia Universit\u00e0 Gregoriana di Roma con una tesi su \"L'origine dell'anima umana secondo Antonio Rosmini\". \u00c8 bene precisare che Luciani era fortemente critico nei riguardi del pensiero rosminiano, solo successivamente cambi\u00f2 opinione, rivolgendo nei riguardi di Rosmini parole di ammirazione e stima.\nTuttavia fu con il pontificato di Giovanni Paolo II che il pensiero rosminiano ha potuto liberarsi delle aspre critiche e delle condanne che accompagnavano l'Istituto della Carit\u00e0 fin dai tempi della sua fondazione. Nella Lettera Enciclica Fides et ratio, Giovanni Paolo II ha annoverato Rosmini \u00abtra i pensatori pi\u00f9 recenti nei quali si realizza un fecondo incontro tra sapere filosofico e Parola di Dio\u00bb. Ne ha inoltre concesso l'introduzione della causa di beatificazione, conclusasi nella sua fase diocesana novarese il 21 marzo 1998.\nNel 2001, Joseph Ratzinger da prefetto della Congregazione per la Dottrina della Fede eman\u00f2 nel 2001 il famoso documento \"Nota ai Decreti dottrinali sul Rev.do sac. Antonio Rosmini Serbati\". La nota si concludeva confermando la validit\u00e0 del decreto \"Post obitum\" sulle quaranta proposizioni, e allo stesso tempo con la riabilitazione di Rosmini:\nIl documento ribadisce la diversit\u00e0 di linguaggio e apparato concettuale del sistema rosminiano rispetto al tomismo, l'assenza di apparato critico nelle opere postume e la permanente \"difficolt\u00e0 oggettiva di interpretarne le categorie, soprattutto se lette nella prospettiva neotomista\".\nIl 1\u00ba giugno 2007, papa Benedetto XVI ha autorizzato la Congregazione delle Cause dei Santi a promulgare il Decreto sul miracolo della guarigione di Suor Ludovica No\u00e8, attribuito all'intercessione di Antonio Rosmini. Tra quelli portati dalla postulazione dei padri rosminiani, si \u00e8 scelto di dare maggiore impulso a quello della guarigione della suora sopracitata, poich\u00e9 il medico che la cur\u00f2 si convert\u00ec in seguito all'accaduto.\nIl cardinale Angelo Bagnasco, presidente della CEI, a margine del \"Convegno sulla sfida educativa\" tenuto a Milano il 18 marzo 2010, ha tenuto un intervento intitolato \"Istanze educative e questione antropologica\" in cui ha riconosciuto le istanze pedagogiche del Beato Antonio Rosmini.\nIl 1\u00ba luglio 2010, il card. Angelo Bagnasco ha presieduto a Stresa la celebrazione eucaristica per il Dies Natalis di Antonio Rosmini.\nNel corso dell\"Angelus\" domenicale fu ricordato per la sola \"carit\u00e0 intellettuale\" e perch\u00e9 \"testimoni\u00f2 la virt\u00f9 della carit\u00e0 in tutte le sue dimensioni e ad alto livello\".\nAvversario del sensismo e dell'illuminismo settecenteschi, fu mentore e maestro intellettuale di quattro Pontefici eletti consecutivamente: Giovanni XXIII, Paolo VI, Giovanni Paolo I e II.\nLa beatificazione.\nLa cerimonia di beatificazione.\nLa cerimonia di beatificazione \u00e8 avvenuta il 18 novembre 2007 nella citt\u00e0 di Novara: appositamente \u00e8 stato fatto allestire il Palasport della citt\u00e0, unico luogo capace di raccogliere un numero di fedeli cos\u00ec significativo.\nCon il pontificato di Benedetto XVI le beatificazioni vengono preferibilmente celebrate dai cardinali, per rendere ancora pi\u00f9 piena la comunione tra loro e il successore di Pietro, e viene privilegiato il luogo in cui il candidato agli onori degli altari ha vissuto.\nCos\u00ec, in qualit\u00e0 di delegato pontificio, la celebrazione \u00e8 stata officiata dal cardinale Jos\u00e9 Saraiva Martins, allora prefetto della congregazione per le Cause dei Santi.\nA fianco dell'altare erano disposti gli spalti da cui hanno concelebrato circa 400 sacerdoti, non soltanto rosminiani.\nA prendere parte alla processione e celebrare sull'altare, insieme al preposito generale James Flynn c'era il segretario generale dell'Istituto p. Domenico Mariani con gli allora componenti della Curia Generalizia dell'Istituto della Carit\u00e0, il Vicario per la Carit\u00e0 Spirituale p.\u00a0Crish Fuse, il Vicario per la Carit\u00e0 Intellettuale p. Giancarlo Taverna Patron, il Vicario per la Carit\u00e0 Temporale p. David Tobin, l'allora preposito della Provincia Italiana don Umberto Muratore (profondo conoscitore del pensiero di Rosmini) e il padre postulatore della Causa di Beatificazione, don Claudio Massimiliano Papa.\nHanno partecipato alla celebrazione anche il cardinale ex prefetto della Sacra Congregazione per i vescovi Giovanni Battista Re, il cardinale arcivescovo di Torino Severino Poletto, il vescovo di Novara, mons. Renato Corti, l'arcivescovo di Trento, mons. Luigi Bressan, il vescovo rosminiano mons. Antonio Riboldi e fra gli altri anche mons. Germano Zaccheo (che sarebbe improvvisamente scomparso due giorni dopo), vescovo della Diocesi di Casale Monferrato, mons. Luigi Bettazzi, vescovo emerito di Ivrea (che durante la III sessione del Concilio Ecumenico Vaticano II fece per primo il nome di Rosmini), l'allora segretario generale della Conferenza Episcopale Italiana Giuseppe Betori, mons. Giovanni Lajolo, presidente del Governatorato della Citt\u00e0 del Vaticano, l'allora rettore della Pontificia Universit\u00e0 Lateranense, mons. Rino Fisichella, il Vicario Episcopale per la Vita Consacrata dell'arcidiocesi di Milano monsignor Ambrogio Piantanida e il preposito generale dei barnabiti, padre Giovanni Maria Villa.\nTra i numerosissimi fedeli (pi\u00f9 di diecimila) accorsi da diverse parti del mondo per presenziare alla celebrazione, hanno preso parte anche personalit\u00e0 politiche.\nTra queste il senatore a vita Oscar Luigi Scalfaro, l'allora presidente del Senato, Franco Marini, e Arturo Parisi, al tempo Ministro della Difesa.\nRosmini \u00e8 il primo beato della Provincia del Verbano Cusio Ossola.\nIn occasione della beatificazione sono stati moltissimi i quotidiani e periodici italiani e esteri che hanno dedicato articoli, pagine e interi numeri alla figura di Rosmini.\nOpere.\nSono numerosissimi gli scritti del Beato Antonio Rosmini; certamente il pi\u00f9 importante a livello ascetico e spirituale sono le \"Massime di Perfezione Cristiana\", su cui anche papa Giovanni XXIII fece delle riflessioni prima di morire.\nGli costarono la messa all'Indice dei libri proibiti le opere \"Delle Cinque Piaghe della Santa Chiesa\" e \"Della Costituzione secondo la giustizia sociale\".\nIn ambito filosofico meritano di essere ricordati:\nMassime di perfezione cristiana.\nLe Massime di perfezione cristiana furono scritte da Rosmini per definire il fondamento spirituale sul quale tutti i cristiani potessero avere un cammino nella perfezione.\nNel Vangelo stesso \u00e8 scritto: \"Siate perfetti come \u00e8 perfetto il vostro Padre celeste\" (Mt 5,48)\n1\u00aa Massima: Desiderare unicamente ed infinitamente di piacere a Dio, cio\u00e8 di essere giusto.\n2\u00aa Massima: Orientare tutti i propri pensieri e le azioni all'incremento e alla gloria della Chiesa di Cristo.\n3\u00aa Massima: Rimanere in perfetta tranquillit\u00e0 circa tutto ci\u00f2 che avviene per disposizione di Dio riguardo alla Chiesa di Cristo, lavorando per essa secondo la chiamata di Dio.\n4\u00aa Massima: Abbandonare se stesso nella Provvidenza di Dio.\n5\u00aa Massima: Riconoscere intimamente il proprio nulla.\n6\u00aa Massima: Disporre tutte le occupazioni della propria vita con uno spirito di intelligenza.\nRosmini e il Concilio Ecumenico Vaticano II.\nDi particolare interesse fu la sua opera \"Le cinque piaghe della santa Chiesa\", scritta nel 1832 e pubblicata nel 1848. L'autore mostr\u00f2 di discostarsi dall'ortodossia dell'epoca. Per tale ragione l'opera fu messa all'Indice sin dal 1849 e ne scatur\u00ec una polemica nota col nome di \"questione rosminiana\".\nL'opera fu riscoperta al Concilio Vaticano II. Il primo a parlare al Concilio di Rosmini fu il vescovo mons. Luigi Bettazzi, presente durante alcune sessioni in rappresentanza del cardinal Giacomo Lercaro di cui era Vicario generale.\nDi Rosmini, Bettazzi disse, il 4 ottobre 1965 durante la Congregazione 141/1 periodo IV:\nPapa Paolo VI, in un'udienza concessa alle suore rosminiane disse a proposito di Rosmini:\nTematiche affrontate nell'opera \"Delle Cinque Piaghe della Santa Chiesa\".\nL'opera \u00e8 suddivisa in cinque capitoli (corrispondenti ciascuna ad una piaga, paragonata alle piaghe di Cristo). In ogni capitolo la struttura \u00e8 la medesima:\nPrima piaga. \u00c8 la divisione del popolo dal clero nel culto pubblico.\nNell'antichit\u00e0 il culto era un mezzo di catechesi e formazione e il popolo partecipava al culto. Poi, le invasioni barbariche, la scomparsa del latino, la scarsa istruzione del popolo, la tendenza del clero a formare una casta hanno eretto un muro di divisione tra il popolo e i ministri di Dio. Rimedi proposti: insegnamento del latino, spiegazione delle cerimonie liturgiche, uso di messalini in lingua volgare.\nSeconda piaga. Insufficiente educazione del clero.\nSe un tempo i preti erano educati dai vescovi, ora ci sono i seminari con \"piccoli libri\" e \"piccoli maestri\": dura critica alla scolastica, ma soprattutto ai catechismi. Rimedio: necessit\u00e0 di unire scienza e piet\u00e0.\nTerza piaga. Disunione tra i vescovi.\nCritica serrata ai vescovi dell\"ancien r\u00e9gime\": occupazioni politiche estranee al ministero sacerdotale, ambizione, servilismo verso il governo, preoccupazione di difendere ad ogni costo i beni ecclesiastici, \"schiavi di uomini mollemente vestiti anzich\u00e9 apostoli liberi di un Cristo ignudo\". Rimedi: riserve sulla difesa del patrimonio ecclesiastico, accenni espliciti di consenso alle tesi dell'Avenir sulla rinunzia alle ricchezze e allo stipendio statale per riavere la libert\u00e0.\nQuarta piaga. La nomina dei vescovi lasciata al potere temporale.\nRosmini compie un'approfondita analisi storica sull'evoluzione del problema e critica i concordati moderni con cui la S. Sede ha ceduto la nomina al potere statale (e, accenna prudentemente, per avere compensi economici). Rimedi: propone un ritorno all'elezione dei vescovi da parte dei fedeli.\nQuinta piaga. La servit\u00f9 dei beni ecclesiastici.\nRosmini sostiene la necessit\u00e0 di offerte libere, non imposte d'autorit\u00e0 con l'appoggio dello Stato, rileva i danni del sistema beneficiale, propone la rinuncia ai privilegi e la pubblicazione dei bilanci.\nScuole.\nA lui sono intitolati vari istituti scolastici in citt\u00e0 italiane. "}
{"id": "464653", "revid": "1305772", "url": "https://it.wikipedia.org/wiki?curid=464653", "title": "Firenze Fiera", "text": "Firenze Fiera \u00e8 la societ\u00e0 che gestisce le principali strutture adibite ad ospitare eventi, congressi, meeting ed esposizioni nella citt\u00e0 di Firenze.\nLe strutture che ospitano le varie manifestazioni nazionali ed internazionali sono la Fortezza da Basso, il Palazzo dei Congressi e il Palazzo degli Affari. Le tre strutture sono tra di loro contigue e si trovano nella zona del centro storico di fronte alla grande stazione di Firenze Santa Maria Novella.\nFirenze Fiera \u00e8 partner principale del Firenze Convention Bureau, societ\u00e0 non profit che ha come mission la promozione della destinazione come sede di congressi ed eventi a livello internazionale.\nStrutture.\nLa copertura degli di Firenze Fiera arriva a 65.000\u00a0m\u00b2 al coperto e pi\u00f9 di 100.000\u00a0m\u00b2 totali, potendo ospitare fino a 20.000 persone contemporaneamente.\nPalazzo dei Congressi.\nUn accesso al palazzo dei congressi si ha entrando da piazza Adua.\nHa sede nell'ottocentesca Villa Vittoria, la struttura fatta costruire dalla famiglia Stiozzi-Ridolfi e poi passata ai Contini-Bonacossi. \u00c8 situata a pochi passi dal centro storico ed \u00e8 circondata da un parco, \u00e8 integrato da un Auditorium che pu\u00f2 ospitare fino a 1.000 persone\nPalazzo degli Affari.\nIl Palazzo degli Affari, inaugurato nel 1974, \u00e8 una moderna struttura di 4.000 m2 progettata dall'architetto Pierluigi Spadolini situata in piazza Adua. Ha una capacit\u00e0 complessiva di 1.800 persone ed accoglie convegni e manifestazioni espositive, poster session, sale stampa, defil\u00e9 di alta moda oltre a colazioni di lavoro e gala dinner. Dall'attico del Palazzo si pu\u00f2 ammirare il panorama di Firenze e dell'ampio parco secolare, che collega la struttura del palazzo dei Congressi.\nFortezza da Basso.\n\u00c8 una grande struttura polivalente, circondata dai Viali di Circonvallazione e collegata al Palazzo dei Congressi tramite piazza Bambine e Bambini di Beslan, \u00e8 formata da vari padiglioni, tra i quali il pi\u00f9 grande \u00e8 il Padiglione Spadolini.\nVi si tengono tantissimi concerti, esposizioni, manifestazioni e meeting."}
{"id": "464654", "revid": "1529788", "url": "https://it.wikipedia.org/wiki?curid=464654", "title": "Convento di Sant'Antonio", "text": ""}
{"id": "464657", "revid": "32658", "url": "https://it.wikipedia.org/wiki?curid=464657", "title": "Pesce Stocco", "text": ""}
{"id": "464659", "revid": "44403", "url": "https://it.wikipedia.org/wiki?curid=464659", "title": "Zero coupon", "text": ""}
{"id": "464665", "revid": "36426", "url": "https://it.wikipedia.org/wiki?curid=464665", "title": "Oratorio di San Pierino (Firenze)", "text": "L'oratorio di San Pierino, gi\u00e0 sede della Compagnia della santissima Annunziata, si trova in via Gino Capponi, nel centro storico di Firenze.\nStoria e descrizione.\nFu l'antica sede della Compagnia della Nunziata dal 1509 al 1784, quando fu unficata alla Compagnia di San Lorenzo in Piano e a quella dei Calzolai, per essere sottoposta alla Cura di San Pier Maggiore, dal nome di un'illustre chiesa demolita proprio in quegli anni. Fu allora chiesa parrocchiale, ma fu sconsacrata nel secolo successivo. Adesso \u00e8 sede della Societ\u00e0 Dante Alighieri.\nAll'esterno, sopra la porta d'accesso al chiostro, si trova una lunetta in terracotta invetriata di Santi Buglioni, raffigurante l'\"Annunciazione fra due confratelli incappucciati\". \nAll'interno si trovano una serie di ambienti preceduti da un chiostro, decorati nel tardo Cinquecento dai pi\u00f9 rappresentativi artisti fiorentini tra il 1585 e il 1590: Bernardino Poccetti, Giovanni Balducci, Bernardino Monaldi, Andrea Boscoli, Bartolomeo Traballesi e Giovan Battista Naldini con \"Martiri degli apostoli\" (nel chiostro), \"Scene della Passione di Cristo\" e della \"Vita della Vergine\". Il ciclo \u00e8 un importante esempio di pittura devozionale controriformata: i caratteri delle raffigurazioni sono espliciti e chiari, con una componente emotiva coinvolgente.\nGli affreschi vennero danneggiati durante l'alluvione di Firenze; staccati e restaurati, furono ricollocati nel 1989.\nGli affreschi del chiostro.\nIl programma iconografico della decorazione di questo ambiente prevedeva la realizzazione di dodici lunettoni affrescati con il martirio di un apostolo ciascuno, divisi da figure allegoriche raffiguranti \"Virt\u00f9 cristiane\", anch'esse a fresco e a monocromo; in pi\u00f9 si aggiungevano una \"Piet\u00e0\" sopra la porta d'ingresso e una \"Resurrezione\" sopra la porta di accesso all'Oratorio.\nLa disposizione delle storie si dispone nel modo seguente: \nAffreschi del vestibolo.\nAnche il vestibolo \u00e8 decorato da affreschi, pi\u00f9 o meno coevi. Sul lato dove si trovava un crocifisso miracoloso resta una terracotta invetriata di Giovanni della Robbia con \"Cristo tra due angeli\", un tempo sopra la porta della sagrestia. \u00c8 affiancato da un tendaggio retto da putti, di artista ignoto fiorentino.\nSeguono, in senso orario:\nQuesti affreschi, pi\u00f9 che quelli del chiostro, sembrano votati all'immediata comprensione legata ai dettami della Controriforma, e includono numerosi personaggi in costumi contemporanei, facilitando l'immedesimazione dei confratelli e suggerendo loro l'atteggiamento devozionale nei confronti delle scene rappresentate.\nL'oratorio.\nIl grande oratorio ad aula unica, dotato di scarsella, \u00e8 decorato da \"Storie di Maria\" e figure di profeti che ne avevano preannunciato la verginit\u00e0. Scene del Nuovo e dell'Antico Testamento ruotavano dunque attorno al fulcro della pala con l'\"Annunciazione\" sull'altare maggiore (a cui era dedicata la compagnia), oggi non pi\u00f9 presente.\nDall'ingresso, procedendo in senso orario, si incontrano:"}
{"id": "464666", "revid": "16758", "url": "https://it.wikipedia.org/wiki?curid=464666", "title": "Residenza Rubatsch", "text": ""}
{"id": "464667", "revid": "287204", "url": "https://it.wikipedia.org/wiki?curid=464667", "title": "Valdo (Formazza)", "text": "Valdo (\"Wald\" in tedesco, \"Waald\" in walser), \u00e8 una frazione del Comune di Formazza.\nStoria.\nIl toponimo tedesco e walser significa \"bosco\". Si tratta dell'antica sede del comune di Formazza, che \u00e8 stata poi spostata a Ponte.\nCaratteristiche.\nIl centro abitato si trova alla confluenza tra il Toce e il torrente Vannino, emissario dell'omonimo lago. Nei pressi si trovano alcuni edifici dell'Enel e impianti sciistici invernali. Da qui parte la seggiovia del Sagersboden."}
{"id": "464670", "revid": "122624054", "url": "https://it.wikipedia.org/wiki?curid=464670", "title": "Glicopeptidi", "text": "I glicopeptidi sono una classe di composti organici caratterizzati da un carboidrato legato ad un peptide.\nImportanza in ambito medico.\nDal punto di vista medico, sono una classe di antibiotici che comprende la vancomicina, la teicoplanina e la bleomicina. \nI glicopeptidi sono antibiotici battericidi. La vancomicina lega il dipeptide D-ala-D-ala, dunque blocca la transpeptidasi, interferendo con la polimerizzazione del peptidoglicano, costituente fondamentale della parete batterica. \nLa vancomicina viene prodotta per purificazione di un estratto da miceti. La teicoplanina \u00e8 un estratto naturale da miceti. Questi antibiotici vengono utilizzati nelle gravi infezioni da batteri resistenti ai formula_1 lattamici, mentre in genere sono meno efficaci contro i batteri sensibili ai formula_1 lattamici. Si usano contro cocchi e bacilli Gram positivi, in quanto i Gram negativi sono naturalmente resistenti: i glicopeptidi (eccezion fatta per la polimixina) sono molecole di elevato peso molecolare, dunque non possono attraversare la membrana cellulare esterna dei Gram negativi.\nQuesti antibiotici possono essere assunti per via orale nel trattamento della colite pseudomembranosa (sostenuta da Clostridium difficilis). Per la teicoplanina si utilizza la via endovenosa o intramuscolare, mentre per la vancomicina solo la via endovenosa,(e via orale) poich\u00e9 irrita i tessuti. Per la bacitracina e la polimixina si preferisce un uso topico, per evitare la nefrotossicit\u00e0, ma non \u00e8 escluso l'uso endovenoso per la polimixina. L'emivita nel plasma \u00e8 di 4-8 ore per vancomicina, 40-70 ore per teicoplanina. Il legame alle proteine del plasma \u00e8 modesto per la vancomicina (30-50%), elevato per teicoplanina (90-95%). L'eliminazione avviene al 90% nel rene per escrezione tubulare attiva. \nSpettro d'azione.\nSono efficaci soprattutto verso i cocchi Gram-positivi, soprattutto:\nPrecauzioni d'uso.\nLe indicazioni all'uso (\u00e8 corretto dire tutte le infezioni sostenute da staphylococcus aureus ed epiderminis meticillino o oxaliccino resistente) esclusivamente ospedaliero, sono batteriemia, polmoniti, endocarditi, peritoniti, meningiti (passano la barriera emato encefalica se le meningi sono infiammate), osteomieliti. Nella colite pseudomembranosa da Clostridium difficile c'\u00e8 l'indicazione all'uso topico (via orale), anche se il sempre maggiore riscontro di enterococchi vancomicino-resistenti suggerisce prudenza per questa indicazione, soprattutto visto che esistono valide alternative (ad esempio il metronidazolo, tranne in caso di clostridium difficilis, ove rimane di prima scelta la vancomicina a 1 g ogni sei ore per os). \nNegli ultimi anni stanno emergendo sempre pi\u00f9 batteri(non \u00e8 esatto dire generalmente a pi\u00f9 batteri, ma agli stafilicocchi aureus ed epidermidis sempre oxacillino e meticillino resistente e su questi, i glicopeptidi, restano di prima scelta e cos\u00ec di prima scelta si intendono in tutte le ipersensibilit\u00e0 alle betalattamine o derivati delle penicelline) con resistenza alla vancomicina e ai glicopeptidi.\nTossicit\u00e0.\nLe possibili tossicit\u00e0 sono: ototossicit\u00e0, quando l'infusione sistemica di vancomicina \u00e8 veloce, pur se questo avviene poco frequentemente; nefrotossicit\u00e0, dose-dipendente e reversibile con la sospensione, favorita dall'associazione con altri farmaci nefrotossici. \nPer \"red man syndrome\" si intende un effetto tossico della vancomicina che ha per manifestazioni eritema diffuso, ipotensione arteriosa e convulsioni. Questi sintomi sono dovuti alla liberazione di istamina e alla necrosi tissutale nel sito d'iniezione ed \u00e8 prevenibile infondendo il farmaco lentamente e all'opportuna diluizione. \nAltre possibili tossicit\u00e0 comprendono neutropenia, allergie e rialzo delle transaminasi. \nLa dose \u00e8 da monitorare e cambiare a seconda della funzionalit\u00e0 renale. Si usano in associazione con aminoglicosidi contro gli enterococchi e con la rifampicina contro lo Stafilococco aureo meticillino resistente. \nDa evitare la cosomministrazione di amfotericina B, ciclosporina, cisplatino e diuretici drastici dell'ansa."}
{"id": "464674", "revid": "2519", "url": "https://it.wikipedia.org/wiki?curid=464674", "title": "Valle Serina", "text": ""}
{"id": "464675", "revid": "339392", "url": "https://it.wikipedia.org/wiki?curid=464675", "title": "Michele Salvemini", "text": ""}
{"id": "464678", "revid": "63760", "url": "https://it.wikipedia.org/wiki?curid=464678", "title": "Pesticidi", "text": ""}
{"id": "464679", "revid": "290309", "url": "https://it.wikipedia.org/wiki?curid=464679", "title": "Brendo", "text": "Brendo (\"In der Br\u00e4nd\u00e4\" in walser), frazione del comune di Formazza.\n\u00c8 un minuscolo agglomerato di case raccolto intorno alla Chiesetta della Madonna del Carmine. Da qui la valle si restringe e si fa pi\u00f9 ripida. Nelle vicinanze si trova la Centrale Giacinto Motta che sfrutta i bacini idroelettrici di Morasco, Vannino, Sruer, Toggia e Kastel per la produzione di Energia Elettrica per l'Italia e la Svizzera."}
{"id": "464681", "revid": "1305772", "url": "https://it.wikipedia.org/wiki?curid=464681", "title": "Out of This World (Europe)", "text": "Out of This World \u00e8 il quarto album in studio del gruppo musicale svedese Europe, pubblicato nell'agosto 1988 dalla Epic Records.\nSeppur non comparabile a quello del precedente \"The Final Countdown\", l'album ottenne un buon successo commerciale e raggiunse alte posizioni in classifica in diverse parti del mondo. Nei soli Stati Uniti vendette pi\u00f9 di un milione di copie e fu certificato disco di platino dalla Recording Industry Association of America (RIAA).\nIl disco.\nQuesto lavoro portava sulle spalle un grosso peso, quello di essere il seguito del successo dell'album \"The Final Countdown\" e del singolo omonimo, ed \u00e8 per questo che si presenta molto curato. Tuttavia gli Europe non hanno mai amato ripetersi e questo disco non \u00e8 come molti si aspettavano ai tempi, una sorta di \"The Final Countdown II\" ma, invece, un modo per la band svedese di allargare ancora i loro orizzonti musicali. Parte della causa di questa scelta \u00e8 dettata dal fatto che il chitarrista John Norum abbandon\u00f2 il gruppo due anni prima, sostituito da Kee Marcello. Egli infatti, pur essendo allo stesso livello del suo predecessore (se non anche ad un livello tecnico ed espressivo superiore), presenta caratteristiche diverse. Queste nuove caratteristiche portano la band ad un sound pi\u00f9 adulto e raffinato, condito delle tastiere molto presenti di Mic Michaeli, da incredibili performance di chitarra di Kee Marcello, all'ancora ottimo lavoro di Joey Tempest. Il primo singolo estratto, \"Superstitious\" \u00e8 la conferma di questa trasformazione, con un testo molto curato e \"originale\", assoli di chitarra incredibili e un ottimo Mic che, con le sue tastiere, richiama il singolo \"The Final Countdown\", tuttavia con un lavoro pi\u00f9 marginale e inserito nel contesto. \"Let the Good Times Rock\", secondo singolo estratto \u00e8 la conferma definitiva delle qualit\u00e0 e delle risorse enormi di Marcello, interpretando una delle migliori composizioni del gruppo e del genere. A partire da \"Open Your Heart\", riciclata e addolcita dall'album \"Wings of Tomorrow\", il ritmo cala, a testimonianza del fatto che uno degli obiettivi del disco \u00e8 quello di far gustare in modo completo tutte le melodie, senza ritmi veloci aggressivi, eccezion fatta per l'adrenalinica \"Ready or Not\". Particolarmente evidente questo fatto nelle canzoni \"Coast to Coast\" e \"Tomorrow\". Quest'ultima, che chiude l'album, \u00e8 probabilmente la pi\u00f9 dolce e profonda tra le melodie composte da Tempest. Per molti questo \u00e8 uno dei dischi cardine del pop metal, proprio per l'accessibilit\u00e0 all'ascolto dei brani. Ma quando questo disco e i suoi singoli furono lanciati non riuscirono a toccare in tutti i paesi la \"top ten\" e questo perch\u00e9 era ancora presente nella parte alta delle classifiche la precedente \"The Final Countdown\". In effetti proprio l'enorme (secondo tanti eccessivo) successo del loro terzo disco metter\u00e0 in ombra tutto l'ottimo lavoro svolto pi\u00f9 in seguito, facendo s\u00ec che questo disco si fermi alle comunque buone 3 milioni di copie globali, contro le attuali 15 del precedente lavoro. Sottovalutato anche per questo motivo, oggi questo disco \u00e8 stato rivalutato come il capolavoro tecnico del gruppo, e uno dei migliori lavori del genere hair metal. Nella sua autobiografia Kee Marcello ha rivelato che diverse canzoni furono composte e scartate dall'album, e che alla band era stato proposto di registrare il brano \"Look Away\" scritto da Diane Warren, prima che questo venisse concesso ai Chicago che ne fecero una hit da numero uno in classifica nel dicembre 1988.\nI singoli.\nDall'album sono stati estratti sei singoli: \"Superstitious\", \"Open Your Heart\", \"Let the Good Times Rock\", \"More Than Meets the Eye\", \"Sign of the Times\" e \"Tomorrow\".\n\"Superstitious\" \u00e8 la canzone che apre l'album ed \u00e8 stata estratta come primo singolo un mese prima dell'uscita del disco. Si tratta probabilmente di una delle canzoni pi\u00f9 riconoscibili e popolari degli Europe. Negli Stati Uniti raggiunse la posizione numero 9 della Mainstream Rock Songs e la numero 31 della Billboard Hot 100. Altrove, raggiunse la posizione numero 10 in Italia, la posizione numero 34 nel Regno Unito, e il nono posto in Svizzera. In Norvegia e in Svezia, paese di provenienza del gruppo, raggiunse invece il primo posto.\n\"Open Your Heart\" e \"Let the Good Times Rock\" ottennero minor successo, piazzandosi rispettivamente alla posizione numero 86 e 85 nel Regno Unito. Gli altri tre singoli estratti dall'album fallirono l'accesso alle classifiche. \"Tomorrow\" \u00e8 stato il sesto ed ultimo estratto, ed \u00e8 stato pubblicato solo in Brasile.\n\"Superstitious\", \"Open Your Heart\" e \"Let the Good Times Rock\" furono accompagnati da dei video musicali. In particolar modo, il video di \"Superstitious\" divenne molto popolare e ricevette una massiccia rotazione su MTV.\nIl tour.\nPoco prima della pubblicazione dell'album, nell'estate del 1988, gli Europe si erano esibiti negli Stati Uniti come band di supporto ai Def Leppard. Tuttavia, il management del gruppo riteneva pi\u00f9 importante un tour promozionale in Europa e fece ritirare la band dal tour americano di grande successo. Dopo la fine del tour promozionale, la band cominci\u00f2 le prove per l'imminente \"Out of This World Tour\", che ebbe inizio con un enorme concerto (60.000 spettatori) a Mumbai, in India nel mese di novembre 1988. La band vol\u00f2 poi in Giappone, dove venne girato il video di \"Let the Good Times Rock\". Il tour in programma per l'Australia venne, per\u00f2, inaspettatamente annullato. Dal gennaio all'aprile del 1989, la band gir\u00f2 per tutta l'Europa. In alcuni luoghi, in particolare la Germania, la band non riusc\u00ec riempire le arene e le sale da concerto come aveva fatto durante il \"Final Countdown Tour\", nonostante le buone recensioni ricevute dalla stampa musicale. Nel maggio 1989 era previsto un nuovo tour negli Stati Uniti, ma le vendite dell'album non si erano rivelate alte come era stato previsto, cos\u00ec alla fine vennero cancellate le restanti date e l'unico concerto che la band fece nell'estate del 1989 fu il leggendario festival di Milton Keynes (Regno Unito) assieme a Bon Jovi, Skid Row e Vixen. Dopodich\u00e9, la band decise trasferirsi a Los Angeles e comporre nuove canzoni per l'album successivo."}
{"id": "464682", "revid": "124279698", "url": "https://it.wikipedia.org/wiki?curid=464682", "title": "Elio De Angelis", "text": "Campione nazionale di Formula 3 nel 1977, debutt\u00f2 due anni dopo in Formula 1 nel Gran Premio d'Argentina, con la Shadow. Nel 1980 pass\u00f2 alla Lotus, con la quale ottenne le uniche sue vittorie, al Gran Premio d'Austria 1982 e al Gran Premio di San Marino 1985.\nDopo 6 stagioni con la Lotus, con la quale arriv\u00f2 10 volte sul podio ed ottenne 3 pole position, pass\u00f2 alla Brabham. Mor\u00ec a Marsiglia nel 1986 per le conseguenze di un grave incidente occorsogli il 14 maggio, durante una sessione di prove private sul circuito Paul Ricard a Le Castellet.\nCarriera.\nGli inizi nei kart e nelle formule minori.\nAppassionato di motori fin dall'infanzia, a 14 anni cominci\u00f2 a guidare i kart. Visti i brillanti risultati conseguiti, tra cui la vittoria del titolo europeo nel 1976, la famiglia decise di fargli continuare la carriera da pilota e il padre, ricco costruttore e campione di motonautica, gli regal\u00f2 una Chevron con cui pot\u00e9 correre in Formula 3, ma non ricevette pi\u00f9 alcun finanziamento dai genitori.\nNel 1977 De Angelis vinse il campionato italiano di categoria e l'anno seguente pass\u00f2 in Formula 2, in cui non ottenne per\u00f2 grandi risultati, e vinse il Gran Premio di Monaco di Formula 3. Questo successo gli valse l'interessamento di varie scuderie, tra cui Brabham e Tyrrell. Fu proprio quest'ultima ad offrirgli un contratto per la stagione seguente, ma improvvisamente Ken Tyrrell si tir\u00f2 indietro. Il pilota fece quindi causa alla scuderia, che perse, ma i soldi ottenuti non furono sufficienti a De Angelis nemmeno per pagarsi le spese legali. La Ferrari si mostr\u00f2 interessata ed Enzo Ferrari invit\u00f2 il romano a Maranello; al termine dell'incontro, lo inser\u00ec nel programma giovani, offrendogli un posto in Minardi in Formula 2.\nFormula 1.\nL'arrivo in Formula 1 e i primi anni alla Lotus.\nGrazie alla Shadow, De Angelis riusc\u00ec a debuttare in Formula 1 nella stagione 1979. Il contratto prevedeva per\u00f2 che dovesse pagare 25.000 dollari ogni Gran Premio per assicurarsi il posto di pilota. Si procur\u00f2 da solo il denaro contattando vari sponsor, e pot\u00e9 disputare l'intera stagione. Durante l'annata arriv\u00f2 settimo due volte; nel Gran Premio degli Stati Uniti d'America-Est conquist\u00f2 un quarto posto. Per le sue ottime prestazioni, il patron della Lotus, Colin Chapman, a fine anno lo convoc\u00f2 per un provino, al termine del quale fu assunto. Poich\u00e9 il pilota romano aveva un contratto di tre anni con la Shadow, il costruttore inglese dovette versare una gravosa penale per liberarlo, e per il primo anno non gli vers\u00f2 alcuno stipendio.\nArrivato nel Team Lotus nel 1980 con un contratto da secondo pilota, vi rimase sei stagioni. Durante il primo anno si mise in luce nel corso della seconda gara di campionato, il Gran Premio del Brasile, giungendo alle spalle di Ren\u00e9 Arnoux e, a 21 anni, manc\u00f2 di poco il record per il pi\u00f9 giovane vincitore di tutti i tempi in un Gran Premio di Formula 1. Durante la prima parte del campionato non ci furono altre prestazioni degne di nota, poich\u00e9 la macchina evidenzi\u00f2 problemi di trazione e di telaio. Solo verso la fine della stagione De Angelis riusc\u00ec a conquistare altri punti, chiudendo settimo in classifica piloti e battendo il compagno di squadra, un demotivato Mario Andretti.\nL'inizio della stagione 1981 vide il Team Lotus in difficolt\u00e0: la FIA aveva dichiarato illegale la Lotus 88 e David Thieme, proprietario della Essex, societ\u00e0 di compravendita di petrolio greggio e principale sponsor della scuderia, era stato arrestato. De Angelis ottenne comunque punti in due delle prime tre gare, poi fu costretto a saltare il Gran Premio di San Marino, boicottato dalla sua scuderia per protesta nei confronti della Federazione contro la non ammissione della 88, con grande amarezza da parte di De Angelis, il quale dichiar\u00f2 successivamente che, viste le condizioni del tracciato, anche con la vettura dell'anno precedente avrebbe potuto ottenere un buon risultato. A partire dal Gran Premio di Monaco pot\u00e9 disporre della nuova vettura, la Lotus 87. Al successivo appuntamento mondiale giunse quinto, a meno di un secondo e mezzo dal vincitore. Nelle successive gare si mantenne sempre tra i primi, senza mai riuscire a salire sul podio. A fine stagione risult\u00f2 ottavo con quattordici punti, battendo il suo nuovo compagno di squadra, l'inglese Nigel Mansell.\nDurante la pausa invernale circol\u00f2 voce di un suo passaggio all'Alfa Romeo, con cui effettivamente il pilota romano aveva gi\u00e0 firmato un contratto, ma alla fine rimase alla Lotus: le penali da pagare sarebbero state troppo elevate per la casa italiana.\nLa prima vittoria e gli anni dopo Chapman.\nDopo aver disputato la prima gara della stagione 1982 con una vecchia Lotus 87 modificata, a partire dal Gran Premio del Brasile De Angelis pot\u00e9 disporre della nuova Lotus 91. Dopo aver conquistato vari punti durante la stagione, ottenne la prima vittoria in carriera al Gran Premio d'Austria, all'\u00d6sterreichring: a cinque giri dalla fine si ritrov\u00f2 in testa e a un giro dal termine aveva oltre un secondo e mezzo di vantaggio su Keke Rosberg, ma, a causa di un errore in un cambio di una marcia, il finlandese riusc\u00ec a recuperare lo svantaggio.\nI due giunsero appaiati al traguardo, distanziati di appena 5 centesimi. Questa fu anche l'ultima vittoria della Lotus alla quale assist\u00e9 Colin Chapman, che sarebbe venuto a mancare nel dicembre di quell'anno. Dopo questo successo Elio ottenne un sesto posto in Svizzera, prima di chiudere il campionato nono, a ventiquattro punti.\nNella stagione 1983, la Lotus visse un'annata di transizione. Dopo la morte di Chapman, il comando della scuderia fu assunto da Peter Warr. A differenza del costruttore inglese, che considerava il pilota italiano come un figlio, De Angelis non ebbe mai un buon rapporto con Warr. Inoltre il progetto della nuova vettura, la Lotus 93T, part\u00ec molto in ritardo e lo stesso pilota defin\u00ec pi\u00f9 volte inguidabile la monoposto. Il team inglese era passato agli pneumatici Pirelli e aveva concluso con la Renault un contratto di fornitura per motori turbo. La prima parte del campionato fu un calvario per De Angelis, che giunse al traguardo una volta sola. Con l'arrivo del progettista G\u00e9rard Ducarouge la situazione miglior\u00f2: in cinque settimane il francese mise a disposizione dei piloti la nuova 94T e, dopo aver ottenuto i primi punti a Monza, De Angelis conquist\u00f2 la sua prima pole position al Gran Premio d'Europa; in gara fu coinvolto in un incidente e fu costretto a ritirarsi. Chiuse quindi la stagione con soli due punti; meglio fece il compagno di squadra Mansell, che almeno riusc\u00ec a salire una volta sul podio.\nDurante i test invernali relativi al Campionato Mondiale 1984, De Angelis ottenne ottimi tempi, soprattutto sul circuito Paul Ricard, mentre ebbe difficolt\u00e0 a Kyalami, dove le elevate temperature crearono problemi al motore. La stagione 1984 inizi\u00f2 positivamente per De Angelis, che alla prima gara conquist\u00f2 la pole position e giunse terzo. Nei successivi Gran Premi ottenne qualche piazzamento e a San Marino torn\u00f2 sul podio, nonostante avesse rischiato di non tagliare il traguardo a causa del serbatoio quasi vuoto. Ottenne poi un secondo posto, suo migliore risultato in una stagione dominata dalle McLaren, al Gran Premio degli Stati Uniti, seguito da un altro podio a Dallas. In estate, il pilota rinnov\u00f2 il contratto con il team inglese per un altro anno, nonostante voci di un suo passaggio alla Renault, visto anche il suo crescente aumento di popolarit\u00e0 in Francia. Staccato di appena sei punti dalla vetta dopo il Gran Premio di Gran Bretagna, nel finale di stagione non and\u00f2 oltre due piazzamenti a punti, ma fu sufficiente per concludere terzo nel campionato piloti dietro a Niki Lauda ed Alain Prost.\nLa stagione 1985 inizi\u00f2 molto bene: dopo un podio ottenuto alla prima gara e un quarto posto in Portogallo, De Angelis conquist\u00f2 a San Marino la sua seconda e ultima vittoria, propiziata anche dalla squalifica di Alain Prost, per una vettura risultata sottopeso di due chili alle verifiche. Il pilota italiano si trov\u00f2 quindi in testa alla classifica del campionato mondiale, risultato che mantenne fino al Gran Premio del Canada, dove aveva ottenuto la pole position, quando venne scalzato da Michele Alboreto. Nella seconda parte della stagione non and\u00f2 oltre una serie di quinti posti. All'ultima gara della stagione fu squalificato per aver preso il via in maniera irregolare: dopo aver fatto spegnere il motore all'avvio del giro di ricognizione, De Angelis era partito dalla decima posizione invece di retrocedere in fondo al gruppo. Chiuse infine il campionato al quinto posto con trentatr\u00e9 punti ottenuti. A settembre, poi, vinse il \"Trofeo Riccardo Paletti\" per essere riuscito a classificarsi primo tra gli italiani sulla linea di partenza al Gran Premio d'Italia. De Angelis lasci\u00f2 la Lotus a fine stagione, quando divenne chiaro che la squadra si sarebbe concentrata sul suo compagno di squadra Ayrton Senna, con cui non era mai stato in buoni rapporti. Nel 1986, De Angelis pass\u00f2 al team Brabham, come sostituto del due volte Campione del Mondo Nelson Piquet.\nIl passaggio alla Brabham.\nArrivato alla Brabham per la nuova stagione, trov\u00f2 come compagno di squadra Riccardo Patrese, con cui fino a quel momento non aveva avuto un buon rapporto, ma in seguito instaur\u00f2 con lui una sincera amicizia. La vettura, per\u00f2, era un'automobile totalmente nuova e talmente bassa da essere soprannominata \"sogliola\": questa tuttavia si rivel\u00f2 poco competitiva e non riusc\u00ec a riportare la squadra ai livelli dei primi anni ottanta. Nei primi Gran Premi non and\u00f2 oltre l'ottavo posto in Brasile e fu costretto a partire ultimo a Monaco. Ciononostante, De Angelis lavor\u00f2 duramente per contribuire agli sviluppi della macchina. Il pilota, per\u00f2, era sempre pi\u00f9 deluso dalla BT55, ritenendola inoltre poco sicura.\nL'incidente mortale.\nDurante una serie di prove sul circuito francese \"Paul Ricard\" a Le Castellet, l'alettone posteriore della BT55 si stacc\u00f2 mentre De Angelis procedeva ad alta velocit\u00e0, facendo perdere stabilit\u00e0 al retrotreno della vettura, che, dopo diversi cappottamenti, fin\u00ec contro una barriera e prese fuoco. Diversi piloti, tra cui Alan Jones e Nigel Mansell, si fermarono a prestare soccorso e Alain Prost cerc\u00f2 di estrarre il romano dall'abitacolo nonostante le fiamme, senza riuscirvi.\nSoltanto dopo diversi minuti i commissari e alcuni meccanici, giunti a piedi dai box e privi di tuta ignifuga, riuscirono a tirare fuori De Angelis dall'abitacolo. L'elicottero d'emergenza arriv\u00f2 oltre 30 minuti dopo; poich\u00e9 era una sessione di test privati, i proprietari del circuito non erano tenuti allo stesso dispiegamento di mezzi di soccorso richiesto per i Gran Premi. I piloti fecero notare alla Federazione le mancanze e in seguito la FIA impose anche per i test i medesimi standard di sicurezza delle gare.\nL'impatto non uccise il pilota, ma provoc\u00f2 gravi danni alla testa e il distacco della colonna vertebrale, oltre alla frattura della clavicola e alcune bruciature; De Angelis mor\u00ec a causa dell'asfissia provocata dal fumo dell'incendio, essendo rimasto intrappolato nell'abitacolo per sette minuti, anche a causa della mancata prontezza dei soccorsi e dell'assenza dei vigili del fuoco. Trasportato all'ospedale di Marsiglia, vi spir\u00f2 il giorno dopo. Le spoglie del pilota riposano nel cimitero del Verano a Roma.\nLa sua morte fu accolta con grande commozione, non solo nel mondo della Formula 1; Diego Armando Maradona, amico del pilota romano, espresse pubblicamente il suo dolore. I piloti si riunirono pochi giorni dopo in un'assemblea straordinaria e minacciarono di non partecipare al successivo Gran Premio del Belgio se non fossero state adottate norme per migliorare la sicurezza. Ren\u00e9 Arnoux critic\u00f2 aspramente la FIA. De Angelis fu l'ultimo pilota a morire in una macchina di F1 fino alla scomparsa otto anni pi\u00f9 tardi di Roland Ratzenberger e Ayrton Senna nel Gran Premio di San Marino del 1994. I colori e i disegni del suo casco sono stati ripresi da Jean Alesi, che ha voluto in questo modo rendere omaggio alla sua memoria.\nVita privata.\nFiglio del costruttore romano Giulio De Angelis, aveva altri due fratelli (Roberto e Andrea) che inizialmente presero parte con lui alle gare di kart e una sorella, Fabiana. Svilupp\u00f2 sin da giovanissimo la passione per la musica, in particolare quella classica, e dichiar\u00f2 durante un'intervista che se non avesse fatto il pilota, molto probabilmente sarebbe divenuto un compositore.\nAppassionato di vari sport, in particolar modo jogging, tennis e calcio, tifoso romanista, prese parte ad alcune partite benefiche, di cui una a pochi giorni dalla morte. Era fidanzato con una modella tedesca, Ute Kittelberger. Pilota stimato dai colleghi, aveva ottimi rapporti in particolar modo con Nelson Piquet, Piercarlo Ghinzani e Keke Rosberg."}
{"id": "464687", "revid": "21371", "url": "https://it.wikipedia.org/wiki?curid=464687", "title": "Axel Axgil", "text": ""}
{"id": "464691", "revid": "23390", "url": "https://it.wikipedia.org/wiki?curid=464691", "title": "Eigil Axgil", "text": ""}
{"id": "464694", "revid": "1226", "url": "https://it.wikipedia.org/wiki?curid=464694", "title": "Male (etica)", "text": ""}
{"id": "464695", "revid": "23390", "url": "https://it.wikipedia.org/wiki?curid=464695", "title": "Axel e Egil Axgil", "text": ""}
{"id": "464701", "revid": "767487", "url": "https://it.wikipedia.org/wiki?curid=464701", "title": "Europe (Europe)", "text": "Europe \u00e8 il primo album in studio del gruppo musicale svedese Europe, pubblicato nel 1983 dalla Hot Records."}
{"id": "464702", "revid": "1442080", "url": "https://it.wikipedia.org/wiki?curid=464702", "title": "Via Ghibellina", "text": "Via Ghibellina \u00e8 una delle vie pi\u00f9 lunghe del centro di Firenze e si diparte dritta dal fianco del palazzo del Bargello, proprio da davanti alla Badia Fiorentina, fino ai viali di circonvallazione che sorgono al posto delle antiche mura, dove sorge il complesso de le Murate. Numerosi sono i monumenti che si affacciano sulla via.\nStoria.\nAnticamente la via terminava con la cerchia delle mura del XII secolo, all'altezza dell'odierno Teatro Verdi, dove non esisteva una porta, quindi era una strada chiusa. Si chiamava via del Palagio del Podest\u00e0, per via della residenza podestarile. Solo nel 1261 il podest\u00e0 di allora, Guido Novello, vicario di re Manfredi, decise di aprire una porta in corrispondenza dello sbocco della via, come comodo accesso verso i suoi possedimenti feudali a Poppi. Decise di chiamare il nuovo varco \"Porta Ghibellina\" in onore della vittoria nella battaglia di Montaperti del 1260. In seguito la denominazione pass\u00f2 alla strada, e solo nel 1862 venne estesa per tutta la lunghezza odierna.\nCome consueto, in epoca pi\u00f9 antica la via era divisa in pi\u00f9 tratti, che andavano da canto a canto, facilitando la ricerca delle abitazioni in un periodo in cui non esistevano i numeri civici. Dal Bargello alla ex-porta Ghibellina (nel frattempo ridenominata dopo la battaglia di Benevento e la cacciata dei ghibellini \"Porta Guelfa\" e demolita con l'ultimo ingrandimento delle mura), ovvero all'attuale via Verdi, si chiamava dunque via del Palazzo del Podest\u00e0, poi, fino a via de' Macci via Ghibellina, e seguiva infine un tratto, fino alle mura, chiamato di San Giuliano dal nome della chiesa di San Giuliano dei Librai. L'ultimo tratto fu chiamato anche via de le Murate.\nLa storia della strada ha anche un passato cupo, quando era percorsa per un lungo tratto dai condannati a morte che dal Bargello, la sede della polizia e dei tribunali, venivano accompagnati al carcere delle Stinche (sul sito dell'attuale Teatro Verdi), e, in caso di condanna a morte, fuori dalle mura, passando anche per via San Giuseppe, fino alla \"Porta alla Giustizia\", presso la torre della Zecca, dove c'era la forca per le esecuzioni. Su questa strada dopotutto, al numero 69, abitava anche il boia. Per dare conforto ai condannati lungo tutto il percorso furono eretti una serie di grandi tabernacoli, come il tabernacolo delle Stinche, dipinto da Giovanni da San Giovanni (1616). Dopo la chiusura del carcere, la zona penitenziaria si spost\u00f2 di alcuni isolati pi\u00f9 a est, nel complesso delle Murate, nell'ex monastero di Santa Verdiana e in quello di Santa Teresa.\nAlla fine del Quattrocento risiedette in via Ghibellina, nel tratto fra via della Rosa e via de' Pepi, ser Piero da Vinci col giovane figlio Leonardo: delle case antiche non v'\u00e8 oggi pi\u00f9 traccia, sostituite in ultimo da una palazzina con decori di gusto liberty.\nA met\u00e0 del Cinquecento la strada, presso il Canto degli Aranci (incrocio con via Verdi) fu sede di un fatto di sangue, quando il brutale Troilo Orsini, incaricato di sorvegliare la moglie del cugino Paolo Giordano, Isabella de' Medici, vi uccise il paggio Lelio Torelli da Fano, sospettato di avere una tresca con la donna. Pochi anni dopo la stessa Isabella venne assassinata dal marito, nella villa di Cerreto Guidi.\nIl conferimento del nome di via Ghibellina all'intera arteria fu deliberato dal Magistrato dei Priori nell'agosto del 1862.\nDurante il periodo di Firenze Capitale, in questa via aveva sede l\u2019Ambasciata Russa in Italia.\nLa strada fu alluvionata nel 1966 e molti degli edifici della zona hanno dovuto subire lunghi restauri prima di essere di nuovo agibili.\nDescrizione.\nLa via corre dal viale della Giovine Italia a via del Proconsolo, all'altezza del palazzo del Bargello (canto al Bargello) e della Badia Fiorentina, traversando l'intero quartiere di Santa Croce e sviluppandosi per poco meno di un chilometro (961\u00a0m). Si innestano lungo il suo tracciato: via delle Casine, via delle Conce, via de' Macci, borgo Allegri, via San Cristofano, via delle Pinzochere e via Michelangelo Buonarroti, via de' Pepi, via Giovanni da Verrazzano e via Rosa, via Giuseppe Verdi, via delle Stinche e via Matteo Palmieri, via del Crocifisso, via delle Seggiole, via dell'Acqua e via de' Giraldi.\nData la sua lunghezza \u00e8 difficile riconoscerle un carattere unitario, per cui in alcune zone prevale quello commerciale, in altre quello residenziale. Si tratta tuttavia di una arteria che ancora svolge un ruolo fondamentale per l'attraversamento veicolare della citt\u00e0, con traffico unidirezionale, dal centro verso i viali, con un lato destinato alla sosta dei veicoli. Anche la zona pi\u00f9 esterna, dopo la restituzione alla citt\u00e0 del vasto complesso delle Murate a lungo adibito a istituto carcerario maschile, \u00e8 tornata in tempi recenti ad essere pi\u00f9 frequentata. La pavimentazione \u00e8 ancora a lastrico per il tratto da via Giuseppe Verdi ai viali. La strada, per suoi palazzi e per le molte memorie che conserva, \u00e8 comunque da considerarsi per l'intera sua estensione di eccezionale interesse storico e artistico.\nEdifici.\nI numeri pari sono sul lato nord, quelli dispari sul lato sud. Come in tutte le strade di Firenze pressoch\u00e9 parallele all'Arno, procedono con la stessa direzione del fiume, da monte (est) a valle (ovest). Gli edifici con voce propria hanno le note bibliografiche nella voce specifica.\nLapidi.\nAll'inizio della strada, vicino alle Murate si trova una targa dei Signori Otto illeggibile, ma nota da trascrizioni:\nLa traslitterazione corrente \u00e8: \u00abA d\u00ec 17 di giugno 1616 gli spettabili Signori Otto di Bal\u00eca della citt\u00e0 di Firenze proibiscono che intorno al monastero delle monache delle Murate e vicino a quello a braccia cento n\u00e9 giochi alcuno n\u00e9 fanciulli, alla palla n\u00e9 a qualsivoglia altro gioco e di notte non vi si soni n\u00e9 canti\ncanzone et altro et ancora si proibisce (non potere) scaricare calcinacci n\u00e9 altra immondizia sotto pena della cattura e dell'arbitrio loro\u00bb.\nUna targa al n. 87 ricorda la casa dove mor\u00ec Emilio De Fabris, l'architetto che costru\u00ec la facciata del Duomo di Firenze.\nAll'angolo con via de' Macci una targa ricorda il Canto alla Mela, dove \u00e8 scolpito il frutto in questione e un tralcio con alcuni grappoli, in sostituzione di un antico tabernacolo perduto che mostrala la \"Madonna col Bambino e una mela\". Qui si riuniva la \"Potenza del Duca alla Mela\" una delle cosiddette Potenze festeggianti, gruppi rionali dai nomi altisonanti che organizzavano feste e celebrazioni, e che spesso erano in forte rivalit\u00e0 tra loro.\nSulla casa al 109, la lapide dedicata a Sandro Pertini, porta nel 2009:\nVicino all'ingresso del cortile del Bargello era presente una targa illeggibile, ma nota, che vietava assolutamente di disturbare le ultime ore dei condannati a morte assistiti dai confratelli della Croce al Tempio nella vicina cappella della Maddalena, dentro il palazzo; la targa oggi appare rimossa, ma ne restano i supporti in metallo:\nUn'altra targa poi si trova vicino all'angolo del palazzo, presso la torre, anche questa scarsamente leggibile ma nota da trascrizioni, che raccomanda precauzioni necessarie contro il rischio di incendi, anche prevenendo anche i casi malintenzionati, di \"qualsiasi grado e condizione\", a \"rigoroso arbitio dei Magistrati loro\":"}
{"id": "464703", "revid": "599013", "url": "https://it.wikipedia.org/wiki?curid=464703", "title": "Palazzo del Bargello", "text": ""}
{"id": "464707", "revid": "1543377", "url": "https://it.wikipedia.org/wiki?curid=464707", "title": "Bitstream Vera", "text": "Bitstream Vera \u00e8 una famiglia di caratteri con una licenza d'uso libera.\n\u00c8 stata disegnata da Jim Lyles della Bitstream,\ned \u00e8 basato sul disegno della famiglia Bitstream Prima, della quale Lyles era anche il responsabile.\n\u00c8 un tipo di caratteri TrueType con ottime istruzioni di \"hinting\", ed \u00e8 quindi attraente e leggibile sia quando \u00e8 usato su monitor per computer, sia quando viene stampato.\nSebbene i font Vera contengano solo i simboli di punteggiatura comuni e l'alfabeto latino con qualche segno diacritico, la sua licenza permette \u2014 con qualche restrizione \u2014 di modificarlo e distribuire versioni derivate da esso, ed il progetto DejaVu sta espandendo il numero di glifi in modo da coprire tutte le lingue europee.\nBitstream Vera consiste complessivamente di dieci tipi di caratteri distinti:"}
{"id": "464715", "revid": "1543377", "url": "https://it.wikipedia.org/wiki?curid=464715", "title": "Ciclismo ai Giochi della II Olimpiade", "text": "Alla II Olimpiade furono disputate due gare di ciclismo dal 9 al 16 settembre 1900. Vi parteciparono complessivamente 72 atleti, tutti maschi, provenienti da sei nazioni.\nSi disputarono altri eventi di ciclismo durante l'estate 1900 a Parigi ma solo la gara di velocit\u00e0 sui 2000 metri e i 25 chilometri sono considerati olimpici dal CIO.\nAlcuni comitati nazionali olimpici (su tutti quello italiano e quello francese) considerano come valida anche la gara di corsa a punti ed anche secondo le classificazioni di Bill Mallon, presidente della Societ\u00e0 internazionale degli storici olimpici, questa gara \u00e8 ritenuta pienamente olimpica."}
{"id": "464718", "revid": "697352", "url": "https://it.wikipedia.org/wiki?curid=464718", "title": "Desperation", "text": "Desperation \u00e8 un romanzo horror scritto da Stephen King e pubblicato nel 1996 in contemporanea con un altro romanzo dello stesso autore, \"I vendicatori\", firmato con lo pseudonimo Richard Bachman, che non veniva utilizzato da oltre un decennio.\nI due romanzi \"gemelli\" condividono gran parte dei nomi dei personaggi, anche se le et\u00e0 e le relazioni di parentela sono diverse. Le copertine dei due libri, opera di Mark Ryden, costituiscono due parti di un'unica immagine.\nTrama.\nCollie Entragian, agente di polizia di Desperation, sperduto paese minerario del Nevada, con dei pretesti ferma alcune persone in transito sulla deserta strada statale. La famiglia Carver, a bordo di un camper, viene fermata con una banda chiodata posata sulla strada. Peter e Mary Jackson, diretti a New York, vengono fermati per un controllo e trovati in possesso di marijuana. Johnny Marinville, autore in cerca di ispirazione, viene anche lui fermato, picchiato e trascinato in prigione. I prigionieri si accorgono presto di alcune stranezze: il poliziotto sembra poter comunicare con la fauna locale ed il suo corpo \u00e8 in rapido disfacimento. Grazie all'aiuto di David Carver, un bambino particolare che comunica con \"Dio\", i prigionieri riescono ad evadere e si accorgono che Entragian ha ucciso tutti gli abitanti di Desperation, nonch\u00e9 tutti i dipendenti della locale miniera.\nPian piano si capisce che proprio dalla miniera si \u00e8 sprigionata una forza malvagia, di nome Tak, la quale per agire deve impossessarsi del corpo di una persona, e che era proprio quest'entit\u00e0 a controllare il corpo di Entragian, mentre il poliziotto catturava i malcapitati viaggiatori. Il gruppo, guidato da David Carver, ingaggia dunque una lotta contro Tak.\nCuriosit\u00e0.\nIl romanzo ha ispirato nel 2006 una pellicola diretta da Mick Garris, il quale aveva gi\u00e0 portato sullo schermo altre storie dello scrittore (\"L'ombra dello scorpione\", \"I sonnambuli\")."}
{"id": "464729", "revid": "1745361", "url": "https://it.wikipedia.org/wiki?curid=464729", "title": "Nuvoletta", "text": "La nuvoletta o balloon \u00e8 il segno grafico convenzionalmente usato nei fumetti, vignette e fotoromanzi per contenere i testi pronunciati o pensati da un personaggio, o emessi da una fonte sonora.\nLa stessa parola fumetto viene anche usata per indicare la singola nuvoletta, oltre che l'intera opera.\nStoria.\nLa nuvoletta ha il suo antecedente nel filatterio, che nell'ambito della raffigurazione sacra cristiana indica cartigli o pergamene dipinte sulla scena e contenenti le parole pronunciate dai personaggi biblici. La presenza di filatteri \u00e8 riscontrabile dal 1400; pur avendo una forma strettamente legata alla rappresentazione di pergamene srotolate, una delle estremit\u00e0 indica la bocca dei personaggi, similmente alla moderna pipetta. Un esempio \u00e8 visibile in \"La morte davanti a Dio\", miniatura del Maestro delle Ore di Rohan.\nUn uso pi\u00f9 moderno del filatterio si pu\u00f2 trovare in \"A true narrative of the horrid hellish popish-plot\" (1682), illustrato da Francis Barlow. Anche nei lavori satirici di James Gillray (1756-1815) vi \u00e8 un ampio uso del filatterio, che assume una forma astratta, sempre pi\u00f9 simile alla moderna nuvoletta. Altri autori che fanno un uso proprio del filatterio sono Rodolphe T\u00f6pffer (1799-1846), George Cruikshank (1792-1878), entrambi autori satirici.\nCuriosamente in quello che \u00e8 considerato il primo personaggio a fumetti, The Yellow Kid (1895), di R. F. Outcault, inizialmente il testo non \u00e8 contenuto in nuvolette, ma in moderni filatteri, in forma di cartelli, manifesti e scritte sugli abiti dei personaggi. Dal 1896 per\u00f2 anche in Yellow Kid l'uso delle nuvolette diventa la regola, e con l'inizio dell'ampia diffusione dei comics sui quotidiani, la nuvoletta diventa un segno grafico indipendente e riconosciuto.\nTipologie.\nLa nuvoletta semplice \u00e8 costituita da un corpo di forma tondeggiante o rettangolare, nel quale sono inseriti testi, pi\u00f9 raramente immagini, e dalla pipetta, il segno che dal corpo va ad indicare la bocca dei personaggi, o pi\u00f9 genericamente la fonte sonora. Forma e contorno della nuvoletta possono essere utilizzati per dare indicazioni di tono e volume. I contorni tratteggiati possono indicare un sussurro, quelli \"spezzati\" un grido, o la provenienza del suono da un apparecchio (radio, televisione...). Oltre a queste variazioni base, ogni modifica consapevole della forma semplice pu\u00f2 essere usata come espediente grafico, al fine di caratterizzare visivamente il suono contenuto nella nuvoletta.\nPi\u00f9 nuvolette proferite dalla stessa fonte sonora possono essere collegate tra loro (legati), per scandire il ritmo del dialogo, ed evitare un uso eccessivo delle pipette. In alcuni casi la sola pipetta sostituisce la nuvoletta, mettendo in relazione diretta fonte sonora e testo, espediente utilizzabile nel caso di sfondi neutri. \u00c8 convenzione per esprimere un pensiero, utilizzare una nuvoletta dai contorni chiusi dove la pipetta \u00e8 sostituita da una serie di ellissi che vanno rimpicciolendosi man mano che si avvicinano alla testa del personaggio stesso.\nImpiego.\nLa nuvoletta ha una funzione semantica ed espressiva particolarmente importante in rapporto all'impiego che ne fa l'autore all'interno della vignetta. Sebbene in modo poco appariscente, la nuvoletta contribuisce in modo determinante alla forza comunicativa e alla comprensione di un'opera a fumetti. Il letterista o calligrafo si occupa professionalmente di questo campo specifico.\nSi possono distinguere varie tipologie di nuvoletta:"}
{"id": "464733", "revid": "22475", "url": "https://it.wikipedia.org/wiki?curid=464733", "title": "I vendicatori", "text": "I vendicatori \u00e8 un romanzo horror scritto da Stephen King, firmato con lo pseudonimo Richard Bachman, che non utilizzava da oltre un decennio, pubblicato nel 1996 in contemporanea con un altro romanzo dello stesso autore, \"Desperation\".\nI due romanzi \"gemelli\" condividono gran parte dei personaggi e una trama \"senza via di uscita\" per gli stessi. Le copertine dei due libri, opera di Mark Ryden, costituiscono due parti di un'unica immagine.\nTrama.\nIn un tranquillo pomeriggio assolato a Wentworth un manipolo di \"Vendicatori\" a bordo di furgoni colorati irrompe nella strada principale, precipitando gli abitanti in un vortice gratuito di furia omicida, che ben presto degenera in una guerra senza senso e senza prigionieri.\nI sopravvissuti alla carneficina fanno cerchio e si accorgono di essere ormai ben lontani dalla vecchia Poplar Street, intrappolati in un paesaggio assurdo dove le vecchie regole della natura non hanno pi\u00f9 significato.\nUna sola casa sembra risparmiata dalla pazzia degli assassini misteriosi, al cui interno per\u00f2 si svolge un'altrettanta spietata lotta per la sopravvivenza tra una donna ed il suo particolare nipote che sembra possedere poteri senza limiti."}
{"id": "464734", "revid": "23390", "url": "https://it.wikipedia.org/wiki?curid=464734", "title": "Wystan Auden", "text": ""}
{"id": "464735", "revid": "767487", "url": "https://it.wikipedia.org/wiki?curid=464735", "title": "Start from the Dark", "text": "Start from the Dark \u00e8 il sesto album in studio del gruppo musicale svedese Europe, pubblicato nel 2004 dalla T &amp; T Music."}
{"id": "464736", "revid": "1318658", "url": "https://it.wikipedia.org/wiki?curid=464736", "title": "Ponte (Formazza)", "text": "Ponte (\"Zumst\u00e4g\" o \"Zum Steg\" in tedesco, \"Zumscht\u00e4g\" o \"Zer Briggu\" in walser) \u00e8 una frazione del comune di Formazza, nella provincia del Verbano-Cusio-Ossola. Tenendo conto della quota altimetrica (1285 m s.l.m.), \u00e8 una delle localit\u00e0 pi\u00f9 nevose in Italia.\nMunicipio di Formazza.\n\u00c8 il cuore della valle in quanto \u00e8 la sede del comune.\nToponimo.\nIl nome della frazione si riferisce alla presenza dell'unico ponte sul fiume Toce della strada che raggiunge il paese da Fondovalle.\nTurismo e sport.\nSono presenti varie strutture alberghiere e turistiche di media qualit\u00e0.\nOltre alla sede del comune, c'\u00e8 la sede delle attivit\u00e0 ricreative sportive invernali ed estive.\nCultura Walser.\nNella frazione \u00e8 presente anche una scuola con una multiclasse per i bambini della scuola elementare dove si impara ancora il vecchio dialetto Walser.\nAl termine del paese, verso la frazione Brendo, si trova la pi\u00f9 antica casa formazzina, la \"Casa Forte\", ora adibita a museo Walser, che era la antica sede dell\"ammano\", il capo della colonia walser. \nLa casa risale al XIV secolo e fu fatta costruire dal notaio e mercante Antonio I esattamente nel 1569. L'edificio \u00e8 interamente in pietra dalle fondamenta al tetto, un'anomalia rispetto all'architettura trazionale della valle Walser, per questo venne chiamata dai valligiani \"Stein Haus\", in seguito in italiano \"Casa Forte.\"\nArchitettura.\nSi trova a Ponte la \"Chiesa di Santa Caterina\". Inaugurata il 25 novembre 1661, la chiesa \u00e8 stata ampliata nel 1884. L'ultimo restauro risale al 1986-1987."}
{"id": "464740", "revid": "486946", "url": "https://it.wikipedia.org/wiki?curid=464740", "title": "Ex monastero delle Murate", "text": ""}
{"id": "464741", "revid": "1602064", "url": "https://it.wikipedia.org/wiki?curid=464741", "title": "Le Murate (Firenze)", "text": ""}
{"id": "464744", "revid": "486946", "url": "https://it.wikipedia.org/wiki?curid=464744", "title": "Carcere delle Murate", "text": ""}
{"id": "464746", "revid": "1702319", "url": "https://it.wikipedia.org/wiki?curid=464746", "title": "Chiesa (Formazza)", "text": "Chiesa (\"Andermatten\" in tedesco, \"Andrmattu\" o \"Zer Chilchu\" in walser) \u00e8 una frazione del Comune di Formazza, in provincia del Verbano-Cusio-Ossola.\nChiesa, \"situata tra i prati\" (\"in der mattu\"), \u00e8 la sede della Parrocchia di Formazza.\nLa frazione \u00e8 composta da un piccolo agglomerato di case che si raccoglie attorno alla Chiesa Parrocchiale dei Santi Bernardo e Carlo.&lt;br&gt;\nNella frazione si trova anche l'antico Cimitero Walser con le caratteristiche croci in legno, uguali per ogni defunto.\nChiesa parrocchiale.\nI walser fondarono le colonie di Formazza accompagnati dalla loro fede e dalla devozione per i loro santi; avevano per\u00f2 bisogno di un sostegno spirituale.&lt;br&gt;\nPer assistere alle celebrazioni pi\u00f9 importanti dovevano recarsi a piedi fino a Baceno o a Crodo; perci\u00f2, in inverno, quando nevicava molto e faceva freddo intenso, erano completamente tagliati fuori dalla vita parrocchiale.\nI Formazzini fecero sentire le loro lamentele al vescovo di Novara e riuscirono a realizzare, con il contributo di tutti, un oratorio nel paesino In der Matter (o Andermatt), dove la Pieve di Crodo mandava ogni tanto un sacerdote a celebrare la Messa.&lt;br&gt;\nCos\u00ec tutti i Formazzini vi si recavano a pregare, ma sentivano sempre pi\u00f9 la necessit\u00e0 di avere un prete stabile; lo ottennero ad un patto: i valligiani dovevano assicurare il mantenimento e pensare agli arredi della chiesa; il sacerdote doveva celebrare qualsiasi funzione e tutte le processioni che la gente chiedeva.\nNel 1398 la cappella viene consacrata e diventa Parrocchia dedicata a San Bernardo d'Aosta.&lt;br&gt;\nNel 1600 fu ricostruita; affiancato a San Bernardo, come patrono, troviamo anche San Carlo Borromeo.&lt;br&gt;\nAlcuni valligiani trasferitisi a Roma mandarono un contributo per la costruzione del campanile. In seguito ciascuna frazione costru\u00ec il proprio Oratorio, dove pregare.\n\"Orario Santa Messa: Festiva ore 10.30.\"\nEdificio Religioso:"}
{"id": "464747", "revid": "36426", "url": "https://it.wikipedia.org/wiki?curid=464747", "title": "Chiesa dei Santi Jacopo e Lorenzo", "text": ""}
{"id": "464748", "revid": "40652860", "url": "https://it.wikipedia.org/wiki?curid=464748", "title": "Trasferimento biellittico bitangente", "text": ""}
{"id": "464749", "revid": "765341", "url": "https://it.wikipedia.org/wiki?curid=464749", "title": "Gerald Gardner", "text": "Noto anche con il nome d'arte di Scire, con la pubblicazione nel 1954 di \"Witchcraft Today\" e nel 1959 di \"The Meaning of Witchcraft\" rese pubblica la religione della Wicca. Negli anni '40 e '50 del Novecento Gardner ha anche contribuito a rifondare dalle basi la Wicca e perci\u00f2 tutte le altri correnti successive o si rifanno a lui, oppure si contrappongono alla sua visione. In particolare continua i suoi insegnamenti la tradizione gardneriana di questa religione, che viene considerata la tradizione originaria. \nEgli \u00e8 stato anche scrittore, poeta, divulgatore e membro della Societ\u00e0 del Folklore britannica. Si \u00e8 occupato di occultismo e in modo amatoriale di archeologia e antropologia. \nNel giugno 2014, in onore di Gardner \u00e8 stata applicata una placca commemorativa pubblica (del tipo della \"Blue plaque\") sulla casa dove visse ad Highcliffe nel Dorset, con la dicitura \"Padre della moderna stregoneria\", com'era avvenuto nel 2013 per Doreen Valiente a Brighton.\nBiografia.\nPrimi anni: 1884-1905.\nGerald Gardner nacque nel 1884 a Great Crosby, nel Lancashire, vicino a Liverpool, in Inghilterra, da una famiglia pi\u00f9 che benestante e di antiche origini, la seconda pi\u00f9 antica di Liverpool secondo ricerche dell'epoca, coinvolta soprattutto nel commercio del legname pregiato ed esotico. L'impresa di famiglia era la Joseph Gardner &amp; Sons, la pi\u00f9 antica e importante societ\u00e0 di importazione di legname del Lancashire.\nCome era tipico dell'epoca la famiglia era numerosa e Gerald aveva molti fratelli, sorelle, cugini e parenti. La famiglia aveva al proprio servizio un'eccentrica bambinaia di origine scotto-irlandese, Georgina \"Com\" McCombie, detta a volte anche \"Jo\". Poich\u00e9 il piccolo Gerald soffriva molto d'asma e perci\u00f2 mal sopportava il clima dell'inverno inglese, la bambinaia si offr\u00ec di accudirlo, portandolo con s\u00e9 a trascorrere l'inverno in un clima pi\u00f9 adatto alla sua salute. Perci\u00f2 ogni inverno e spesso anche per met\u00e0 dell'anno, assieme alla sua fedele e autoritaria \"Com\", fino all'et\u00e0 di circa sedici anni, Gerald Gardner soggiorn\u00f2 all'estero: nei primi anni soprattutto nel sud della Francia, in Costa Azzurra; poi per i nove anni successivi soprattutto sull'isola portoghese di Madera, con brevi viaggi sulla costa dell'Africa, alle Canarie, ad Accra e a Citt\u00e0 del Capo.\nNon pot\u00e9 quindi ricevere un'educazione formale, frequentando regolarmente una scuola; perci\u00f2 impar\u00f2 a leggere e a scrivere da solo, da autodidatta, sviluppando per\u00f2 una caratteristica difficolt\u00e0 nello \"spelling\" delle parole scritte, che mantenne fino in tarda et\u00e0. La sua \"Com\" alla fine si spos\u00f2 con un piantatore di t\u00e8 di Ceylon e Gardner, ancora ragazzo, si sistem\u00f2 al suo seguito nell'isola, dove rimase fino alla prima giovinezza, imparando anche lui il mestiere del piantatore. Mentre gli altri coloni britannici trattavano le popolazioni locali con distaccata superiorit\u00e0, se non con disprezzo, Gardner si distinse per il suo interesse per la cultura locale e per la sua familiarit\u00e0 con i nativi, di cui apprezzava gli usi e costumi, come la vita all'aria aperta, liberi e senza troppi vestiti, che si svilupp\u00f2 in seguito nel suo interesse verso il naturismo.\nInizi\u00f2 a sviluppare un grande interesse per lo spiritismo in seguito alla lettura del libro \"There is no Death\" di Florence Murryat, convincendosi della sopravvivenza dello spirito in altri piani di esistenza. Gardner non era interessato unicamente all'occultismo e allo spiritismo, ma era anche fortemente attratto dalle religioni, dalle credenze, dalle usanze, dalle armi e dagli strumenti degli antichi culti ancora praticati nel mondo, che studi\u00f2 approfonditamente, collezionando una variegata quantit\u00e0 di oggetti, poi conservati ed esposti nelle sue residenze e soprattutto nel suo Museo della Stregoneria sull'Isola di Man.\nCeylon, Borneo e Malesia: 1905-1916.\nNel 1905 Gardner ricevette a Ceylon la visita di alcuni membri della sua famiglia, tra cui suo padre, che compr\u00f2 una piantagione di caucci\u00f9 e gliela lasci\u00f2 in amministrazione. Nel 1907 torn\u00f2 per nove mesi in patria ed ebbe modo di approfondire la conoscenza di alcuni suoi parenti della famiglia Sergeneson, che mostravano interessi non dissimili dai suoi: in particolare la cugina Gertrude, che pens\u00f2 anche di sposare e che rimase fino alla sua morte una delle sue migliori amiche. Di ritorno a Ceylon, Gardner ader\u00ec alla Massoneria, in una loggia della capitale Colombo, nella quale fu iniziato ai tre primi gradi (Apprendista, Compagno, Maestro) entro il 1911.\nPresto si distacc\u00f2 dalla massoneria, perdendo interesse verso la formalit\u00e0 dei suoi riti. Sempre nel 1911 suo padre vendette la piantagione di caucci\u00f9 e Gardner si trasfer\u00ec nel Borneo settentrionale (moderno Sabah) per lavorare in un'altra. Durante il viaggio pass\u00f2 da Singapore, che ebbe poi modo di visitare moltissime altre volte nel corso della sua permanenza nel sud-est asiatico. Nel Borneo, Gardner conobbe la popolazione dei Dayak, in particolare quelli delle trib\u00f9 Dusuns e Saki, famosi cacciatori di teste. Contrariamente agli altri europei, che trattavano queste genti da selvagge e primitive, Gardner, per nulla intimorito dalla vita nella giungla, cominci\u00f2 a frequentarle e a studiarle, in particolare i loro metodi di caccia e di guerra con l'uso di pericolose cerbottane dai dardi avvelenati.\nFu invitato ad assistere al rito del \"s\u00e9ance\", in cui una fanciulla si metteva in contatto con uno spirito tramite interessanti tecniche di \"trance\". Rimase infine vittima della malaria e, giudicando il clima non adatto alla sua salute e per i dissidi che aveva frequentemente con l'altro amministratore della piantagione, si trasfer\u00ec in Malaysia, facendo tappa durante il viaggio nel Brunei e a Sarawak. Nella penisola malese trov\u00f2 impiego di nuovo come amministratore in una piantagione di caucci\u00f9 e ne acquist\u00f2 anche una sua personale, ancora in buona parte ricoperta dalla foresta, ma che aveva buone potenzialit\u00e0 di sviluppo.\nAlcuni rientri in patria dall'Oriente e le ricerche archeologiche: 1916-1936.\nDopo lo scoppio della Grande Guerra, Gardner nel 1916 torn\u00f2 in patria, ma furono vani i suoi tentativi di essere reclutato come volontario per la guerra, sempre riformato a causa della sua salute cagionevole. Riusc\u00ec a prestare aiuto come volontario negli ospedali, per la cura dei feriti di guerra, finch\u00e9 non si ammal\u00f2 lui stesso e fu costretto a ripartire per l'Oriente. La crisi economica seguita alla Prima Guerra mondiale caus\u00f2 una caduta dei prezzi delle materie prime, compresa la gomma e Gardner fu licenziato dalla piantagione. Nel 1921 fece un altro breve ritorno in patria, alla ricerca di aiuti finanziari da parte di suo padre, ma non ottenne ci\u00f2 che aveva sperato. Rientrato in Malesia trov\u00f2 lavoro come funzionario pubblico, nel settore dei lavori pubblici, finch\u00e9 nel 1923 divenne funzionario doganale.\nDapprima lavor\u00f2 per contrastare il contrabbando della gomma verso le Indie Olandesi, poi con l'incarico di mantenere il controllo del monopolio statale sul commercio dell'oppio. Nonostante girassero voci che Gardner si fosse arricchito incassando tangenti dai contrabbandieri, nessuna accusa formale gli venne mai mossa e, su nove funzionari che ricoprivano il suo stesso incarico, solo lui e un altro non furono rimossi, perch\u00e9 ritenuti gli unici a non essere stati corrotti. Nel 1927, durante un viaggio in patria, entr\u00f2 in contatto con gli ambienti degli spiritisti di Londra e conobbe Dorothea Frances Rosedale, detta \"Donna\", figlia di un ecclesiastico anglicano che, ritardando il rientro in Malesia, spos\u00f2 nel giro di pochi mesi, all'et\u00e0 di 41 anni. Gardner rimase legato a Donna per i successivi 33 anni, fino alla morte di lei, avvenuta nel 1960, anni nei quali apparentemente non prese mai parte alle attivit\u00e0 o agli affari del marito.\nIn Oriente Gardner ebbe modo di alimentare i suoi interessi per l'archeologia, l'antropologia e l'etnologia: nel 1927 fece ricerche archeologiche in Malesia, scoprendo i resti di un'antica civilt\u00e0 locale, presso il fiume Johore. Le sue scoperte non furono inizialmente prese in considerazione in ambiente universitario, perci\u00f2 decise di compiere una serie di scavi per conto suo, riportando alla luce monete, gioielli e i resti di una nave. Solo successivamente il suo lavoro fu apprezzato e ne fu riconosciuta l'importanza, tanto da essere invitato a partecipare alle conferenze archeologiche tenute nell'area del sud-est asiatico negli anni venti e trenta, e i suoi articoli furono pubblicati su alcune riviste.\nNei suoi molteplici viaggi tra le popolazioni indigene con cui entr\u00f2 in contatto, ebbe modo di sperimentare in prima persona le loro credenze, le loro usanze, il loro vivere i rituali e la magia in modo completamente naturale. Anche la conoscenza delle armi rituali malesi \u00e8 stata per lui fondamentale e ne fece uno degli esperti mondiali pi\u00f9 accreditati del suo tempo, in seguito alla pubblicazione del libro \"Keris and other malay weapons\". La sua collezione di Keris, considerata una delle pi\u00f9 complete del tempo in assoluto con oltre 400 esemplari, fu in buona parte acquistata dal Museo di Singapore, poco dopo il rientro definitivo di Gardner in Europa.\nIl suo interesse per l'archeologia e le sue intense ricerche lo portarono anche a essere invitato da rinomati archeologi del tempo a partecipare a campagne di scavo in Palestina e in Gran Bretagna, nel corso dei suoi viaggi compiuti nel 1927 e nel 1932. I suoi scavi e i suoi studi antropologici rimasero comunque a un livello amatoriale: Gardner non aveva mai fatto studi accademici e, nonostante il plauso e i riconoscimenti, soffr\u00ec sempre di un senso di inferiorit\u00e0, finch\u00e9 non riusc\u00ec a conseguire il titolo di Dottore in Filosofia presso una dubbia universit\u00e0 dello Stato del Nevada, negli Stati Uniti. Il fatto che inizi\u00f2 a fregiarsi del titolo di dottore fece circolare la scorretta informazione che avesse ottenuto una \"laurea honoris causa\" presso l'Universit\u00e0 di Singapore.\nLa wicca e gli ultimi anni: 1936-1964.\nNel 1936, andato in pensione all'et\u00e0 di 52 anni, Gardner si ritir\u00f2 definitivamente in Inghilterra con la moglie, ma a causa dei suoi problemi di asma, mantenne per\u00f2 l'abitudine giovanile di svernare nei paesi pi\u00f9 caldi del Mediterraneo, in particolar modo a Cipro, dove aveva acquisito delle terre. Dopo il suo ritorno in Inghilterra cominci\u00f2 a studiare pi\u00f9 approfonditamente la stregoneria, l'esoterismo e l'occultismo, una passione che, insieme a quella per l'antropologia, segn\u00f2 il resto della sua vita. Gardner aveva nel frattempo aderito a un ordine druidico ed era in contatto, tramite la massoneria britannica, con quasi tutti gli ambienti esoterici, teosofici e occultistici dell'Inghilterra. Divenne amico di Ross Nichols, il fondatore dell'OBOD, e con lui condivise l'amore per la vita all'aria aperta, frequentando gli stessi club naturisti e compiendo alcuni viaggi assieme, tra cui uno famoso per il suo significato, presso la Villa dei Misteri di Pompei.\nNel 1938 si trasfer\u00ec nella regione della New Forest, nel sud dell'Inghilterra. All'apertura del Teatro Rosacrociano, realizzato dal Rosicrucian Order Crotona Fellowship, societ\u00e0 rosacrociana fondata da George Sullivan, conobbe Mabel Emily Besant Scott, figlia di Annie Besant, una delle massime esponenti del movimento teosofico. Soprattutto conobbe Edith Woodford-Grimes, che lo mise in contatto con Susie Mary Mason e il fratello Ernest William Mason, che provenivano da una famiglia di streghe ereditarie britanniche: i tre con tutta probabilit\u00e0 facevano parte dell'originaria New Forest Coven, insieme a Dorothy Clutterbuck Fordham, un'ex colona britannica, dama della buona societ\u00e0, rientrata in patria dall'India.\nNel settembre del 1939, pochi giorni dopo lo scoppio della Seconda guerra mondiale, Gardner fu iniziato nella New Forest Coven, una congrega che egli (erroneamente e pi\u00f9 o meno consapevolmente) riteneva appartenente ad un'antica tradizione stregonesca, che si considerava una sopravvivenza del paganesimo europeo, in particolare delle religioni matriarcali pagane e, risalendo a tempi ancor pi\u00f9 antichi, del culto della Dea Madre diffuso nell'Europa preistorica. Gardner narr\u00f2 che l'alta sacerdotessa, che lo aveva iniziato e istruito all'antica religione, era una donna che utilizzava lo pseudonimo di Old Dorothy (Vecchia Dorothy) e menzion\u00f2 il bacio rituale, la creazione del cerchio e l'atmosfera solenne in cui si svolse il rito.\nUna delle prime alte sacerdotesse di Gardner, Doreen Valiente, nelle sue ricerche documentali identifica la Vecchia Dorothy con Dorothy Clutterbuck Fordham: la donna esistette realmente, abitava nella zona di New Forest ed \u00e8 certo che Gardner la conobbe molto bene, ma il suo ruolo nella fondazione della wicca rimane controverso. Per Ronald Hutton non c'\u00e8 alcuna prova del suo coinvolgimento, anzi \u00e8 improbabile che Dorothy Clutterbuck, essendo stata una notabile conservatrice, fosse stata coinvolta nella rinascita della wicca. Sotto la figura della Vecchia Dorothy, Gardner avrebbe ironicamente celato Edith Woodford-Grimes, che voleva restare anonima e che probabilmente fu anche la sua amante. Philip Heselton ritiene, invece, che la Clutterbuck abbia comunque avuto in qualche modo a che fare con \"The Wicca Cult\" della New Forest Coven. Dai diari della donna si apprende che quella di dama della buona societ\u00e0, era solo una facciata: la Clutterbuck nutriva idee paganeggianti e aveva intrattenuto segretamente per diversi anni una relazione lesbica con un'amica.\nLa Valiente affermava che Dorothy Clutterbuck potesse forse essere identificata con Dafo, ma Heselton ha dimostrato che si trattava di due persone diverse: in accordo con il professor Ronald Hutton, sulla base di evidenze e prove pi\u00f9 recenti, ha identificato Dafo con la Woodford-Grimes. In ogni caso sono state smentite le tesi di quegli studiosi, come Aidan Kelly e Francis King, per i quali Old Dorothy e Dafo fossero solo dei personaggi di fantasia inventati da Gardner. Durante gli anni di collaborazione con Gardner, Doreen Valiente contribu\u00ec inoltre a scrivere, o riscrivere assieme a lui, buona parte della ritualistica della Wicca, eliminando molti degli influssi che Gardner aveva tratto da Aleister Crowley. \nIn quel periodo la legislazione inglese proibiva le forme di religiosit\u00e0 stregonica, che furono rese legali solo nel 1951 con l'abolizione dell'ultimo \"Witchcraft Act \"(\"Legge sulla stregoneria\"). Perci\u00f2 prima del 1951 Gardner pubblic\u00f2 un romanzo \"High's Magic Aid\", dove descrisse in forma narrativa e romanzata alcuni aspetti della stregoneria, di cui era venuto a conoscenza; dopo l'abolizione della legge ottenne invece dai suoi superiori della \"coven\" il permesso di pubblicare informazioni pi\u00f9 specifiche e dirette, perci\u00f2 Gardner pubblic\u00f2 nel 1954 \"Witchcraft Today\" e nel 1959 \"The Meaning of Witchcraft\", divulgando in pratica l'esistenza della Wicca. Nei suoi due saggi egli si riferisce al clero col nome collettivo di \"the wica\" e alla stregoneria religiosa con la locuzione \"the Craft\" (l'Arte), che solo in seguito alla sua morte furono raggruppate e sostituite nell'uso comune dall'etimologicamente pi\u00f9 corretto wicca.\nIn quegli stessi anni Gardner acquist\u00f2 il club naturista \"Five Acres\", in una zona boscosa poco a nord-ovest di Londra, un club che gi\u00e0 spesso frequentava e che poi lasci\u00f2 in gestione al suo braccio destro, Jack Bracelin. Su uno dei terreni di sua propriet\u00e0 nei pressi del club, denominato Bricket Wood, Gardner fece installare il \"cottage delle streghe\", che aveva acquistato dall'abate Ward. In seguito al ritiro della Vecchia Dorothy e di altri esponenti della vecchia \"coven\" di New Forest, Gardner vi fond\u00f2 la sua prima e originale congrega, la Bricket Wood Coven.\nAder\u00ec anche alla societ\u00e0 britannica del Folklore, presso la quale fu invitato a tenere alcune conferenze sulla stregoneria. Contribu\u00ec personalmente a fondare con Cecil Williamson il Museo della Stregoneria, della Magia, del Folklore e della Superstizione sull'Isola di Man, di cui in seguito divenne l'unico proprietario; poco dopo aver acquisito il controllo del museo, Gardner si trasfer\u00ec proprio a Man, mantenendo l\u00ec la sua residenza ufficiale fino alla morte, dove venne seppellita anche sua moglie; dall'isola di Man Gardner spesso comunque si spostava nei paesi pi\u00f9 miti, per i suoi tipici viaggi invernali, o per incontrare il resto della comunit\u00e0 wiccan in formazione, infatti in questo periodo fond\u00f2 numerose \"coven\" nel resto delle Isole Britanniche. Tra le numerose \"coven\" che contribu\u00ec a fondare in quegli anni vi furono quelle di Eleanor Bone, Patricia Crowther e Monique Wilson, considerate le capostipiti di altrettante e prolifiche linee gardneriane.\nFred Lamond definisce il Gerald Gardner di questi ultimi anni come: \u00ab\"an old man in hurry\"\u00bb (un anziano di fretta): data l'et\u00e0 e la salute cagionevole, Gardner infatti si rendeva conto di avere ancora poco tempo da vivere e si adoper\u00f2 senza sosta affinch\u00e9 la wicca gli sopravvivesse e si diffondesse rapidamente, il pi\u00f9 possibile. Ne derivarono anche alcune scelte che in seguito si rivelarono discutibili, come l'iniziazione di persone che non si rivelarono all'altezza, ma anche decisioni che si rivelarono fondamentali, per gli sviluppi successivi della wicca.\nGi\u00e0 sofferente per diversi mali, capitati nel corso degli ultimi anni, nel 1964 Gerald Gardner mor\u00ec all'et\u00e0 di 80 anni, nei pressi del porto di Tunisi su una nave di ritorno dal Libano, nel quale aveva trascorso il suo abituale soggiorno invernale. Fu inizialmente sepolto in un cimitero nei pressi di Tunisi, finch\u00e9 dopo alcuni anni Eleanor Bone (che come scritto sopra, era stata una delle alte sacerdotesse iniziate da lui), si occup\u00f2 di traslare i suoi resti in un altro cimitero della citt\u00e0, visto che il precedente doveva essere smantellato per far posto ad un parco. Negli anni ottanta Patricia Crowther, che fu un'altra delle sue grandi sacerdotesse, si occup\u00f2 di fargli erigere un monumento funebre, raccogliendo i fondi necessari.\nOpere.\nPrincipali pubblicazioni di Gerald Gardner:"}
{"id": "464750", "revid": "287204", "url": "https://it.wikipedia.org/wiki?curid=464750", "title": "Britannico", "text": "Britannico (dal latino Britannicus) si pu\u00f2 riferire a:"}
{"id": "464751", "revid": "123536898", "url": "https://it.wikipedia.org/wiki?curid=464751", "title": "Palazzo Borghese (Firenze)", "text": "Palazzo Borghese di Firenze si trova in via Ghibellina 110 ed \u00e8 uno dei pi\u00f9 importanti palazzi del periodo neoclassico in citt\u00e0. Occupa un intero isolato fino a via Pandolfini, tra via delle Seggiole e via de' Giraldi.\nStoria.\nL'attuale palazzo si deve tuttavia al principe Camillo Borghese, imparentato con i Salviati, che era entrato in possesso della residenza ai primi dell'Ottocento.\nI Salviati.\nIn questo sito avevano le proprie case varie famiglie medievali, tra cui i Villani, i Portinari e i Covoni. Nel XIII secolo vennero acquistate dai Salviati, che solo nel 1437, con Alemanno, intrapresero una serie di grandiosi lavori di unificazione, ingrandimento e ammodernamento. Fu incaricato Michelozzo, che cre\u00f2 un grandioso palazzo dotato di una grande loggia aperta, molto ammirata all'epoca. Nel 1632 Vincenzo di Antonio Salviati affid\u00f2 all'architetto Gherardo Silvani un aggiornamento dell'edificio secondo il gusto dell'epoca. A quei lavori risalgono lo scalone, varie sale di rappresentanza e il grandioso atrio centrale che, tramite un doppio ingresso, \u00e8 in comunicazione sia con via Ghibellina che con via Pandolfini. La loggia di Michelozzo venne conservata inglobandola nella nuova sistemazione. Nel 1709 Antonio Maria Salviati, in previsione di festeggiamenti per il re di Danimarca Federico IV, suo ospite, fece costruire un nuovo salone da ballo dotato di palco per l'orchestra, tuttora esistente, in asse con lo scalone.\nNel corso del Settecento l'edificio fu ulteriormente ampliato con altre acquisizioni, che portarono la propriet\u00e0 fino a via de' Giraldi, quindi a un'estensione molto prossima all'attuale. In particolare le fonti ricordano un intervento dell'architetto Giovanni Battista Bettini, che avrebbe rimodernato la facciata con l'aggiunta di un cornicione.\nI Borghese.\nAlla fine del Settecento la famiglia Salviati si estinse con Anna Maria Salviati (detta \"Marianna\"), che and\u00f2 in sposa al principe romano Marcantonio IV Borghese, V Principe di Sulmona, della celebre famiglia di origine senese. Il figlio della nobile coppia, Camillo Borghese, il cui stemma campeggia sulla facciata, fu sposato, seppure per un breve lasso di tempo, alla sorella di Napoleone, Paolina Bonaparte, con la quale visse sporadicamente in citt\u00e0.\nDopo la separazione e la caduta dell'Impero, il Principe Camillo torn\u00f2 a Firenze e fece ristrutturare il palazzo da Gaetano Baccani (1822), con grande profusione di mezzi. Pare che l'occasione per tale impresa fosse stata una richiesta del primogenito di Ferdinando III di un luogo dove festeggiare le proprie nozze.\nPur facendo inglobare nell'attuale costruzione parte delle preesistenze, il progetto di ampliamento caratterizz\u00f2 decisamente il fronte principale su via Ghibellina con un disegno il linea con il gusto neoclassico, facendone un esempio tra i pi\u00f9 celebrati nel panorama fiorentino di quegli anni. Famoso per essere stato costruito, nonostante le notevoli dimensioni, nell'arco di circa sei mesi dall'architetto Gaetano Baccani (1821-1822, ma il ben documentato Guido Carocci parla della chiusura definitiva del cantiere attorno al 1825, dopo quattro anni di lavori), \u00e8 questo in effetti uno dei pi\u00f9 significativi esempi di gusto neoclassico in Firenze, e rara testimonianza di sfarzo nell'allestimento degli interni, vista la misura propria delle residenze della nobilt\u00e0 cittadina in questo periodo.\nInaugurato con una memorabile festa il 31 gennaio 1822, il palazzo presenta interni arricchiti da dipinti con soggetti di storia e di mitologia antica, realizzati dai pi\u00f9 rappresentativi pittori del periodo, quali furono Gasparo Martellini, Gaspero Bargioni, Giuseppe Bezzuoli, Luigi Catani, Antonio Fedi, Niccola Monti, Nicola Benvenuti e Nicola Cianfanelli.\nIl Casino.\nDopo la morte di Camillo Borghese (1839) il palazzo (con l'addizione di ulteriore case che ne avevano portato l'estensione fino a via delle Seggiole e quindi a tutto l'isolato) fu venduto nel 1843 a Luigi Cappelli (i cui discendenti sono tuttora i proprietari), che ne affitt\u00f2 una parte l'anno successivo alla Societ\u00e0 del Casino di Firenze, fondata dal principe Poniatowski, che vi install\u00f2 il cosiddetto \"Casino Borghese\", centro di riunioni culturali e mondane.\nOggi appartiene, per via ereditaria, alla famiglia Tognini Bonelli, che ne abita ancora una parte, mentre le zone pi\u00f9 prestigiose, dopo un restauro nel 1994, sono oggi usate per ricevimenti, congressi e eventi; parte del complesso \u00e8 attualmente occupata poi da una struttura ricettiva.\nDescrizione.\nEsterno.\nSu via Ghibellina.\nLa grande facciata su via Ghibellina \u00e8 caratterizzata da un corpo centrale, leggermente avanzato e due ali laterali simmetriche. La parte centrale presenta una maestoso bugnato rustico al pian terreno (a ricordo di soluzioni care alla Firenze rinascimentale) col portale al centro e due finestre rettangolari per lato. Il piano superiore, tipicamente neoclassico, \u00e8 caratterizzato da una loggia di collegamento tra le due ali, con sei colonne ioniche trabeate e due nicchie (forse originariamente predisposte per accogliere statue e ora finestrate), tra le quali si aprono le finestre, con una balaustra in pietra, un cornicione e alcuni fregi decorativi in stucco, con angeli (o vittorie alate) in atto di tributare con corone d'alloro allo stemma soprastante. All'ultimo piano si aprono alcune finestre pi\u00f9 semplici, incorniciate da grandi archi.\nSulla sommit\u00e0 le due figure allegoriche in marmo di Carrara dell'Arno e del Tevere affiancano lo stemma Borghese (troncato: nel 1\u00b0 d'oro, all'aquila araldica) dal volo spiegato di nero, coronata del campo, nel 2\u00b0 d'azzurro, al drago d'oro) posto in alto, a mo' di insegna, in una disposizione scenografica molto inconsueta, presente solo in altri due palazzi fiorentini: il palazzo Corsini al Prato e il complesso di San Firenze.\nLe due ali laterali riprendono la decorazione di quella centrale in tono pi\u00f9 semplice; alle estremit\u00e0 spiccano due altane. L'estensione del fronte in orizzontale, per quanto innovativa nel linguaggio neoclassico adottato e ben equilibrata nel rapporto tra i vari elementi che la compongono, presenta l'evidente limite di visioni o ravvicinate o in forte scorcio (in ragione della relativa ampiezza della strada), che non consentono mai di abbracciare per intero la fabbrica. \u00c8 stato tuttavia notato come \"la notevole mole dell'edificio \u00e8 risolta con una impostazione simmetrica delle parti che riesce tuttavia a risolversi positivamente nelle particolari condizioni di visione nel contesto della stretta via Ghibellina, attraverso l'abile distinzione, nel disegno generale della lunghissima facciata, di parti di dimensioni minori nettamente individuate in se stesse, secondo un gusto del montaggio a cui non sono ignote le esperienze del manierismo fiorentino\" (Giovanni Fanelli).\nNotevoli i paracarri di marmo lungo la via, finemente lavorati.\nSu via de' Giraldi.\nSu via de' Giraldi il paramento esterno \u00e8 privo di elementi architettonici di interesse, e tuttavia da segnalare (come ricorda una lapide moderna) per aver inglobato in questa zona l'area dove avevano avuto le loro case Giovanni, Matteo e Filippo Villani, e quindi, secondo la tradizione, dove questi \"dettarono le Cronache fiorentine\". Questo precedente edificio, rimasto alla famiglia Villani, \u00e8 da individuarsi con quello ricordato da Filippo Baldinucci \"[di]rimpetto a S. Procolo\", al tempo arricchito sul prospetto da grottesche a graffito realizzate da Bernardino Poccetti. Poco distante dalla memoria \u00e8 il tabernacolo con \"Madonna e Bambino\" dipinti da Giuseppe Bezzuoli sempre per commissione dei Borghese.\nQuesto prospetto rimase per\u00f2 interrotto o, probabilmente, non fu neanche cominciato; del resto quello che oggi si vede non \u00e8 altro che un insieme di aperture e modanature prive di collegamento tra loro, asimmetricamente poste sul piano della facciata a evidenziare quello che anticamente essa doveva essere: un insieme di edifici diversi con piani su diversi livelli. Da una 'Previsione di spese' relativa a questa costruzione si apprende che la parte basamentale doveva presentare un rivestimento a bugnato, in pietra serena, con sei finestre con mensole. Al primo piano una rientranza al centro della facciata, cos\u00ec come era stato fatto per il prospetto su via del Palagio, doveva accogliere un terrazzino inquadrato da due colonne di pietra serena e due pilastri di ordine ionico su base attica, sorreggenti un architrave con fregio e cornice. Fregi con ghirlande arricchivano l'insieme come nella facciata principale. Al secondo piano dovevano aprirsi altre sei finestre con al centro una grande lunetta. A chiusura della facciata ricorreva un grosso cornicione di marmo con sopra un attico e, sugli angoli, cos\u00ec come in via Ghibellina, due torrini\".\nSu via de' Pandolfini.\nSi estende su via Pandolfini l'ampio prospetto secondario del palazzo Borghese, ai numeri 23, 25 e 27. Sulla bella rosta in ferro del n. 25 \u00e8 lo scudo con l'arme dei Borghese. Al numero 27 abit\u00f2, nel 1943, il critico letterario Giuseppe De Robertis e, dal 1947 all'estate del 1956, anno del suo definitivo trasferimento a Roma, lo scrittore Vasco Pratolini.\nInterno.\nL'androne principale, decorato da grandi statue in stile egizio entro nicchie, porta a una loggia chiusa da vetrate, dalla quale si raggiunge l'atrio dello scalone, a sinistra, che \u00e8 ornato da colonne corinzie, statue e lapidi. Dell'antico palazzo ridotto su progetto di Gherardo Silvani si conservano essenzialmente l'atrio, parte del cortile e la scala.\nAl primo piano le sale monumentali si distinguono per lo sfarzo e la magnificenza, con una grande profusione di stucchi dorati, statue marmoree, colonne, lampadari intagliati, pitture. Il grande salone degli specchi deve il suo nome alle vaste specchiature su lati; gli stucchi dorati con strumenti musicali, i lunghi divanetti laterali e il camminamento in alto suggeriscono che si trattasse di una camera da musica o da ballo.\nLa cosiddetta sala del Consiglio ha un pregevole camino in stile impero, con due cariatidi ai lati; altre sale con i soffitti dipinti sono il salotto Rosso, il salotto Rosa, il salotto di Mezzo, il salotto Giallo e il salotto Verde.\nL'ambiente di maggior pregio e spettacolarit\u00e0 \u00e8 comunque la grandiosa Galleria Monumentale, lunga quasi 35 metri e larga circa 7. Usato come salone delle feste, \u00e8 caratterizzato da un'esedra centrale con due coppie di colonne sui lati lunghi che reggono le grandi lunette decorate da stucchi, oltre le quali si aprono rispettivamente il vano di accesso, pi\u00f9 o meno a base quadrata, e il palco, usato per gli spettacoli; stucchi bianchi su sfondo dorato si trovano anche nelle quattro vele, mentre al centro si imposta la cupola coperta di affreschi a soggetto mitologico. Sull'asse nord-sud la galleria si sviluppa poi in due ali simmetriche, con volta a botte, anch'essa affrescata su entrambi i lati, che terminano in strutture semicircolari, divise da analoghe colonne che reggono i cornicioni oltre i quali sono impostate le lunette a tutto sesto, con terrazzini. Otto nicchie con statue si aprono lungo le pareti, decorate anche da ampie specchiature, stucchi dorati, drappeggi e bassorilievi. Numerose sono le luci, un tempo reggicandele, in legno intagliato e dorato, cos\u00ec come anche il monumentale lampadario centrale.\nIn tutto il Borghese arriv\u00f2 far decorare circa una quarantina di sale di pregio, da pittori e decoratori come Giuseppe Bezzuoli, Nicola Cianfanelli, Antonio Fedi, Niccola Monti e Pietro Benvenuti. Gli arredi quali specchi, lampadari, consolles e altro mobilio sono spesso originali, realizzati dalle migliori botteghe artigiane dell'epoca."}
{"id": "464752", "revid": "36426", "url": "https://it.wikipedia.org/wiki?curid=464752", "title": "Palazzo Borghese di Firenze", "text": ""}
{"id": "464755", "revid": "1991362", "url": "https://it.wikipedia.org/wiki?curid=464755", "title": "Beretta AR 70/90", "text": "L'AR 70/90 \u00e8 un fucile d'assalto prodotto dalla Fabbrica d'Armi Pietro Beretta camerato per il calibro 5,56 \u00d7 45 mm NATO, attualmente adottato dall'Esercito italiano.\nA partire dalla fine del 2010 lo si sta gradualmente sostituendo col beretta ARX-160, nell'ambito del programma \"Soldato Futuro\" dell'Esercito Italiano.\nStoria e sviluppo.\nL'ideazione e il modello AR 70.\nLa Beretta cominci\u00f2 a svilupparlo nel 1968, sfruttando alcune collaborazioni con la svizzera SIG (in quel tempo conosciuta come SIG-Manurhin in quanto collaborante a sua volta con la francese Manurhin per essere poi conosciuta, soprattutto negli Stati Uniti d'America, come SIG Sauer, oggi \"SAN - Swiss Arms\") che, dopo aver abbandonato la collaborazione con Beretta, continu\u00f2 nello sviluppo del proprio modello SIG-530, quasi uguale al Beretta AR70 da cui differiva inizialmente per il diverso sistema di chiusura e ritardo dell'otturatore. Il modello iniziale della Beretta apparve nel 1972 circa, e dopo le prove fu adottato dalle Forze speciali italiane (in particolare il Comando subacquei ed incursori), dal Reggimento San Marco della Marina Militare Italiana, dai NOCS della Polizia di Stato, dall'Aeronautica Militare per equipaggiare gli uomini della VAM (Vigilanza Aeronautica Militare), cos\u00ec come da alcuni eserciti stranieri, come quelli della Giordania, della Malaysia ed altri. Il fucile fu designato \"AR-70\" (poi conosciuto come AR-70/223 per distinguerlo dal successivo AR 70/90), ed era disponibile in tre versioni di base (fucile d'assalto standard AR-70/223, carabina SC-70/223 con lo stesso tromboncino ma con calcio ripiegabile, ed una carabina speciale SCS-70/223 con tromboncino accorciato rimovibile e calcio ripiegabile). Venne sviluppata anche la versione da appoggio tattico (mitragliatrice leggera), variazione sul modello base del 70/223, con caricatore a cassetta amovibile e canna di rapida sostituzione, ma non ottenne un notevole successo.\nL'adozione dell'esercito italiano ed il caso Gamba.\nQuando l'Esercito italiano decise di sostituire il fucile da battaglia Beretta BM 59 con un nuovo fucile camerato per l'altrettanto nuovo calibro 5,56 \u00d7 45 mm NATO, la Beretta partecip\u00f2 alla gara d'appalto con un derivato dell'AR 70/223 denominato alla fine AR 70/90. Questa versione migliorata apparsa nel 1985 vinse le prove di valutazione (effettuate presso lo Stabilimento Militare di Armamento Leggero di Terni negli anni 1988/89) sconfiggendo i due prototipi di ditte concorrenti: il fucile HK G41 proposto dalla Franchi ed il VB (clone del Galil) della Bernardelli. Era intenzione chiamare a partecipare anche la Colt, con il suo M16A2, ma il caso giudiziario che vide coinvolto Renato Gamba e la sua ditta - che doveva presentare tale arma - blocc\u00f2 sul nascere la valutazione dell'arma americana.\nLa versione AR 70/90 e le versioni per il mercato civile.\nNel 1990 il modello \"AR 70/90\" (Assault Rifle) fu adottato come fucile d'assalto standard; oltre alla versione base con calcio fisso, furono adottate le varianti SC 70/90 (Special Carabine) con calcio ripiegabile, principalmente in uso presso le truppe alpine, e l'SCP 70/90 (Special Carabine Paratroopers) carabina per reparti paracadutisti con calciolo ripiegabile e tromboncino pi\u00f9 corto rispetto all'SC che consente l'inserimento nella guaina per fucile impiegata nei lanci con paracadute. Una versione da appoggio tattico, la mitragliatrice leggera AS 70/90, non \u00e8 stata adottata. Al posto della mitragliatrice leggera 70/90 le Forze Armate italiane hanno preferito la FN Minimi, prodotta dalla Fabrique Nationale de Herstal belga, che \u00e8 alimentabile sia a nastro che con il caricatore standard STANAG da 30 colpi, identico a quello dell'AR 70/90 e sue varianti. Oltre al FAL BM59 l'AR 70/90 ha rimpiazzato anche il precedente modello AR 70 in tutti i reparti che lo adottavano.\nSia i fucili d'assalto 70/223 che i fucili d'assalto 70/90 sono disponibili anche in versione solo semi-automatica per la polizia ed il mercato civile. La versione per il mercato civile non \u00e8 dotata di tromboncino e di maniglia di trasporto, ed in Italia la capacit\u00e0 del caricatore \u00e8 limitata a 5 cartucce. Da gennaio 2018 tali ultime versioni sono commercializzate da Nuova Jager S.r.l.. Le armi provengono dalle riserve di reparto dell'Arma dei Carabinieri, sono state modificate e certificate dal distributore per il solo funzionamento semiautomatico rimanendo sempre nel calibro originale .223 Remington con caricatore STANAG NATO ridotto a 5 colpi per costruzione e tromboncino di diametro ridotto a 21mm.\nCaratteristiche.\nDescrizione generale.\nGli AR-70/223 ed i fucili d'assalto AR-70/90 sono molto simili nel progetto base, ma con delle differenze notevoli: il processo di sviluppo dell'AR70 che ha portato all'AR70/90 per potersi adeguare ai desideri che l'Esercito Italiano aveva espresso promuovendo la competizione destinata a selezionare il sostituto del FAL BM-59, ha portato a riprogettare quasi completamente l'arma definitiva che ha ben poche parti intercambiabili con il proprio progenitore. La descrizione sotto riportata \u00e8 per l'AR-70/90, con riportate le differenze rispetto al celebre 70/223, dove necessario.\nL'AR-70/90 \u00e8 un fucile d'assalto automatico a recupero indiretto di gas con canna rigata con sei righe destrorse con passo da 178\u00a0mm. Il castello \u00e8 fatto in lamiera d'acciaio stampata, composto da due met\u00e0 unite sul retro e sul fronte. Per la manutenzione da campo si pu\u00f2 aprire il castello spingendo il pulsante sul retro, svincolando il castello che \u00e8 incardinato sulla parte anteriore. Se necessario, pu\u00f2 essere svincolato anche il cardine anteriore per separare completamente il castello. Sull'AR-70/223 il castello superiore \u00e8 di sezione trasversale quadrata, con nervature di rinforzo separate. Questa conformazione si dimostr\u00f2 meno robusta di quanto desiderato dall'EI per cui l'AR-70/90 presenta una sezione trasversale del castello superiore sagomata di forma trapezoidale saldata con delle nervature di rinforzo: tale soluzione ha irrobustito notevolmente la cassa del fucile rendendolo per\u00f2 decisamente pi\u00f9 pesante, passando il peso a vuoto da 3,4\u00a0kg del AR70 a 4\u00a0kg del AR70/90 nella stessa configurazione di base con il \"calcio pieno\".\nL'azione a recupero di gas dell'AR-70/90 \u00e8 di tipo convenzionale col pistone del recupero del gas lungo posizionato sopra la canna. L'asta del pistone del gas \u00e8 collegata al gruppo otturatore con un chiavistello e la molla di ritorno \u00e8 posizionata sul pistone del gas, fin sopra il caricatore. Il gruppo di recupero del gas presenta fori di parzializzazione dell'uscita dei gas (per le condizioni ordinarie o critiche), e la chiusura completa della fuoriuscita gas avviene alzando l'apposita leva ad anello per il lancia granate. Quando la leva per il lancia granate \u00e8 alzata nella posizione di fuoco, chiude automaticamente e del tutto la fuoriuscita dei gas che vengono convogliati nel vivo di volata. La leva selettore \u00e8 piuttosto simile a quella dei fucili d'assalto Kalashnikov AK-47 ed ha i lati massicci i quali sono imperniati nel manicotto del tromboncino che \u00e8 solidale alla canna. L'astina, o impugnatura anteriore, \u00e8 agganciata al tubo che contiene il pistone.\n\u00c8 possibile la sostituzione rapida della canna (ma solo per la manutenzione non da campo) senza l'esecuzione delle rettifiche estese della testata. \nL'anima della canna \u00e8 cromata internamente. Il selettore per il tiro ordinario/automatico sui fucili d'assalto della serie AR-70/90 \u00e8 per colpo singolo, raffica controllata di tre colpi (accessorio extra sui fucili d'assalto AR-70/223) e raffica continua. Il selettore della sicura ordinaria \u00e8 ambidestro sui fucili d'assalto della serie AR-70/90, mentre \u00e8 localizzato sul lato destro del castello sui fucili d'assalto della serie AR-70/223. Il caricatore delle armi della serie dei fucili d'assalto AR-70/90 \u00e8 realizzato secondo lo standard STANAG NATO per assicurarne la compatibilit\u00e0 con quelli del Colt M16, col pulsante di sgancio localizzato in basso su ambo i lati del castello sotto il selettore di tiro. Sui fucili d'assalto AR-70/223 il caricatore era semilunare per trenta colpi e non compatibile con i caricatori dell'M16, con la levetta di sgancio localizzata davanti al ponticello del grilletto (soluzione simile a quella del precedente Beretta BM-59). Sia i fucili d'assalto AR-70/90 che i fucili d'assalto serie AR-70/223 sono dotati di hold open. Il pulsante di sgancio dell'OACE \u00e8 localizzato sul lato sinistro del castello, sopra il selettore di tiro.\nOrgani di mira.\nIl mirino dei fucili d'assalto AR-70/90 si trova sopra il gruppo di recupero del gas e la diottra/tacca di mira del tipo ad alette \u00e8 tarata per 250 o 400 metri. Sulla superficie del castello \u00e8 presente una maniglia sganciabile che ha degli agganci di tipo STANAG NATO per potervi apporre tutti i vari accessori disponibili (intensificatori di luce lunare Orion o Aimpoint, ottica 4\u00d7 Zeiss), se richiesto possono essere installati facilmente anche altri mirini con attacchi compatibili. Le impugnature su tutti i fucili \u00e8 fatta di plastica, sia sui fucili standard che hanno il calcio di plastica o fisso. Il fucile d'assalto SC-70/223, il fucile d'assalto SC-70/90 ed il fucile d'assalto SCP-70/90 sono solamente varianti dei fucili AR avendo di particolarit\u00e0 il calcio metallico ripiegabile e non coperto di plastica. La carabina dell'SCP-70/90 \u00e8 simile all'SC-70/90 e si differenzia per il tromboncino spegni-fiamma estraibile tramite un innesto a baionetta che non pu\u00f2 essere usato per lanciare granate. Comunque, un lanciatore di granata amovibile \u00e8 disponibile ed \u00e8 agganciabile con un morsetto sotto l'astina subito dopo il ponticello del grilletto. L'impugnatura a pistola di tutti i fucili d'assalto AR-70/90 \u00e8 dotata di un alloggiamento per un kit di pulizia fornito di serie.\nSistemi di sicurezza.\nIl fucile d'assalto dispone di tre sistemi di sicurezza:\nAccessori.\nUn'ampia variet\u00e0 di accessori \u00e8 inoltre disponibile per i fucili d'assalto AR-70/90 come la baionetta, i bipiedi pieghevoli amovibili, spegnifiamma (filettatura 1/2 \u00d7 28 TPI), ecc. La baionetta in dotazione all'EI, per motivi logistici, \u00e8 la stessa del BM-59, a sua volta derivata dall'americana M4 dell'M1 Garand. Alcuni reparti di paracadutisti adottano una particolare astina dotata di slitte Weaver per applicare accessori come puntatori laser, torce ed impugnature anteriori.\nLanciagranate.\nDa notare che l'arma \u00e8 ora in distribuzione anche integrata del lanciagranate statunitense M203 per granate da 40 \u00d7 46 mm. L'installazione del lanciagranate sulle armi della serie 70/90 era stata inizialmente ritenuta impraticabile, vista l'incompatibilit\u00e0 dell'interfaccia di fabbrica del lanciatore con i fucili. In sostituzione, la Franchi S.p.A. propose inizialmente il lanciagranate GLF-40, una versione prodotta su licenza del CIS-40GL originario di Singapore, la cui installazione richiedeva per\u00f2 a sua volta un'interfaccia dedicata e la rimozione dell'astina del fucile. Successivamente, l'installazione degli M203 sui fucili e le carabine della serie 70/90 \u00e8 stata resa possibile grazie alla realizzazione presso il PMAL (Polo di Mantenimento delle Armi Leggere) dell'Esercito Italiano a Terni di una linea di produzione per \"Receiver\" di lanciagranate M203 con apposita interfaccia che consente l'installazione sulle armi Beretta 70/90 senza necessit\u00e0 di rimozione del guardamani. La distribuzione di lanciagranate M203 installati sui fucili 70/90 \u00e8 iniziata presso il Reggimento \"San Marco\" durante il dispiegamento in Somalia in seno all'Operazione \"Restore Hope\" e nelle successive missioni nei Balcani. La distribuzione ha in seguito preso piede presso le restanti unit\u00e0 dell'Esercito Italiano e presso le Forze dell'ordine: Carabinieri e Guardia di Finanza hanno utilizzato fucili Beretta 70/90 equipaggiati con lanciagranate M203 per il lancio di artifizi antisommossa durante i fatti del G8 di Genova del 2001. In seguito a questa dotazione, il tromboncino lanciagranate e la relativa leva sulla valvola di recupero gas, progettate per il lancio delle granate a codolo \"Energa\" o \"Super-Energa\" con testate controcarro, anti-uomo e/o fumogene e lacrimogene (al giorno d'oggi non pi\u00f9 in distribuzione) sono oggi in disuso. Le prestazioni del lanciagranate M203, giudicate carenti da molti operatori, e il suo peso eccessivo da assommarsi a quello gi\u00e0 elevato dell'arma in s\u00e9, sono le ragioni principali dello sviluppo, da parte di Beretta, del lanciagranate avanzato GLX-160 da accoppiarsi al fucile d'assalto di nuova concezione Beretta ARX-160, ma che potr\u00e0 essere installato anche sui 70/90."}
{"id": "464756", "revid": "3115", "url": "https://it.wikipedia.org/wiki?curid=464756", "title": "Lega d'Azione Meridionale", "text": "AT6 - Lega d'Azione Meridionale \u00e8 un partito politico italiano, fondato nel 1992 dal suo leader Giancarlo Cito.\nIl nome contiene la sigla dell'emittente televisiva \"Antenna Taranto 6\", di propriet\u00e0 dello stesso Cito.\nStoria.\nEsordio.\nIl movimento esordisce nelle consultazioni del 1992, allorquando presenta il proprio simbolo in alcune circoscrizioni del centro-sud alla Camera e al Senato, senza per\u00f2 ottenere eletti, con un globale 0,15%.\nElezioni comunali a Taranto del 1993.\nIl maggior successo \u00e8 del 1993, quando il leader Giancarlo Cito diventa sindaco di Taranto, ottenendo il 32% dei voti al primo turno e il 53% al ballottaggio. Fondamentale nella vittoria fu l'utilizzo dell'emittente televisiva AT6 come strumento di campagna elettorale, dalla quale il leader del movimento si lasci\u00f2 andare anche a insulti contro lo sfidante candidato Gaetano Minervini.\nElezioni politiche del 1994.\nAlle elezioni politiche del 1994 Pietro Cerullo conquista invece un seggio nel collegio uninominale Taranto-Italia-Montegranaro.\nVicende giudiziarie.\nIl movimento, nel 1995, viene travolto dalle prime inchieste a carico del leader Giancarlo Cito, allora sindaco di Taranto in carica, che il 16 dicembre \u00e8 rinviato a giudizio per concorso esterno in associazione mafiosa. Cito si dimette e si candida deputato nel collegio uninominale Taranto-Italia-Montegranaro, risultando eletto. Nel 1997 Cito viene condannato in primo grado a quattro anni di carcere, pena confermata dalla Corte di Cassazione alla fine del 2002.\nContemporaneamente, nel novembre 1997, Mimmo De Cosmo, collaboratore di Cito e suo successore alla carica di sindaco di Taranto dopo le elezioni comunali del 1996, \u00e8 arrestato per concussione nell'ambito dell'inchiesta tangenti del \"caso Cervelli\", nella quale \u00e8 coinvolto lo stesso Cito. De Cosmo ottiene il rito abbreviato e viene condannato in via definitiva a tre anni e quattro mesi di reclusione nel 2004, mentre Cito subisce la condanna definitiva nell'aprile 2011 a cinque anni e sei mesi di carcere, pena non scontata in parte grazie alla legge indulto del 2006 e in parte mediante l'affidamento ai servizi sociali.\nAncora, entrambi gli esponenti vengono coinvolti nell'inchiesta della mancata autorizzazione d'utilizzo al dello Stadio Erasmo Iacovone del 1996: Cito viene condannato in primo grado nel 2006, in secondo grado nel 2010 e in Cassazione nel 2012 a due anni di reclusione per abuso d'ufficio, violenza privata, tentata concussione e falso ideologico, mentre De Cosmo vede la conclusione del solo processo di primo grado, sopravvenendo la sua morte nel giugno 2007.\nGiancarlo Cito viene inoltre rinviato a giudizio e condannato in via definitiva nel 2012 a quattro anni di reclusione per un altro caso di tangenti dalla Dirav, ditta interessata al progetto del porticciolo turistico di San Vito, risalente ai tempi del suo mandato elettorale di sindaco.\nIn un'ulteriore inchiesta per corruzione e falso ideologico, invece, Cito viene assolto prima dalla Corte d'Appello di Taranto, poi dalla Corte di Cassazione nel gennaio 2014.\nL'opposizione alla Lega Nord.\nIl movimento si schiera in posizioni contrarie alla svolta secessionista della Lega Nord, in quanto ritenuta lesiva degli interessi dell'Italia meridionale. Emblematici sono in tal senso la \"Marcia su Mantova\", la manifestazione promossa a Chioggia il 15 settembre 1996, mentre la Lega Nord manifestava a Venezia e la candidatura di Cito a sindaco di Milano nel 1997.\nElezioni europee del 1994 e del 1999.\nNel 1994 il movimento si presenta alle elezioni europee con la \"Lista Cito\", raccogliendo lo 0,7% dei consensi.\nCinque anni dopo, la lista Cito sigla un accordo con Forza Nuova, ma raccoglie solo 93.000 voti, pari allo 0,3%.\nElezioni comunali a Taranto del 2000.\nIn occasione delle elezioni comunali di Taranto del 2000, il movimento appoggia la candidatura a sindaco di Mario Cito che si piazza terzo con il 7,9%, mancando il ballottaggi che elegge un due consiglieri.\nElezioni regionali in Puglia del 2000.\nIn occasione delle elezioni regionali in Puglia del 2000, il movimento appoggia Giancarlo Cito a presidente della Regione Puglia, ottenendo l'1,32% dei consensi.\nElezioni politiche del 2001 e del 2008.\nAlle elezioni politiche del 2001, essendosi presentata unicamente in Puglia, la lista riceve 23.000 suffragi nella quota proporzionale.\nCito, ripresentatosi nel suo collegio uninominale, non viene rieletto.\nPer le elezioni politiche del 2008, la Lega d'Azione Meridionale stringe una collaborazione con il Movimento per l'Autonomia di Raffaele Lombardo.\nElezioni comunali a Taranto del 2007 e del 2012.\nIn occasione delle elezioni comunali di Taranto del 2007, il movimento torna ad essere il primo partito in citt\u00e0 con il 15,4% dei consensi.\nAlle successive elezioni comunali del 2012, il candidato sindaco \u00e8 Mario Cito, figlio del leader Giancarlo, sostenuto da La Destra, Fiamma Tricolore e tre liste civiche. Egli ottiene il 18,93% e al ballottaggio arriva a sfidare il candidato del centrosinistra, nonch\u00e9 sindaco uscente, Ippazio Stefano, che viene per\u00f2 rieletto.\nElezioni provinciali di Taranto del 2009.\nNel 2009 il movimento presenta la sua lista alle elezioni provinciali, schierandosi nella coalizione, composta da UDC, Io Sud, Lista Tarantino, Partito Pensionati e Destra Sociale, che sostiene il candidato presidente Giuseppe Tarantino, che ottiene il terzo posto dietro alle due che appoggiano il candidato del centrodestra Domenico Rana e il presidente uscente di centrosinistra Gianni Florido.\nElezioni regionali in Puglia del 2015.\nNel 2014 il movimento confluisce nel gruppo consiliare di Taranto di Forza Italia e stringe una collaborazione con lo stesso partito per le elezioni regionali pugliesi del 31 maggio 2015.\nElezioni comunali a Taranto del 2017.\nIn occasione delle elezioni comunali di Taranto del 2017, il movimento appoggia la candidatura a sindaco di Mario Cito che si piazza terzo con il 12,4%, mancando il ballottaggio che elegge un solo consigliere.\nElezioni politiche del 2018.\nPer le elezioni politiche del 2018 viene siglato con un accordo con \"Italia agli Italiani\", lista formata da Forza Nuova, Movimento Sociale Fiamma Tricolore e \"Fasci Italiani del Lavoro\", senza ottenere alcun seggio."}
{"id": "464757", "revid": "1610933", "url": "https://it.wikipedia.org/wiki?curid=464757", "title": "Martora", "text": ""}
{"id": "464758", "revid": "709565", "url": "https://it.wikipedia.org/wiki?curid=464758", "title": "Caudatario", "text": "Il caudatario (dal latino \"cauda\", \"coda\") era il chierico incaricato di sorreggere lo strascico degli abiti dei prelati nelle funzioni solenni della Chiesa di rito latino. In particolare, reggeva lo strascico della Cappa magna e la coda dell'abito talare dei vescovi e dei cardinali, che veniva lasciata cadere solo durante la celebrazione della Messa.\nIl caudatario del papa era il primo cappellano segreto \"de numero\", e vestiva come gli altri cappellani (cio\u00e8 in mantellone, o in crocia alla Cappella papale). La coda della falda era per\u00f2 sostenuta da due camerieri segreti, mentre la coda del \"mantum\" dal principe assistente al Soglio.\nIl caudatario dei cardinali indossava una veste talare di seta o di lana viola con bottoni e rifiniture nere, e sopra di essa una specifica crocia, cio\u00e8 un abito lungo viola a larghe maniche, quando il Cardinale era in abiti rossi. Quando il Cardinale era in abiti viola, nei tempi di penitenza, indossava il ferraiolo di seta nero sulla veste. Indossava la cotta quando il cardinale assume i sacri paramenti.\nIl caudatario dei vescovi indossava una veste talare di lana viola con bottoni e rifiniture nere, e sopra di essa il ferraiolo di seta nero. Indossava la cotta sulla veste viola quando il vescovo assumeva i paramenti."}
{"id": "464759", "revid": "155613", "url": "https://it.wikipedia.org/wiki?curid=464759", "title": "Ponce (bevanda)", "text": "Il ponce \u00e8 una bevanda alcolica nata a Livorno tra i secoli XVII e XVIII e derivata dal punch, diffuso in citt\u00e0 dalla numerosa comunit\u00e0 britannica.\nLa composizione originale del punch inglese (a sua volta versione meno rozza del grog) prevedeva cinque ingredienti (da cui il nome, derivato dal termine della lingua hindi \"panca\" o \"pancha\", \"pugno\" o \"cinque\"): t\u00e8, zucchero, cannella, limone e acquavite (oppure acqua bollente, succo di limone, rum delle Antille, spirito di noce moscata e arak, un distillato di vino di riso originario dell'Indonesia).\nIl ponce livornese nacque sostituendo al t\u00e8 o all'acqua bollente il caff\u00e8 concentrato, mentre al posto del rum delle Antille (che mal si accorda con il sapore del caff\u00e8 forte) fu usato il cosiddetto \"rum fantasia\" (localmente detto anche \"rumme\"), un'invenzione locale costituita da alcol, zucchero e caramello di colore scuro, a volte aromatizzato con un'essenza di rum (ricetta originale del rag. Gastone Biondi della ditta Vittori).\nLa versione diffusa tra Ottocento e Novecento prevedeva una preventiva bollitura del caff\u00e8 macinato in una pentola piena d'acqua; da ci\u00f2 si otteneva un infuso che veniva filtrato con un panno di lana e immesso nella caffettiera. Al caff\u00e8 che usciva dalla macchina veniva poi aggiunto con un misurino il \"rumme\" o la \"mastice\", una versione del mistr\u00e0, liquore di semi di anice verde macerati in alcol.\nFino ai primi anni del Novecento, sia il \"rumme\" che la mastice erano generalmente fabbricate dal proprietario del locale nel proprio retrobottega, in quanto la legge lo permetteva.\nNella sua versione originale, il ponce \u00e8 praticamente scomparso negli anni cinquanta.\nRicetta odierna e metodo di preparazione.\nAi giorni nostri, la preparazione del ponce, come comunemente si pu\u00f2 osservare nei bar di Livorno e delle zone limitrofe, avviene cos\u00ec: si utilizza un tipico bicchierino di vetro piuttosto spesso localmente chiamato \"gottino\" o \"piemontese\" da qualche produttore (10 cl, altezza 70 mm, diametro 60 mm), leggermente pi\u00f9 grande di quello che normalmente si usa per il caff\u00e8; si dosa lo zucchero e si aggiunge una scorza di limone (denominata \"vela\"); si versa il \"rumme\": nella ricetta del ponce si pu\u00f2 usare questo liquore da solo, un mix di \"rumme e cognac\" o \"rumme e sassolino\": il giusto dosaggio del liquore si ottiene usando come riferimento il bordo superiore dei semicerchi che si trovano alla base del bicchiere. Quindi, con il beccuccio del vapore della macchina espresso, si porta la mistura ad ebollizione e, prontamente, si colma il bicchiere con un buon caff\u00e8 ristretto. Il ponce deve essere bevuto caldo bollente, dopo una rapida mescolata dello zucchero che non si fosse ancora disciolto. Si consuma generalmente dopo pranzo o dopo cena. Alcuni lo consumano per scaldarsi dal freddo, anche se \u00e8 dimostrato che l'uso di alcolici - pur dando un'iniziale sensazione di calore - comporta in realt\u00e0 la perdita di calore corporeo attraverso le estremit\u00e0.\nVarianti.\nVarianti del ponce classico, nel passato, erano il \"mezzo e mezzo\", un caff\u00e8 corretto con una mistura di rum e mastice, e il \"ponce americano\" aromatizzato all'arancia.\nLa torpedine \u00e8 una versione \"rinforzata\" del ponce - si effettua aggiungendo alla polvere di caff\u00e8 una punta di peperoncino. Il risultato \u00e8 un ponce particolarmente forte.\nCol nome ponce si identifica anche un'altra bevanda detta ponce rosso (o ponce al mandarino) che altro non \u00e8 che un punch molto alcolico (intorno a 40% Vol.) aromatizzato al mandarino, riscaldato al vapore della macchina da caff\u00e8 espresso e servito nel tipico gottino con la classica fetta di limone (vela)."}
{"id": "464766", "revid": "26150", "url": "https://it.wikipedia.org/wiki?curid=464766", "title": "Meglio perderli che trovarli", "text": ""}
{"id": "464773", "revid": "287204", "url": "https://it.wikipedia.org/wiki?curid=464773", "title": "Referendum costituzionale in Italia del 2006", "text": "Il referendum costituzionale in Italia del 2006 si tenne il 25 e 26 giugno.\nSecondo referendum confermativo nella storia repubblicana, esso aveva ad oggetto la riforma, varata nella XIV legislatura su iniziativa del centro-destra, diretta a modificare sotto pi\u00f9 profili la seconda parte della Costituzione italiana, segnatamente:\nLa legge di revisione costituzionale, approvata a maggioranza assoluta dei membri del Parlamento, per quanto previsto dall', aveva aperto la possibilit\u00e0 alla richiesta di conferma da parte di uno dei tre soggetti previsti dall'articolo. Tale richiesta \u00e8 pervenuta da pi\u00f9 di un quinto dei membri di una Camera, da pi\u00f9 di cinquecentomila elettori e da pi\u00f9 di cinque Consigli regionali.\nIl referendum vide la prevalenza dei no con il 61,29%, a fronte di un'affluenza alle urne pari al 52,46%.\nRiforma costituzionale.\nApprovazione delle Modifiche alla Parte II della Costituzione.\nIl testo del quesito referendario recita:"}
{"id": "464777", "revid": "125700034", "url": "https://it.wikipedia.org/wiki?curid=464777", "title": "Santuario abbazia della Colorina", "text": "Sulla Strada statale 33 del Sempione, fra Rho e Legnano, nella localit\u00e0 di Nerviano, si incontra il Santuario Abbazia detto della \u201cColorina\u201d.\nStoria.\nIl primo nucleo, di dimensioni pi\u00f9 ridotte rispetto all'attuale, risale al 1398 ed era costituito da una chiesa dedicata alla Beata Vergine Maria. La prima chiesa di santa Maria della Colorina, probabilmente distrutta con la costruzione della nuova, appare citata per la prima volta in un codice della fine del XIV secolo (\"Notitia Cleri Mediolanensis de anno 1398 circa ipsius cimmunitatem\"), come \"\"Cappelle S.Marie Collorinne territorii de Nerviano\" con una piccola rendita annuale, il che fa supporre, gi\u00e0 da allora, la dotazione di terre a suo favore ed il patronato di qualche nobile famiglia.\nNell'ottobre 1459 era sotto il patronato dei Crivelli, come risulta dall'atto cui partecipa il Conte Ugolino, lo stesso che qualche anno dopo istitu\u00ec la fondazione del monastero di Santa Maria degli Olivetani. La famiglia Crivelli eresse poi, nell'agosto del 1478, il \u201cbeneficio della Colorina\u201d con donazione di altre terre e con il diritto alla nomina dei cappellani.\nLa chiesa venne ancora citata nel \u201cLiber Seminarii Mediolanensis\u201d del 1564, un documento redatto in occasione della creazione dei seminari diocesani, ordinata dal Concilio tridentino con un decreto che imponeva una tassa su tutte le rendite beneficiarie dipendenti dalle autorit\u00e0 ecclesiastiche (la chiesa era citata come \"Cappella de S. Maria Colourina\u00a0\u2013 de d.no Bernardino Prandono\u00a0\u2013 L. 5\"\"). Venne ancora menzionata nelle visite pastorali, da san Carlo Borromeo (1570) fino all'ultima citazione per la visita del canonico Francesco Cenanel 1659, epoca dopo la quale venne dissacrata e distrutta.\nIn quest'epoca si diede inizio alla costruzione dell'attuale chiesa. La spesa venne sostenuta da Camillo Castelli, che all'epoca aveva preso possesso del feudo di Parabiago, acquisendo il titolo di marchese. I Castelli erano ormai subentrati ai Crivelli nel patronato della Colorina. La lapide commemorativa con iscrizione latina, posta nella chiesa stessa, riporta la data d'inizio della costruzione (1656) e il termine (1666). La posa della prima pietra avvenne esattamente il 17 maggio 1656, per opera di Camillo Castelli, con processione del popolo e benedizione impartita dalprevosto Agostino Terzaghi.\nQuattro anni dopo, nel 1660, la chiesa era praticamente finita; sorgeva \u201cpoco discosta dalla chiesa vecchia\u201d e venne chiesta \u201clicenza\u201d alla Curia di trasportare processionalmente la statua della Beata Vergine dalla chiesa vecchia alla nuova nella giornata di domenica 29 novembre 1660. I lavori di finitura e la costruzione della facciata si protrassero fino al 1666, anno della definitiva ultimazione.\nL'etimologia del nome \"Colorina\" ha avuto diverse interpretazioni: secondo alcuni deriverebbe da \"colera\": qui infatti pregavano gli ammalati durante le epidemie. Lo testimoniano ancora oggi le due botole poste ai piedi dell'altare e che portano a un torrente sotterraneo, ormai prosciugato, che attraversava la chiesa: gli ammalati vi venivano immersi per ottenere, con la preghiera, guarigione e sollievo.\n\u00c8 stato prodotto un , a cura dell'ass. Teses, che mostra il canale sotterraneo.\nDescrizione.\nLa facciata, divisa da paraste, si conclude con un timpano. In alto troviamo le statue dei santi Pietro (con le chiavi del regno dei cieli) e Paolo (con la spada). Sotto due affreschi attualmente non leggibili e per i quali \u00e8 previsto un restauro.\nL'interno ad aula unica, \u00e8 diviso in tre campate e coperto con volta a botte, con decorazioni settecenteschi. Sul fondo un'abside quadrangolare pi\u00f9 stretta e pi\u00f9 bassa della navata.\nVi si trova inoltre un piccolo organo fabbricato dalla rinomata famiglia di organari, dei Prestinari di Corbetta e risalente intorno al 1795. Anche l'organo necessita tuttavia di un restauro funzionale.\nSull'altare \u00e8 posta in una nicchia l'effigie lignea della Beata Vergine Maria Assunta in cielo. La statua, dipinta innumerevoli volte, \u00e8 di difficile datazione.\nIl culto.\nLa festa della Colorina si commemora l'8 dicembre, solennit\u00e0 dell'Immacolata Concezione. A questa data \u00e8 preceduta la tradizionale novena di preghiera.\nUna particolare tradizione, vuole la Madonna, venerata nel Santuario della Colorina, come protettrice dei fidanzati. Infatti da secoli, le giovani coppie venendo a piedi dalle localit\u00e0 circostanti, si affidavano alla Vergine Maria affinch\u00e9 vegliasse sulla vocazione e sul destino della famiglia nascente.\nOggi come in passato, molti giovani chiedono di celebrare le proprie nozze dinanzi a questa effigie.\nI restauri e la manutenzione dell'edificio vengono effettuati per mezzo delle offerte dei devoti."}
{"id": "464779", "revid": "21079", "url": "https://it.wikipedia.org/wiki?curid=464779", "title": "Funzione successore", "text": ""}
{"id": "464782", "revid": "773636", "url": "https://it.wikipedia.org/wiki?curid=464782", "title": "Bisenso", "text": "Bisenso \u00e8 un termine enigmistico dotato di almeno due valenze. Anzitutto \u00e8 uno dei due possibili modi con cui l'enigmistica realizza l'ambiguit\u00e0 di significato alla base dei suoi giochi, in via alternativa o complementare alla cesura, secondo i casi. Sta quindi a indicare la parola omografa e omofona dotata di pi\u00f9 significati, sfruttata nello svolgimento testuale dei giochi in versi (es.: \"riso\" = atto del ridere o cereale), ma anche, ad es., nella soluzione delle crittografie mnemoniche e nelle chiavi rebussistiche e crittografiche.\n\u00c8 questo l'unico vero bisenso a tutti gli effetti, distinto dal caso che la parola sia omografa ma non omofona. Quest'ultima ipotesi ricorre negli schemi enigmistici che sfruttano l'omografia pura, cio\u00e8 il cambio d'accento e lo spostamento d'accento. Tuttavia anche questi possono essere in qualche modo considerati bisensi: almeno quando, piuttosto che costituire la combinazione risolutiva di un gioco enigmistico, formano parte del suo contenuto (ad es. quando sono sfruttati da un indovinello). In caso contrario, \u00e8 proposto sotto il nome di bisenso il solo cambio, mentre lo spostamento \u00e8 sempre uno schema autonomo, potendo peraltro comportare variazioni grafiche (es.: \"calamita\" / \"calamit\u00e0\"). I falsi derivati possono essere intesi come \"bisensi artificiali\".\nIn un significato pi\u00f9 stretto, il bisenso \u00e8 a sua volta uno schema enigmistico e pu\u00f2 dunque costituire la soluzione di un gioco che prende a sua volta la denominazione di \"bisenso\". Quando le parti del gioco descrivono una parola in pi\u00f9 di due significati si parla di polisenso. Esistevano poi giochi denominati \"bisensi\", al plurale. Oggi hanno assunto il nome di sciarada a bisensi."}
{"id": "464783", "revid": "1198127", "url": "https://it.wikipedia.org/wiki?curid=464783", "title": "Difensori (fumetto)", "text": "I Difensori (\"The Defenders\") sono un immaginario gruppo di personaggi che compare nei fumetti pubblicati negli Stati Uniti d'America dalla Marvel Comics, creato da Roy Thomas (testi) e Ross Andru (disegni) nel 1971. La prima apparizione \u00e8 in \"Marvel Feature\" (Vol. 1) n. 1 mentre la prima collana a loro dedicata \u00e8 \"Defenders\" (Vol. 1) pubblicata dal 1972 al 1986. I suoi membri originali e fondatori sono il Dottor Strange, Namor e Hulk. Durante la sua esistenza, il gruppo ha spesso cambiato composizione, accogliendo svariati eroi, oggi in parte dimenticati o divenuti minori, come Valchiria, Hellcat, Nottolone, Gargoyle, Dragoluna, Guardiano Rosso ed altri ancora.\nStoria del gruppo.\nOrigini.\nIl nucleo del gruppo si forma quando, per respingere la minaccia demoniaca dai demoni noti come gli Immortali (\"Undying Ones\"), lo Stregone Supremo Dottor Strange convince il Principe Namor ed Hulk a collaborare. Poco tempo dopo, per sventare un tentativo di distruzione della Terra architettato dal folle scienziato alieno Yandroth, il gruppo si riunisce nuovamente, assumendo ufficialmente il nome di Difensori.\nLa squadra, viste le caratteristiche inusuali dei membri che lo compongono, fin da subito si caratterizza come un gruppo irregolare che si riunisce saltuariamente nel momento del bisogno. I suoi membri, al di l\u00e0 di un ristretto gruppo di personaggi ricorrenti, entrano ed escono dalla squadra in rapida successione. Quando la minaccia degli Immortali torna a colpire la Terra, il gruppo rientra in azione, accogliendo tra le sue fila anche Silver Surfer. Nel breve periodo, i ranghi della squadra si allargano, arrivando ad accogliere, per periodi pi\u00f9 o meno lunghi, eroi come l'asgardiana Valchiria, l'arciere ex Vendicatore Occhio di Falco, il magnate Nottolone, il figlio di Satana Daimon Hellstrom, l'Eroe in Vendita Luke Cage e la dissidente sovietica Tania Belinskaya, alias Guardiano Rosso. Uno dei membri pi\u00f9 longevi del gruppo \u00e8 Gargoyle, l'anziano Isaac Christians divenuto un demone dopo un rito mistico finito male, unitosi al gruppo per sventare i piani dei demoni noti come \"Mano a Sei Dita\" (\"Six-Fingered Hand\"). In seguito, la squadra affronta pericoli cosmici e mistici in successione, sventando piani di Dormammu, Xemnu, Shazana e Null l'Oscurit\u00e0 Vivente (\"Null the Living Darkness\"). \nIn un'occasione, i Difensori si ritrovano costretti a combattere contro i Vendicatori poich\u00e9 ingannati da Loki e Dormammu, intenzionati a vendicarsi degli eroi della Terra sfruttando il potere mistico dell'Occhio del Male di Avalon (\"Evil Eye of Avalon\"), che li mettono uno contro l'altro. Un punto di svolta per la vita del gruppo si ha quando la squadra, formata ormai stabilmente dal Dottor Strange, Hulk, Namor, Valchiria, Silver Surfer, Bestia e Gargoyle, viene contattata dai Tribunali (\"Tribunals\"), delle entit\u00e0 cosmiche che li mettono in guardia dallo stare uniti, poich\u00e9 l'unione delle rispettive anime karmiche potrebbe minacciare il futuro della Terra. I membri originali del gruppo, dunque, decidono di sciogliere la squadra. L'eredit\u00e0 viene raccolta dalla Bestia che riorganizza il team, formando i Nuovi Difensori (\"The\" \"New Defenders\").\nNuovi Difensori.\nRiorganizzata la squadra con un roster pi\u00f9 stabile, composto dalla Bestia, Angelo, l'Uomo Ghiaccio, Gargoyle, Valchiria e Dragoluna, e trovata una base nel Colorado, i Difensori ritornano immediatamente in attivit\u00e0. In poco tempo, il gruppo accoglie tra le sue fila anche personaggi come Candy Southern, fidanzata di Angelo, Nuvola, l'essenza di una nube di gas cosmici finita sulla Terra e reincarnatasi in una ragazza, e Andromeda, soldatessa di Atlantide a caccia di nuove avventure. La sfida pi\u00f9 grande che i Nuovi Difensori si trovano ad affrontare \u00e8 quella portata dal Drago della Luna (\"Dragon of the Moon\"), entit\u00e0 mistica che, a pi\u00f9 riprese, prende possesso di Dragoluna, trasformandola lentamente in un essere malvagio. Alla fine, \u00e8 proprio il Drago a sancire la fine delle avventure dei Nuovi Difensori quando, preso ancora una volta il controllo della donna di Titano, viene distrutto grazie all'intervento del mutante Manslaughter ed il suo misterioso maestro, Interloper, che nello scontro con l'entit\u00e0 del Drago perdono apparentemente la vita insieme a Dragoluna, Andromeda, Valchiria e Gargoyle.Gli unici superstiti del gruppo, Angelo, Bestia e l'Uomo Ghiaccio, confluiscono nel neonato gruppo mutante di X-Factor.\nDifensori Segreti.\nDal 1993 al 1995 nelle edicole americane usc\u00ec la nuova testata \"Secret Defenders\". Strange crea i Difensori Segreti, formazione i cui membri cambiano di avventura in avventura. Tra i membri pi\u00f9 illustri vi sono: l'Uomo Ragno, Wolverine, Hulk, Ghost Rider. Negli ultimi episodi Strange viene sostituito da Dr.Druido e la squadra conta su membri stabili, Cadaver e Shadowoman (poi diventata Sepulchre).\nDopo Civil War.\nDopo la fine di \"Civil War\", nella miniserie intitolata \"The Last Defenders\" scritta da Joe Casey e disegnata da Jim Muniz, verr\u00e0 creato un nuovo gruppo di Difensori capitanati da Nottolone, appartenenti all'Iniziativa dei 50 Stati di Tony Stark. Come successo in passato, si tratter\u00e0 di un \"non gruppo\" ovvero la squadra non avr\u00e0 membri fissi ma varieranno con il procedere delle storie. Fino ad ora i membri apparsi nella miniserie sono stati: Colosso, She-Hulk, Blazing Skull, Atlas, Paladin e Junta.\nComponenti.\nDi seguito sono elencati i personaggi principali che hanno fatto parte del gruppo nel corso degli anni.\nAltre versioni.\nUltimate.\nNel numero 20 dell'edizione italiana di \"Ultimates\" (marzo 2006), Giant-Man (il dottor Henry Pym), dopo essere stato cacciato dagli Ultimates, si unisce allo sfortunato gruppo emergente autoproclamatosi \"I Difensori\", in cui \u00e8 l'unico ad avere veri superpoteri. Gli altri \"eroi\", il cui nome coincide con i principali supereroi del gruppo originale, sono:"}
{"id": "464784", "revid": "550776", "url": "https://it.wikipedia.org/wiki?curid=464784", "title": "Battipenna", "text": "Il battipenna \u00e8 un elemento di plastica o di materiale laminato presente sulla tavola di molte chitarre acustiche a corde metalliche e chitarre elettriche per evitare che il plettro consumi o deteriori il legno dello strumento che viene a contatto con esso. Non \u00e8 normalmente usato sulle chitarre classiche a corde di nylon, in quanto queste sono di solito suonate con le dita e non col plettro.\nSulle chitarre acustiche a tavola piatta \u00e8 normalmente incollato alla tavola e ha talvolta funzione decorativa. \nSulle chitarre archtop, elettriche semiacustiche e in generale sulle elettriche con tavola bombata, come la maggior parte dei modelli Gibson, che hanno i circuiti nel vano posteriore oppure accessibili attraverso le buche a effe, il battipenna \u00e8 rialzato e avvitato alla tavola e perci\u00f2 rimovibile. Su certi modelli di archtop elettriche il battipenna serve anche da supporto per i pickup \"floating\", che vengono cos\u00ec montati senza bisogno di creare scassi nella tavola armonica.\nSulle chitarre elettriche in cui i circuiti si trovano sotto la tavola nella parte anteriore, come nella maggior parte dei modelli Fender, il battipenna \u00e8 pi\u00f9 ampio e ha anche la funzione di \"coperchio\" per la circuiteria, sulla quale diventa cos\u00ec facile agire per riparazioni o modifiche, una volta rimosso il battipenna. In particolare sulla Fender Stratocaster il battipenna copre tutti e tre i pickup, il selettore e i potenziometri."}
{"id": "464786", "revid": "1305772", "url": "https://it.wikipedia.org/wiki?curid=464786", "title": "10,000 Days (Tool)", "text": "10,000 Days \u00e8 il quarto album in studio del gruppo musicale statunitense Tool, pubblicato il 2 maggio 2006 dalla Tool Dissectional.\nPromozione.\nIl 9 marzo 2006 il gruppo ha rivelato il titolo dell'album a seguito dell'annuncio della relativa tourn\u00e9e europea che avrebbe intrapreso tra maggio e luglio dello stesso anno. Il 27 dello stesso mese \u00e8 stata diffusa la lista tracce e annunciato come singolo di lancio la traccia d'apertura \"Vicarious\", trasmesso nelle stazioni radiofoniche rock statunitensi a partire dal 17 aprile; il brano ha raggiunto la seconda posizione della Alternative Airplay e della Mainstream Rock Airplay, mentre il relativo video musicale \u00e8 stato reso disponibile il 18 dicembre 2007 all'interno dell'edizione DVD del singolo.\nIl secondo singolo estratto dall'album \u00e8 stato \"Jambi\", entrato nelle stazioni radiofoniche statunitensi nel febbraio 2007.\nTracce.\nTesti e musiche dei Tool."}
{"id": "464787", "revid": "147489", "url": "https://it.wikipedia.org/wiki?curid=464787", "title": "Difensori Segreti", "text": ""}
{"id": "464789", "revid": "125079576", "url": "https://it.wikipedia.org/wiki?curid=464789", "title": "Panthera leo melanochaita", "text": "Il leone del Capo (\"Panthera leo melanochaitus\") \u00e8 una sottospecie del leone, estinta in natura dal 1860 e dichiarato definitivamente estinto nel 2000.\nIl leone del Capo viveva nella zona del Capo di Buona Speranza, in particolare nella provincia del Capo, in quello che oggi \u00e8 il moderno Sudafrica. Tuttavia, non se ne conosce con precisione l'antico areale, anche perch\u00e9 in Sudafrica, al tempo, si potevano trovare altre sottospecie di leone. L'ultimo esemplare fu abbattuto nella provincia del Capo nel 1858.\nNel 2000, si scopr\u00ec che in Russia erano tenuti in cattivit\u00e0 alcuni esemplari di leone, che apparentemente sembravano essere leoni del Capo. Tali esemplari sono stati portati in Sudafrica al fine di promuovere la rinascita della sottospecie.\nSuccessivamente si scopr\u00ec mediante analisi del DNA \"(Yamaguchi, N. 2000)\", che si trattava di leoni che non potevano essere classificati come sottospecie \"Panthera leo melanochaita\", ma di incroci con il leone berbero, decretando pertanto l'estinzione del \"Leone del Capo\"."}
{"id": "464790", "revid": "125733385", "url": "https://it.wikipedia.org/wiki?curid=464790", "title": "Ant-Man", "text": "Ant-Man \u00e8 un personaggio dei fumetti della Marvel Comics, supereroe membro fondatore dei Vendicatori, esordito nel 1962 in una storia scritta da Stan Lee e Larry Lieber e disegnata da Jack Kirby. Al personaggio \u00e8 stata dedicata una trasposizione cinematografica nel 2015, con la pellicola \"Ant-Man\" di Peyton Reed. Nell'estate del 2018 \u00e8 approdato nei cinema il secondo lungometraggio intitolato \"Ant-Man and the Wasp\". Il terzo \"Ant-Man and the Wasp: Quantumania\" \u00e8 in post produzione.\nStoria editoriale.\nIl personaggio esordisce sul n. 27 della testata Tales to Astonish (vol. 1), una collana antologica pubblicata dal 1959 al 1968 e che presentava storie a fumetti di fantascienza per poi passare al genere supereroistico; successivamente continua sulla stessa testata dal n. 35 al n. 48 e, dal n. 49 diventa Giant-Man e le sue avventure continuano fino al n. 69. Sul n. 35 del settembre 1962, albo scritto da Stan Lee e Larry Lieber e disegnato da Jack Kirby, venne pubblicato il sequel di una precedente storia incentrata su Henry Pym e realizzata dagli stessi autori intitolata \"the Man in the Ant Hill\" (\"Tales to Astonish\" Volume 1 n. 27 del gennaio 1962). Il personaggio ottiene subito delle reazioni positive dal pubblico, tanto che la Marvel Comics decide di dedicare la testata al personaggio che negli anni continua quindi a proporre le avventure di Ant-Man. A seguito del calo di vendite, Stan Lee decide di affiancare al personaggio una coprotagonista, Wasp, che debutta nel 1963 con il nome di Janet van Dyne, sulle pagine di \"Tales to Astonish\" (vol. 1) n. 44. Questo per\u00f2 non basta e Lee allora modifica \"Ant-Man\", rendendolo \"Giant-Man\". Tutto questo non basta comunque e, nel 1969, i due personaggi, dopo trentasei numeri, vengono rimossi da \"Tales to Astonish\" e sostituiti da Namor e Hulk. Le avventure dei due vengono poi spostate su \"The Avengers\" (vol. 1).\nLa Marvel tuttavia crede ancora nel potenziale del personaggio e decide allora di riproporlo con una storia pubblicata in appendice a \"Iron Man\" (vol. 1) n. 44, scritta da Roy Thomas e disegnata da Ross Andru. Il duo colpisce i lettori e la Marvel decide di pubblicare le avventure di Henry Pym su Marvel Feature, testata bimestrale americana, a partire dal numero 4, con ai testi Mike Friedrich e Roy Thomas e ai disegni Herb Trimpe. Le vendite tuttavia crollano e la casa editrice \u00e8 costretta ad eliminare i suoi progetti sul personaggio. Hank Pym ritorna dunque su \"The Avengers\".\nNel 1979, la Marvel tenta ancora una volta di rilanciare il personaggio ingaggiando lo scrittore David Micheline che sostituisce Henry Pym con un altro personaggio, Scott Lang, precedentemente apparso su \"The Avengers\" (vol. 1) n. 181. Insieme a John Byrne e Bob Layton, David Micheline pubblica la sua storia su \"Marvel Premiere\" (vol. 1) numeri 47 e 48, che per l'occasione prendono il sottotitolo di \"the Astonishing Ant-Man\". Le due uscite ottengono uno scarso successo e naufraga il progetto di dedicare al personaggio una testata propria. Le avventure comunque proseguono su \"The Avengers\", mentre Lang diventa la guest star delle collane \"Iron Man\", Marvel Comics Presents, Marvel Two-in-One, Marvel Team-Up e \"The Amazing Spider-Man Annual\".\nVerso gli inizi del 2000, la Marvel Comics pubblica l'one-shot \"Ant-Man's Big Christmas\", incentrato su Henry Pym. Nel 2005, la Marvel conferma la realizzazione di una serie a fumetti targata MAX! dedicata al primo \"Ant-Man\", Henry Pym e curata da Daniel Way e Clayton Crain, rispettivamente scrittore e disegnatore. A causa di alcune complicazioni, per\u00f2, la casa editrice viene costretta ad eliminare il progetto prima della sua pubblicazione. Nel 2005 Robert Kirkman e Phil Hester producono \"the Irredeembale Ant-Man\", collana durata dodici numeri con protagonista un terzo uomo formica, Eric O'Grady, terminata l'anno seguente.\nNel 2011, Henry Pym ed Eric O'Grady diventano i protagonisti della miniserie composta da tre numeri \"Ant-Man &amp; Wasp\", scritta e disegnata da Tim Seeley. Nel 2015 viene rilasciata nei cinema la pellicola \"\" e per l'occasione, la Marvel pubblica la graphic novel \"Rage of Ultron\" con protagonista Giant-Man, scritta da Rick Remender. Le storie del personaggio vengono poi spostate su \"Uncanny Avengers\" dal n. 9 al n. 12, con un preludio mostrato nel n. 4. In vista dell'uscita del film Ant-Man, la Marvel decide di pubblicare diversi adattamenti cinematografici intitolati \"Marvel's Ant-Man Prelude\" e \"Ant-Man: Larger than Life\", incentrati su Hank Pym, oltre a un digital comic con protagonista Scott Lang. Viene poi lanciata una collana regolare sul secondo uomo formica, intitolata \"Ant-Man\", scritta da Nick Spencer e disegnata da Ramon Rosanas, durata cinque numeri e un annual. Nello stesso anno viene pubblicato l'one-shot \"Ant-Man: Last Days\", che fa da preludio alla nuova testata \"the Astonishing Ant-Man\", terminata nel 2016 dopo tredici numeri. Le versioni cinematografiche di Ant-Man e Wasp vengono in seguito introdotte anche su \"Avengers: Secret Wars\". Inoltre, nei fumetti originali viene introdotta la nuova Wasp, Nadia Pym, che diventa la protagonista della collana \"the Unstoppable Wasp\", pubblicata verso fine 2016.\nEdizione italiana.\nLa Panini Comics ristampa diverse storie sul personaggio nei volumi \"Io Sono Ant-Man\" e \"Marvel Masterworks - Ant-Man e Giant-Man\".\nBiografia del personaggio.\nIl personaggio \u00e8 stato l'alter ego di diversi altri personaggi:\nGiant-Man.\n\"Giant-Man\" \u00e8 un'identit\u00e0 supereroistica utilizzata da molti personaggi della Marvel, creata nel 1963 da Stan Lee e Jack Kirby e legata a \"Ant-Man\".\nPoteri e abilit\u00e0.\nI vari Ant-Man possiedono capacit\u00e0 simili, dipendendo esse dalla tecnologia di cui sono attrezzati, che \u00e8 sostanzialmente la stessa, diventare molto piccolo o gigantesco a volont\u00e0. Dispongono anche di un \"pungiglione\", un raggio di energia di bassa intensit\u00e0 sufficiente a stordire un uomo, oltre ad avere la capacit\u00e0 di controllare le formiche attraverso il loro casco cibernetico, il quale viene utilizzato anche per sparare raggi bioelettrici dalle antenne. Il terzo Ant-Man \u00e8 anche dotato di zaini jet e di tre bracci meccanici. La tuta \u00e8 composta di molecole instabili, affinch\u00e9 si rimpicciolisca o si ingrandisca assieme al suo possessore. Le particelle Pym, possono inoltre, aumentare o diminuire la massa e la forza corporea, proprio come Visione. Inoltre, possono anche utilizzarsi per ridurre determinate parti del corpo, interne ed esterne.\nEquipaggiamento.\nL'equipaggiamento base di Ant-Man \u00e8 stato creato dal dottor Henry Pym ed \u00e8 composto da due sieri attaccati alla cintura del costume, poi sostituiti da delle pillole rimpicciolenti ed ingrandenti, e da un casco cibernetico capace, non solo di comunicare con le formiche, ma anche di modificare la statura. Il costume \u00e8 invece costituito da molecole instabili ed \u00e8 rinforzato per difendere il suo possessore dai morsi degli insetti. Le particelle Pym possono anche ingrandire il corpo del loro usufruitore: Hank Pym come Golia riusciva a raggiungere i 75 metri. Il primo Ant-Man, come Calabrone, \u00e8 anche dotato di raggi bioelettrici e della capacit\u00e0 di volare. Il casco cibernetico pu\u00f2 inoltre controllare qualunque insetto (o aracnide) e non solo le formiche.\nL'elmetto \u00e8 stato poi modificato da Scott Lang per poter lanciare raggi bioelettrici dalle antenne. Eric O'Grady invece possedeva delle zampe cibernetiche e uno zaino Jet che gli consentivano di volare. Henry Pym \u00e8 inoltre dotato delle \"tasche Pym\", che contengono diversi arnesi o oggetti rimpiccioliti, come ad esempio Roover, un mezzo di trasporto/intelligenza artificiale. Scott Lang ha poi scoperto, recentemente, che le particelle Pym, non solo sono la fonte di potere di Visione e Wonder Man, ma che possono anche accrescere o diminuire la forza di un singolo essere. Con questa scoperta, Lang \u00e8 riuscito a battere il Dottor Destino.\nAltri media.\nHank Pym viene poi preso in considerazione per la realizzazione di un cartone animato verso gli inizi degli anni 70, intitolato \"Ant-Man and the Wasp\". Dopo la diffusione di un artwork, per\u00f2, il progetto viene accantonato. Nonostante i vari fallimenti di proporre Ant-Man ai lettori, Stan Lee crede ancora nel potenziale del personaggio e propone alla Marvel Comics di realizzare una pellicola, ma vista l'uscita del film \"Tesoro, mi si sono ristretti i ragazzi\", i progetti vanno a monte. Nel 1999, la Saban Entertainment produce poi un cartone animato intitolato \"I Vendicatori, che vede come protagonisti \"Ant-Man\" (Henry Pym) e \"Wasp\", terminato dopo tredici episodi a causa dello scarso successo della serie\".\nNel 2006, il regista Edgar Wright propone ai Marvel Studios di realizzare una pellicola stand-alone sul personaggio. L'idea viene approvata e il film viene considerato come parte integrante del \"Marvel Cinematic Universe\". I continui impegni del regista per\u00f2, ritardano l'uscita di \"Ant-Man\", che inizialmente avrebbe dovuto essere il primo film dell'universo cinematografico basato sui supereroi Marvel.\nIl primo uomo formica diventa inoltre uno dei protagonisti del cartone animato \"Avengers - I pi\u00f9 potenti eroi della Terra\" e delle graphic novel \"Ant-Man: Season One\" e \"Avengers Origins: Ant-Man &amp; the Wasp\". Nel 2014 Edgar Wright, il regista del film di Ant-Man, abbandona il progetto e i Marvel Studios ingaggiano Peyton Reed al suo posto. Vengono anche ingaggiati Paul Rudd come Scott Lang e Michael Douglas come Hank Pym. La pellicola esce nel 2015, diventando il dodicesimo lungometraggio del Marvel Cinematic Universe.\nNel 2016 viene ufficializzato il sequel del film dedicato al personaggio, intitolato \"Ant-Man &amp; the Wasp\", con protagonisti Paul Rudd e Evangeline Lilly e sempre nello stesso anno viene annunciata la produzione di una serie animata basata sul personaggio, realizzata da Ugo Bienvenu e Kevin Manach."}
{"id": "464792", "revid": "729019", "url": "https://it.wikipedia.org/wiki?curid=464792", "title": "Lavochkin Gorbunov Gudkov LaGG-3", "text": "Il Lavochkin Gorbunov e Gudkov LaGG-3 (in russo \u041b\u0430\u0432\u043e\u0447\u043a\u0438\u043d, \u0413\u043e\u0440\u0431\u0443\u043d\u043e\u0432, \u0413\u0443\u0434\u043a\u043e\u0432 \u041b\u0430\u0413\u0413-3) citato anche semplicemente come Lavochkin LaGG-3, era un monomotore da caccia ad ala bassa progettato dall'OKB 301 diretto da Sem\u00ebn Alekseevi\u010d Lavo\u010dkin e sviluppato in Unione Sovietica negli anni quaranta.\nPrimo progetto dell'OKB 301 a raggiungere la produzione in massa, il LaGG-3 venne impiegato nella seconda guerra mondiale dalla Sovetskie Voenno-vozdu\u0161nye sily (VVS), l'aeronautica militare dell'Unione Sovietica, rimanendo operativo, bench\u00e9 progressivamente rimpiazzato dal pi\u00f9 recente Lavochkin La-5, fino alla fine del conflitto.\nStoria del progetto.\nL'esigenza di disporre di caccia monomotore di nuova generazione spinse le autorit\u00e0 sovietiche ad emettere le specifiche per i propri uffici di progettazione aeronautica (OKB) relative a monoposto capaci di velocit\u00e0 dell'ordine dei 600\u00a0km/h e propulsi da motori in linea dell'ordine dei 1\u00a0000 CV. La potenza dei motori non era diversa da quella dei radiali della precedente generazione di caccia, quali l'I-16, ma grazie all'aerodinamica molto pi\u00f9 favorita dalla configurazione della snella fusoliera, e del muso in particolare, le prestazioni ottenibili erano, almeno in termini di velocit\u00e0 orizzontale e di picchiata, molto superiori.\nIl progetto, inizialmente indicato come I-22, era il primo del nuovo OKB (il n\u00b0301) alla cui guida venne posto Sem\u00ebn Alekseevi\u010d Lavo\u010dkin, che aveva come principali collaboratori Vladimir Petrovi\u010d Gorbunov, e Mihail Ivanovi\u010d Gudkov (per questa ragione sarebbe divenuto LaGG-1 al variare dello standard per l'attribuzione delle sigle intervenuto nel corso del 1940)\nLo sviluppo di tale progetto, port\u00f2 alla realizzazione del prototipo che vol\u00f2 per la prima volta il 30 marzo del 1939: nonostante le prove in volo avessero evidenziato aspetti critici, in particolare nella scarsa manovrabilit\u00e0, il velivolo venne comunque avviato alla produzione di serie.\nVennero nel frattempo definite numerose modifiche alla struttura: da un lato si hanno notizie del completamento di un centinaio di esemplari di LaGG-1 mentre altre fonti indicano che queste modifiche sarebbero state apportate anche agli esemplari in costruzione direttamente sulle linee di montaggio.\nIn ogni caso, in seguito alle variazioni apportate, il velivolo venne cos\u00ec identificato come I-301, per poi acquisire successivamente la denominazione definitiva di LaGG-3. Le consegne ai reparti ne consentirono l'impiego operativo a partire dal 1941.\nTecnica.\nStruttura.\nIl Lavochkin LaGG-3 era un monoplano monomotore ad ala bassa, la cui struttura era quasi completamente lignea. Le componenti principali erano costruite impiegando pannelli di legno laminato, trattato con lacca alla bachelite. Solamente le superfici di controllo erano metalliche con rivestimento in tela. Il carrello era retrattile, di tipo triciclo posteriore, dotato di ampia carreggiata.\nLe ali in legno del LaGG-3 (con superficie in compensato) erano di pianta trapezoidale, con pronunciata rastrematura alle estremit\u00e0; si presentavano analoghe a quelle dello Yakovlev Yak-1, tuttavia, quelle del Lavochkin erano costruite in due sezioni. Gli impennaggi erano di tipo tradizionale.\nLa fusoliera, era la stessa del Mikoyan-Gurevich MiG-3 e, nel tronco posteriore, raccordava direttamente la cabina di pilotaggio con la deriva, costituendo (in tal modo) un limite alla visione posteriore del pilota.\nMotore.\nLa propulsione del Lavochkin LaGG-3 era affidata al Klimov M-105P, un motore 12 cilindri a V dotato di compressore volumetrico, in grado di sviluppare circa 780 kW di potenza ed appositamente studiato per consentire l'installazione di un cannone tra le bancate dei cilindri. L'elica era di tipo tripala, metallica, a passo variabile.\nArmamento.\nIl LaGG-3 era armato con un cannone ShVAK calibro 20 mm, sparante attraverso il mozzo dell'elica e con due mitragliatrici ShKAS calibro 7,62 mm (pi\u00f9 tardi sostituite con due Berezin UB da 12,7 mm). In ganci subalari era possibile alloggiare bombe per un peso complessivo massimo di 200 kg oppure fino a 8 razzi RS-82.\nImpiego operativo.\nIl LaGG-3 era giunto ai reparti della VVS nel 1941 e venne impiegato senza indugio fin dai primi momenti dell'invasione tedesca e, pi\u00f9 a nord, contro le forze finlandesi (in quella che venne definita la guerra di continuazione).\nMalgrado l'impiego generalizzato, il LaGG-3 non dimostr\u00f2 particolari capacit\u00e0 di intercettore mentre trov\u00f2 maggior apprezzamento impiegato nella scorta ai bombardieri, nelle missioni di attacco e nel contrasto ai bombardieri avversari.\nGli aviatori sovietici generalmente non amavano questo aereo. Il pilota Viktor M. Sinaisky ricordava: \"Il LaGG-3 era un brutto cliente! Prepararlo per il volo richiedeva pi\u00f9 tempo che con altri aerei. Tutti i cilindri dovevano essere sincronizzati: Dio non volesse che variassi la distribuzione del gas!\nCi era severamente proibito toccare i motori! Ma c'erano continui problemi con il suo propulsore raffreddato a liquido: specialmente d'inverno, in quanto non avevamo antigelo. \nQuindi, siccome non potevi tenere il motore in moto per tutta la notte, dovevi versare acqua bollente nel sistema di raffreddamento di prima mattina. Inoltre i piloti non amavano volare su questo aereo, una brutta bestia con un motore M-105 di scarsa potenza. Alla fine ci abituammo, ma anche cos\u00ec subimmo perdite gravi, pi\u00f9 pesanti di quelle registrate pilotando gli I-16.\"\nMalgrado i limiti evidenziati, alcuni piloti Sovietici riuscirono ad ottenere lo \"status\" di assi, pilotando un LaGG-3. A G.I. Grigor'yev, del 178.IAP, furono attribuite almeno 11 vittorie aeree pi\u00f9 due in collaborazione. Ma immagini del suo LaGG-3 \"Giallo 6\", nel novembre-dicembre 1941, mostrano 15 \"stellette\" esposte in fusoliera, lasciando intendere che il totale dei suoi abbattimenti fosse probabilmente pi\u00f9 alto ancora.\nCuriosit\u00e0.\nCirca la struttura lignea del LaGG-3, combinata con le sue prestazioni non eccezionali, i piloti sovietici scherzavano sul fatto che piuttosto che essere l'acronimo dei nomi dei progettisti (Lavo\u010dkin, Gorbunov, e Gudkov) - \"LaGG\" derivasse da lakirovanny garantirovanny grob (\"bara laccata garantita\" - \"\u043b\u0430\u043a\u0438\u0440\u043e\u0432\u0430\u043d\u043d\u044b\u0439 \u0433\u0430\u0440\u0430\u043d\u0442\u0438\u0440\u043e\u0432\u0430\u043d\u043d\u044b\u0439 \u0433\u0440\u043e\u0431\")."}
{"id": "464795", "revid": "599013", "url": "https://it.wikipedia.org/wiki?curid=464795", "title": "Ordinariato militare", "text": "L'ordinariato militare (o ordinariato castrense) \u00e8 una circoscrizione personale della Chiesa cattolica, non organizzata su base territoriale ma funzionale, che ha come compito di fornire assistenza spirituale ai fedeli cattolici presenti nelle forze armate.\nStoria.\nL'esigenza di provvedere all'assistenza spirituale dei militari cristiani ha antiche origini. \u00c8 infatti documentata la presenza di sacerdoti e diaconi negli accampamenti fin dall'epoca dell'imperatore Costantino I. A partire dall'epoca di Carlo Magno (VII-VIII secolo) divenne usuale la presenza di sacerdoti al fianco dei combattenti. Al vertice del corpo di sacerdoti e diaconi vi era un Cappellano Maggiore (o Vicario castrense, da \"castrum\"). Inizialmente dipendenti dal vescovo locale, con il passare dei secoli i cappellani militari divennero sempre pi\u00f9 autonomi (in Spagna dal 1571, in Austria dal 1720, in Piemonte nel 1733).\nIl primo documento della Santa Sede relativo alla presenza di sacerdoti nelle forze armate \u00e8 considerato il breve \"Cum sicut maiestatis\" di papa Innocenzo X del 26 settembre 1645. Tuttavia i Pontefici intervennero solo per regolamentare una situazione gi\u00e0 esistente o per conferire una giurisdizione speciale in casi particolari.\nSolo a partire dal XX secolo fu introdotta una normativa specifica per costituire un ufficio ecclesiastico stabile per l'assistenza pastorale dei militari. Data fondamentale \u00e8 il 3 maggio 1910, giorno in cui papa Pio X istitu\u00ec il primo vicariato castrense, quello del Cile. Nei decenni successivi sorgeranno altri vicariati: Polonia (1919), Italia (1925), Germania (1935), Per\u00f9 (1943), Colombia (1949), Spagna (1950), Brasile (1950), Filippine (1950) e Canada (1951).\nIl 23 aprile 1951 papa Pio XII, tramite la Congregazione Concistoriale, pubblic\u00f2 l'istruzione \"Solemne semper\", che costituisce il primo regolamento generale dei \"vicariati castrensi\". In base a questa normativa sono eretti altri 14 vicariati castrensi in Argentina, Australia, Austria, Belgio, Bolivia, Ecuador, El Salvador, Paesi Bassi, Paraguay, Portogallo, Repubblica Dominicana, Stati Uniti d'America, Sud Africa e Uganda.\nIl 21 aprile 1986 papa Giovanni Paolo II, con la Costituzione Apostolica \"Spirituali militum curae\", ha elevato le organizzazioni castrensi a peculiari circoscrizioni ecclesiastiche, assimilate a diocesi, con statuti propri.\nPer disposizione di Giovanni Paolo II del 15 novembre 1997, agli ordinari militari non \u00e8 pi\u00f9 assegnata, al momento della nomina, una sede titolare, come avveniva in precedenza, ma il titolo di \"Arcivescovo militare per... (Paese in cui \u00e8 nominato)\".\nStruttura e funzionamento.\nLe funzioni degli ordinariati militari furono regolamentate da Papa Giovanni Paolo II con la costituzione apostolica \"Spirituali militum curae\" (La cura spirituale dei soldati), pubblicata il 21 aprile 1986.\nNel suo primo articolo si afferma che essi sono equiparati alle diocesi; quindi ogni statuizione prevista nei documenti magisteriali per la regolamentazione delle diocesi deve essere estesa, con gli opportuni adattamenti, anche agli ordinariati militari.\nLa \"Spirituali militum curae\" prevede che ogni ordinariato militare abbia un proprio statuto, che costituisce parte normativa integrante quella della \"Spirituali militum curae\".\nGli adattamenti sono dovuti al fatto che le diocesi sono definite esclusivamente dal loro territorio, per cui comprendono tutti i fedeli cattolici che dimorano in tale territorio; gli ordinariati militari invece comprendono solo i militari cattolici che dimorano nel loro territorio. L'ordinariato militare \u00e8 guidato da un vescovo (ordinario militare), che ha giurisdizione \"ecclesiastica\" sui cappellani militari, su tutti i militari di religione cattolica ed i loro parenti conviventi, sul personale di servizio.\nQuesta particolare istituzione \u00e8 stata ritenuta necessaria nell'ambito della Chiesa dalla considerazione che i militari e quanti abitano con loro conducono una vita impegnativa, nella quale il normale ricorso ai sacramenti e alla vita ecclesiale sarebbe ostacolato. A seconda dei Paesi, il clero pu\u00f2 essere proprio dell'ordinariato (attraverso la loro incardinazione) o appartenere ad altre diocesi o ad un ordine religioso.\nIn alcuni Paesi il vescovo e i sacerdoti vengono arruolati a tutti gli effetti nelle forze armate e hanno gradi da ufficiale.\nLa nomina dell'ordinario spetta al Papa ma solitamente deve essere ratificata dal governo del Paese."}
{"id": "464797", "revid": "144796", "url": "https://it.wikipedia.org/wiki?curid=464797", "title": "Ferula (religione)", "text": "La ferula (dal latino \"fer\u016dla\", di incerta origine, ma dal probabile significato di \"canna\" o \"verga\") era un bastone portato dai partecipanti all'antico culto dei misteri dionisiaci. La ferula era chiamata anchetirso: un lungo bastone, avvolto con edera e pampini, con alla cima una pigna che era portato da Dioniso e dai suoi seguaci nella celebrazione dei misteri.\nNei culti cristiani la ferula \u00e8 il pastorale che viene portato durante le celebrazioni dal papa (ferula papale) e da altri ecclesiastici (ferula comune). Ne fanno uso anche alcuni vescovi anglicani.\nLa ferula \u00e8 simile al bastone pastorale del vescovo ma, a differenza di quest'ultimo, ha all'estremit\u00e0 una sfera di metallo prezioso sormontata, a seconda del tipo, da una croce (di diversa tipologia) o da un crocefisso.\nFerula papale.\nLa ferula papale \u00e8 il pastorale particolare del papa.\nAnzich\u00e9 essere ricurvo, come il comune pastorale episcopale, \u00e8 dotato, all'estremit\u00e0 superiore, di una croce. A lungo, come visibile nelle rappresentazioni artistiche ed iconografiche, \u00e8 stata prerogativa papale una ferula con croce tripla, ossia un bastone con all'estremo una croce a tre braccia. Una ferula di tale tipologia, appartenente a papa Leone XIII e da lui utilizzata per l'apertura della Porta Santa in occasione del Giubileo del 1900, \u00e8 stata usata per l'ultima volta da Giovanni Paolo II in occasione del Giubileo del 1983.\nDall'alto medioevo, se non prima, i papi si servirono della \"ferula pontificalis\" come insegna indicante la loro potest\u00e0 temporale. La forma della ferula non \u00e8 ben conosciuta ma probabilmente si presentava gi\u00e0 come un bastone che portava al suo vertice una croce. \u00c8 dal tardo medioevo che i papi iniziarono a usare come ferula anche un bastone con la triplice croce. Nel medioevo, inoltre, al papa, quando dopo la sua elezione prendeva possesso della Basilica Lateranense, era presentata la ferula dal priore di San Lorenzo in Palatio come \u201csignum regiminis et correctionis\u201d, cio\u00e8 come simbolo di governo che include la punizione e la penitenza. La presentazione della ferula fu un atto importante, ma non aveva lo stesso significato dell'imposizione del pallio nella incoronazione del papa. Infatti, non era pi\u00f9 osservata almeno dall'inizio del cinquecento.\nL'uso della ferula non ha mai fatto parte della liturgia papale, tranne in alcune occasioni come l'apertura della porta santa e le consacrazioni delle chiese, nelle quali il papa prendeva la ferula per bussare per tre volte alla porta e per disegnare l'alfabeto latino e greco sul pavimento della chiesa. Generalmente, infatti, tali croci erano abitualmente utilizzate come croci astili in capo al corteo papale, come simbolo pontificale. \u00c8 dal pontificato di Paolo VI che la ferula \u00e8 entrata a pieno titolo nell'ambito della liturgia e delle celebrazioni papali, come effetto delle riforme conciliari e come segno di un avvicinamento del papa al popolo ed al ministero episcopale, facendo perdere del tutto alla ferula quelle antiche connotazioni di simbolo del potere temporale. L'uso della ferula attualmente si presenta, dunque, analogo a quello del pastorale per i vescovi.\nDal pontificato di Paolo VI ai primi anni del magistero di Benedetto XVI venne utilizzata una nuova ferula realizzata da Lello Scorzelli, su commissione di papa Montini, terminante in crocefisso anzich\u00e9 in croce. Di questa ferula, negli anni del pontificato di Giovanni Paolo II, all'avanzare della malattia del pontefice, fu realizzata anche una copia in alluminio, molto pi\u00f9 leggera, per facilitarne l'uso da parte del papa. Tale copia \u00e8 stata utilizzata anche in alcune occasioni dai Pontefici successivi e si distingue per la presenza dello stemma di Giovanni Paolo II e non di Paolo VI, al di sotto dell'impugnatura. Dalla domenica delle palme del 2008, per\u00f2, Benedetto XVI riprese l'uso della ferula di papa Pio IX (gi\u00e0 adoperata in alcune occasioni, quali giubilei o il concilio vaticano II, da Pio XI, Pio XII e Giovanni XXIII), essendo pi\u00f9 leggera e maneggevole. Il 28 novembre 2009 Benedetto XVI ha cambiato di nuovo la ferula, adottandone una personale donata dal Circolo San Pietro, simile per forma alla precedente, ma di peso leggermente inferiore a quella di Pio IX, per motivi ancora una volta di maggiore praticit\u00e0 all'avanzare dell'et\u00e0 del pontefice. \nPapa Francesco nei primi giorni del suo pontificato ha usato esclusivamente la ferula di Benedetto XVI. A partire dalla celebrazione della messa in occasione dell'insediamento sulla Cathedra Romana in Laterano il 7 aprile 2013, il Papa ha ripreso l'utilizzo della croce pastorale di Paolo VI, alternandola con quella di Benedetto XVI nelle successive celebrazioni.\n\u00c8 stata spesso abitudine per i pontefici Paolo VI (nei primi anni dall'introduzione di tale uso della ferula come pastorale papale), Giovanni Paolo II e Francesco utilizzare ferule occasionali, magari in quanto dono di fedeli, comunit\u00e0, parrocchie e diocesi, anche in occasioni di visite e viaggi.\nAd esempio, per la celebrazione a Lampedusa dell'8 luglio 2013, papa Francesco ha utilizzato una ferula fatta da un falegname del luogo, con il legno dei barconi dei migranti, dove nel braccio orizzontale della croce sono incisi due pesci e un cuore, mentre in quello verticale ci sono cinque pani. Per la messa al Verano del primo novembre dello stesso anno ha utilizzato invece una ferula opera dello scultore e orafo romano di Trastevere, Maurizio Lauri, denominata \"Crux gloriosa\u201d: essa, donatagli il 3 ottobre durante un'udienza privata, \u00e8 stata realizzata con legno di kaoba, bronzo ed argento, estratti con metodologie non invasive dell'ambiente e rispettose delle comunit\u00e0 locali, provenienti dall'Honduras. Per la celebrazione della domenica delle palme del 2014, il 13 aprile, e per il successivo pellegrinaggio apostolico in Terra Santa, ha utilizzato una ferula intagliata in legno di faggio e ulivo, donatagli il precedente 11 aprile dai ragazzi del consorzio \"Il Cammino\" della diocesi di Ventimiglia-San Remo, realizzata nel laboratorio di falegnameria della locale casa circondariale nell'ambito di un progetto di inserimento dei detenuti nel mondo del lavoro.\nFerula comune.\nLa ferula comune \u00e8 tipicamente un bastone di colore nero che nella parte superiore termina con un globo argenteo o dorato sormontato da una piccola croce, talvolta ingioiellata o impreziosita. La ferula comune pu\u00f2 essere simile nelle forme al bastone di cui sono insigniti vari priori di confraternite e in tal caso \u00e8 detta \"mazza priorale\".\nVengono insigniti della ferula comune: i vicari episcopali e quei parroci che conservano onorificamente il titolo di prevosto o che sono titolari di parrocchie gi\u00e0 prepositurali elevate ad arcipreture. La ferula nei predetti ruoli \u00e8 ancora in uso in ambito ambrosiano.\nNello stesso rito ambrosiano la ferula \u00e8 utilizzata anche dal cerimoniere nelle funzioni pontificali, nonch\u00e9 da chi presiede il Capitolo dei canonici, e, per privilegio particolare, dai singoli canonici quando presiedono nella chiesa parrocchiale della quale portano il titolo.\nViene usata, anche se molto raramente, dai prevosti delle parrocchie di rito romano delle diocesi di Como, di Lugano e di Novara, che un tempo seguivano il rito ambrosiano o che comunque ne hanno subito l'influsso. \u00c8 utilizzata nelle celebrazioni solenni dall'arciprete del Capitolo della Cattedrale di Como.\n\u00c8 concesso l'uso della ferula anche al parroco di Caltignaga, che \u00e8 l'unico parroco della diocesi di Novara che ha mantenuto il titolo di prefetto, e al rettore della Basilica Minore della Madonna di Tirano (Diocesi di Como), pur non essendo prevosti o arcipreti. Al prefetto di Caltignaga corrispondeva una certa autorit\u00e0 sulle parrocchie della prefettura e la sua autorit\u00e0 era equiparata a quella del prevosto), nel caso del rettore della Basilica di Tirano, probabilmente, si \u00e8 voluto dare un segno di distinzione al rettore di una basilica importante che fa parte della parrocchia prepositurale di Tirano, il cui titolare ha diritto all'uso della ferula in quanto prevosto.\nLa ferula comune \u00e8 anche un bastone patriarcale per i cattolici ed ortodossi di rito armeno, utilizzato anche dagli ortodossi di rito bizantino.\nUso liturgico della ferula.\nIn generale, l'uso della ferula nella liturgia \u00e8 lo stesso di quello del pastorale: \u00e8 previsto nelle processioni, nella predicazione e nelle benedizioni solenni.\nIn particolare, nella Messa solenne il celebrante porta la ferula nei seguenti riti:\nQuesta prassi \u00e8 seguita anche dai sommi pontefici, ad eccezione dell'omelia, durante la quale nessun papa ha fatto uso della ferula.\nLa ferula viene portata dal celebrante con la mano sinistra, come il pastorale, per consentirgli di segnarsi e benedire con la destra.\nLa ferula nell'arte cristiana.\nNell'arte bizantina, talvolta gli arcangeli Gabriele e Michele, per il loro ruolo di messaggeri divini, sono raffigurati con in pugno la ferula. Si tratta in questo caso del \"baculus viatorius,\" il lungo bastone che qualificava il messaggero dell'imperatore bizantino."}
{"id": "464799", "revid": "7142477", "url": "https://it.wikipedia.org/wiki?curid=464799", "title": "Italia 7 Gold", "text": ""}
{"id": "464803", "revid": "124595692", "url": "https://it.wikipedia.org/wiki?curid=464803", "title": "Ordinariato militare per l'Italia", "text": "L'ordinariato militare per l'Italia (\"OMI\") \u00e8 una circoscrizione personale della Chiesa cattolica, assimilata a una diocesi ed equiparata a un ufficio dello Stato; ha giurisdizione su tutti i militari delle forze armate italiane (Esercito, Marina militare, Aeronautica, Carabinieri, insieme alla Guardia di Finanza, in quanto corpo di polizia a ordinamento militare), sui loro familiari conviventi e sul personale civile in servizio presso le forze armate. \u00c8 retto dall'arcivescovo Santo Marcian\u00f2.\nStoria.\nPrima della nascita del Regno d'Italia, negli Stati preunitari in Italia la cura spirituale dei militari era affidata a cappellani militari facenti parte dell'organizzazione castrense.\nNel Regno Lombardo-Veneto, prima delle guerre del Risorgimento, era in vigore l'Ordinamento austriaco; nel 1803 la Repubblica Italiana napoleonica ripristin\u00f2 i cappellani militari nell'Esercito. \nNel Ducato di Parma e Piacenza dal 1816 il Reggimento di linea aveva un \"Cappellano Tenente\"; nel 1839 nel Granducato di Toscana vi erano tre cappellani; nello Stato della Chiesa l'ufficio di \"Cappellano Maggiore\" fu istituito da Papa Pio IX nel 1850; nel Regno delle Due Sicilie, fino al 1861, era il Re a nominare i cappellani e il Cappellano Maggiore aveva giurisdizione quasi episcopale.\nCon l'Unit\u00e0 d'Italia, il ruolo dei cappellani militari fu regolarmente introdotto nelle neonate forze armate unitarie, e nel 1865 l'organico del clero castrense del Regno d'Italia era di 189 cappellani.\nDopo la Presa di Roma le leggi italiane portarono a una progressiva, e nel 1878 definitiva, eliminazione dei cappellani.\nFu la circolare del 12 aprile 1915 firmata dal generale Luigi Cadorna, nell'imminenza dell'entrata dell'Italia nella Prima guerra mondiale, a reintrodurre i cappellani militari. In seguito a ci\u00f2, la Congregazione per i vescovi, con decreto del 1\u00ba giugno 1915 nomin\u00f2 il primo \"Vescovo di Campo\", ponendolo al vertice di tutti i cappellani militari d'Italia, Angelo Bartolomasi. Il governo italiano assegn\u00f2 al Vescovo castrense il grado di maggiore generale e ai cappellani quello di tenente.\nNel 1918 i cappellani militari erano 2.738: 1350 operanti al fronte, 742 dislocati negli ospedali territoriali, 18 nella riserva, 591 \u201caiuto-cappellani\u201d negli ospedali territoriali, 37 in Marina. Ben 435 cappellani militari furono insigniti di una Medaglia al valor militare; 110 sacerdoti seguirono i propri reparti nei campi di prigionia, ne morirono 93.\nAl termine del conflitto, mons. Bartolomasi chiese a ogni cappellano una relazione finale sulla propria attivit\u00e0. Di queste se ne conservano ancora 180, raccolte recentemente in un volume sul ruolo dei cappellani militari nel primo conflitto mondiale.\nGiovanni Minozzi, cappellano militare anche durante la guerra italo-turca, diede vita nel 1918 all'Opera Nazionale per il Mezzogiorno d'Italia, insieme al barnabita padre Giovanni Semeria, per ospitare i bambini orfani di guerra.\nNel 1922 il ruolo del cappellano militare fu nuovamente soppresso, a eccezione del servizio svolto per la raccolta delle salme dei caduti e la sistemazione dei cimiteri di guerra.\nIn seguito a trattative tra la Santa Sede e il governo italiano, il 6 marzo 1925 nacque l'Ordinariato militare per l'Italia, con Decreto della Congregazione per i vescovi e approvato dalla legge italiana n. 417 dell'11 marzo 1926, assegnando a esso il compito dell'Assistenza Spirituale nelle forze armate. I Patti lateranensi nel 1929 e la successiva legge n. 77 del 16 gennaio 1936 ribadirono il riconoscimento.\nDurante la Seconda guerra mondiale, furono numerosi i cappellani militari morti nell'esercizio del loro ministero sacerdotale e vari coloro che furono insigniti di onorificenze, e alcuni di essi furono coinvolti anche nella Resistenza, come Ettore Accorsi e Giuseppe Morosini.\nOltre a essi, cappellani come Giulio Facibeni e Carlo Gnocchi (proclamato Beato dalla Chiesa cattolica) si impegnarono in opere assistenziali per coloro i quali avevano subito i gravi segni della guerra.\nCon la nascita della Repubblica Italiana, l'Ordinariato fu assimilato dalla legislazione repubblicana inizialmente con la legge n. 1118 del 9 novembre 1955, recante modifiche alla legge 77/1936, poi con la legge n. 512 del 1\u00ba giugno 1961, con le sue successive modifiche, fino all'incorporamento nel vigente \"Codice dell'ordinamento militare\" del 2010, modificato ulteriormente nel 2012.\nNel 1986 Papa Giovanni Paolo II, con la Costituzione Apostolica \"Spirituali militum curae\", ha elevato le organizzazioni castrensi a peculiari circoscrizioni ecclesiastiche con statuti propri, assimilate a diocesi, con la possibilit\u00e0 di erigere un proprio seminario. In seguito a ci\u00f2, il 6 agosto 1987 la Santa Sede ha approvato gli statuti dell'Ordinariato militare italiano.\nDal 1996 al 1999 si \u00e8 tenuto il Primo Sinodo della Chiesa Ordinariato Militare. Nel 1998 \u00e8 stato fondato il seminario castrense, con sede a Roma.\nStruttura.\nIl clero dell'Ordinariato militare italiano \u00e8 arruolato nelle forze armate, e i sacerdoti sono equiparati agli ufficiali.\nPer meglio prestare il proprio servizio, l'Ordinariato italiano \u00e8 suddiviso oggi in sedici zone pastorali geografiche.\nLa giurisdizione ecclesiastica dell'Ordinariato riguarda territorio e persone; dall'Ordinariato dipende una struttura gerarchica che ricomprende anche il personale degli ospedali militari.\nL'Ordinario militare.\nL'Ordinariato \u00e8 guidato da un arcivescovo ordinario militare, designato dal papa e nominato con decreto del presidente della Repubblica, su proposta del presidente del Consiglio dei ministri e dei ministri della Difesa e dell'Interno.\nIl conferimento dell'ufficio di assistenza spirituale alle forze armate comporta che la provvista (ovvero l'atto di conferimento dell'ufficio) spettante, di solito, all'autorit\u00e0 ecclesiastica sia sostituita da un paritario diritto dello Stato poich\u00e9 l\"'ufficio\" in questione non pu\u00f2 essere considerato \"sic et simpliciter\" come \"ecclesiastico\", ma piuttosto \"ufficio dello Stato\", cui la pubblica autorit\u00e0 concede l'annessa potest\u00e0 giurisdizionale ecclesiastica.\nLa designazione dell'Ordinario avviene mediante una consultazione confidenziale tra Santa Sede (che propone nominativi) e il Governo italiano (che deve procedere alla nomina). In caso di disaccordo sul nome proposto, si procede a nuova designazione confidenziale finch\u00e9 non si raggiunge un accordo.\nL'attuale Ordinario militare \u00e8 Santo Marcian\u00f2, in carica dal 10 ottobre 2013.\nI Cappellani.\nL'Ordinario militare (che assume il grado militare di generale di corpo d'armata) \u00e8 assistito nella sua attivit\u00e0 da un Vicario generale (che sostituisce l'Ordinario nelle sue funzioni in via rappresentativa, lo coadiuva nell'azione, fa le sue veci in caso di impedimento o assenza; assume il grado di generale di divisione) e dagli Ispettori (con il grado di generale di brigata).\nA livello territoriale, le funzioni di assistenza spirituale sono svolte dai \"primi cappellani capi\" (con il grado di maggiore), dai \"cappellani capi\" (con il grado di capitano) e dai \"cappellani addetti\" (con il grado di tenente).\nI cappellani hanno giurisdizione di tipo parrocchiale.\nGradi militari.\nI gradi militari previsti sono:\nScuola Allievi Cappellani Militari.\nL'8 dicembre 1998 \u00e8 stato istituito il Seminario Maggiore dell'Ordinariato Militare per l'Italia, denominato \u201cScuola Allievi Cappellani Militari\u201d, dall'allora Ordinario militare Giuseppe Mani, che \u00e8 il seminario della diocesi castrense in cui dei giovani possono prepararsi a essere sacerdoti a servizio pieno dell'Ordinariato, incardinati in esso.\nEsistono cos\u00ec due categorie di cappellani militari: quelli che sono parte integrante dell'Ordinariato, essendo incardinati in esso, e quelli che prestano servizio nell'Ordinariato, restando per\u00f2 legati alle proprie diocesi di provenienza o agli istituti religiosi di cui fanno parte.\nIl Seminario, collocato all'interno della citt\u00e0 militare della Cecchignola, in Roma, e la cui struttura \u00e8 stata ricavata da alloggi ceduti dalla vicina Scuola del Genio, conobbe un notevole impulso grazie all'opera instancabile dell'Ordinario fondatore, che le diede l'assetto definitivo, tuttora perdurante. I primi allievi cappellani militari furono scelti grazie alle settimane vocazionali volute dall'Ordinario militare Giuseppe Mani. I primi due seminaristi furono Pasqualino Demitri, proveniente dai reparti speciali Folgore (187 Rgt.) e Michele Mastropaolo dall'Aeronautica militare.\nGli allievi cappellani militari sono equiparati agli allievi ufficiali delle forze armate e di polizia a ordinamento militare.\nDisciplina normativa.\nDal punto di vista canonico, l'ordinariato militare \u00e8 disciplinato dalla costituzione apostolica \"Spirituali militum curae\" del 21 aprile 1986 e dagli statuti propri, approvati dalla Santa Sede il 6 agosto 1987.\nDal punto di vista civile, il Decreto legislativo n. 66 del 15 marzo 2010, \"Codice dell'ordinamento militare\", modificato dal D.Lgs n. 20 del 24 febbraio 2012, disciplina anche lo stato giuridico, l'avanzamento di carriera e il trattamento economico dell'Ordinario, del Vicario generale, degli ispettori e dei cappellani militari.\nEsso ha recepito, e dunque abrogato, le precedenti leggi:\nPer decreto del 24 febbraio 1987 del Ministro dell'Interno, l'ordinariato militare italiano ha la qualifica di ente ecclesiastico civilmente riconosciuto.\nChiese dell'Ordinariato.\nAlle suddette chiese si aggiunge la Basilica di Santa Maria ad Martyres (Pantheon) della quale l'Ordinario militare \u00e8 preposto.\nUniformi.\nLe uniformi per i cappellani militari sono:\nComposizione e uso degli abiti talare e religioso.\nComposizione: per i sacerdoti diocesani l'abito talare \"romano\"; per i sacerdoti religiosi l'abito talare previsto dall'Ordine religioso di appartenenza. Vengono indossati con l'aggiunta, sul colletto, di due stellette a cinque punte: dorate, per l'arcivescovo ordinario militare per l'Italia, per il vicario generale militare e per gli ispettori; argentate: per i cappellani militari. Quando si indossa questo abito, \u00e8 possibile portare il copricapo militare di colore nero (basco) con applicato il fregio dei cappellani militari. \u00c8 possibile indossare, sopra gli abiti Talare o Religioso, il soprabito, il cappotto o il mantello ecclesiastici, su quest'ultimo vengono apposte stellette come per gli abiti talare o religioso.\nUso: vanno indossati sempre in alternativa al clergyman, salvo quanto previsto negli artt. 44-45. Possono essere inoltre indossati in qualsiasi situazione, per motivi liturgici.\nComposizione e uso del clergyman.\nComposizione: completo di colore, preferibilmente, nero oppure grigio-scuro (abito: giacca, pantaloni e camicia ecclesiastica dello stesso colore, calze e scarpe nere. Viene indossato con l'aggiunta del distintivo metallico (croce latina in argento, con sfondo interno smaltato di colore bleu e crocetta interna in argento), applicato sulla parte alta del bavero sinistro della giacca.\nUso: va indossato sempre in alternativa agli abiti talare o religioso, salvo quanto previsto negli artt. 44-45.\nComposizione e uso delle uniformi ordinaria e di servizio per i cappellani militari.\nComposizione: si identificano con gli stessi capi di vestiario previsti per gli ufficiali delle FF.AA. comprese mostrine, alamari o fiamme proprie della Forza armata, dell'Arma, del Corpo o del Reparto che amministra il cappellano militare. Vengono indossate con l'aggiunta del distintivo metallico (croce latina in argento, con sfondo interno smaltato di colore bleu e crocetta interna in argento), applicato sulla parte alta del bavero sinistro della giacca.\nUso: \u00e8 possibile indossarle durante l'orario di servizio, nei luoghi specificatamente militari e per motivi strettamente connessi con il servizio di cappellano militare. Rimane preminente quanto previsto negli artt. 42-43.\nComposizione e uso dell'uniforme da campagna.\nComposizione: si identifica con lo stesso capo di vestiario prescritto per il personale militare del Corpo, Arma, Reparto che amministra il cappellano militare. Viene indossata con l'aggiunta del distintivo in stoffa a stretch (Croce latina ricamata argento con sfondo interno ricamato di colore bleu, su campo esterno di colore verde, per le uniformi verdi o mimetiche, e di colore bleu per le uniformi bleu, con bordo perimetrale ricamato argento) applicato nella parte centrale sopra il petto sinistro.\nUso: va indossata quando si partecipa direttamente a esercitazioni, operazioni e missioni, in patria e all'estero, salvo quanto previsto negli artt. 42-43.\nComposizione e uso dell'uniforme da cerimonia.\nFa testo quanto stabilito negli artt. 42-43 circa l'utilizzo delle uniformi in abito talare e/o religioso e clergyman.\nFregi.\nDue rami di olivo con la croce latina al centro caricati della corona turrita, costituiscono il fregio dei cappellani militari. Tale insegna si porta soltanto sul basco. Sugli altri copricapo i Cappellani portano, sul fregio dell'unit\u00e0 presso cui prestano servizio, un tondino con impressa la croce."}
{"id": "464804", "revid": "547034", "url": "https://it.wikipedia.org/wiki?curid=464804", "title": "Cavalieri di bronzo", "text": "I , o Cavalieri di bronzo, sono dei personaggi dei manga e degli anime dell'universo fantastico de \"I Cavalieri dello zodiaco\" (\"Saint Seiya\" in originale), nato dal mangaka Masami Kurumada.\nRappresentano la casta pi\u00f9 bassa della scala gerarchica dei guerrieri al servizio della Dea Atena e come tutti gli altri vestono un'armatura (o Cloth) ispirata alle costellazioni; nel loro caso le loro armature sono di bronzo (chiamate in originale Bronze Cloths o Armature di bronzo nel doppiaggio televisivo italiano,) e si ispirano a costellazioni.\nCaratteristiche.\nI Bronze Saints, cos\u00ec come tutti gli altri guerrieri al servizio di Atena, vengono insigniti di tale rango prima della reincarnazione della Dea. Appartenendo alla casta pi\u00f9 bassa, i Bronze Saints possiedono un cosmo inferiore ai Silver Saints e ai Gold Saints. Nonostante ci\u00f2 possono infrangere la barriera del suono e le loro abilit\u00e0 di combattimento sono estremamente superiori a quelle di un umano normale. I candidati Bronze Saints sono affidati alla tutela di un maestro indicato dal Santuario (un Silver Saint o un Gold Saint) e quando ottengono la propria qualifica ricevono un Cloth in accordo al collegamento con la propria costellazione.\nPoich\u00e9 i Gold Saints sono spesso impegnati in importanti mansioni al di fuori del Santuario e vengono richiamati solo nei casi di estrema necessit\u00e0, sono i Silver Saints a compiere la maggior parte delle missioni e, molto spesso, sono affiancati proprio dagli stessi Bronze Saints.\nDifferentemente dai Silver Cloths o dai Gold Cloths, i Bronze Cloths sono molto meno resistenti, congelano a -150\u00a0\u00b0C, e coprono una piccola percentuale del corpo del Saint. Inoltre, insieme alla loro funzione di base difensiva, le armature di bronzo possiedono accessori speciali ed unici per ciascuna armatura, come le catene di Shun di Andromeda o il potere di rigenerazione del Cloth di Ikki della Fenice. Questi privilegi vengono dati esclusivamente ai Bronze Saint per permettere loro di aiutare meglio i Silver Saint (questo perch\u00e9 i Silver sono dotati di poteri sufficienti per non aver bisogno di accessori speciali).\nBronze Saints ufficiali.\nSul numero dei Bronze Saints esiste un'enorme confusione, dovuta alle varie opere che vanno apertamente in contraddizione tra loro. Ufficialmente, secondo quanto dichiarato nell'enciclopedia Taizen, esistono 48 Bronze Saints. Dal manga classico(e anime classico), vengono indicati come appartenenti a Bronze Saints le costellazioni di: Pegaso, Dragone, Cigno, Andromeda, Fenice, Unicorno, Lupo, Orsa Maggiore, Idra Femmina, Leone Minore e Camaleonte. Kurumada ha poi indicato come di bronzo anche l'armatura del Bulino, apparsa nell'enciclopedia Taizen.\nJabu dell'Unicorno.\n, o pi\u00f9 semplicemente Asher nel doppiaggio televisivo italiano, \u00e8 il Bronze Saint appartenente alla costellazione dell'Unicorno. Fisicamente molto simile a Seiya, con il quale \u00e8 sempre in conflitto, Jabu \u00e8 un ragazzo dai capelli neri (biondi nell'anime) e, come rivelato nell'enciclopedia Taizen, \u00e8 innamorato di Saori Kido. \u00c8 uno degli orfani cresciuti da Mitsumasa Kido (nel manga, invece, \u00e8 uno dei suoi 100 figli) ed \u00e8 stato inviato ad Orano, in Algeria, per ottenere il Bronze Cloth dell'Unicorno. Riuscito nell'impresa fa ritorno in Giappone per partecipare alle Galaxian Wars, torneo indetto da Saori per eleggere il nuovo Gold Saint del Sagittario. Dopo aver sconfitto Ban del Leone Minore, Jabu combatte contro Shun di Andromeda, da cui viene messo in serie difficolt\u00e0. Lo scontro, tuttavia, viene interrotto da Ikki che, con grande facilit\u00e0, riesce a sconfiggere Jabu. Successivamente fa sporadiche apparizioni nel corso della serie, difendendo Saori prima al Grande Tempio (quando la fanciulla rimane ferita dalla freccia di Tramy) e successivamente, ma solo nell'anime, da Syd. Durante la guerra contro Ade, invece, protegge Seika, sorella di Seiya.\nL'unica tecnica di Jabu \u00e8 l' (\"Galoppo dell'Unicorno\" nella traduzione del manga di Granata Press e \"Criniera dell'Unicorno\" nel doppiaggio italiano dell'anime), ma il Bronze Saint la utilizza pochissime volte nel corso della serie. Nell'anime consiste in una potente ginocchiata scagliata mentre Asher si lancia in avanti, in modo da trasferire nel colpo tutto il suo slancio. Nel manga, invece, la tecnica \u00e8 leggermente diversa e viene lanciata con una serie di calci dall'alto.\nCome tutti i Saint di Atena anche Jabu indossa un Cloth (o Sacra Armatura), pi\u00f9 precisamente il Bronze Cloth (o Armatura di bronzo) dell'Unicorno, che rappresenta proprio l'omonimo animale mitologico. La versione manga ha l'elmo a diadema, tenuto sul posto solo da tre sottili fascette metalliche che si avvolgono attorno al cranio. Nell'anime, invece, l'elmo \u00e8 a casco, ovvero copre per intero la nuca, il cranio, la fronte e le tempie, arrivando fino ai bordi della mascella ma lasciando del tutto scoperto il viso e il mento.\nOltre alla serie principale, Jabu compare nel , nei manga \"Episode G Assassin\" e \"\" e nell'anime \"Saint Seiya \u03a9\". In quest'ultima serie abbandona l'investitura, ritirandosi a vita privata in un ranch. Successivamente ritorna a combattere e, per l'occasione, diventa uno Steel Saint, indossando un'armatura d'acciaio personalizzata, dalle forme simili a quelle originali della sua corazza di bronzo.\nIl suo nome originale in giapponese significa \"guerriero sleale\" o anche \"cucciolotto\".\nBan del Leone Minore.\n , o pi\u00f9 semplicemente Ban nel doppiaggio televisivo italiano, \u00e8 il Bronze Saint appartenente alla costellazione del Leone Minore. Di corporatura robusta e muscolosa e di carattere taciturno (nel manga parla in una sola vignetta), Ban \u00e8 uno degli orfani cresciuti da Mitsumasa Kido (nel manga, invece, \u00e8 uno dei suoi 100 figli) ed \u00e8 stato inviato alle falde del monte Kilimangiaro, in Tanzania, per ottenere il Bronze Cloth del Leone Minore. Riuscito nell'impresa fa ritorno in Giappone per partecipare alle Galaxian Wars, torneo indetto da Saori Kido per eleggere il nuovo Gold Saint del Sagittario. Nonostante le aspettative su di lui viene sconfitto facilmente da Jabu dell'Unicorno. Successivamente fa sporadiche apparizioni nel corso della serie, difendendo Saori prima al Grande Tempio (quando la fanciulla rimane ferita dalla freccia di Tramy) e successivamente, ma solo nell'anime, da Syd. Durante la guerra contro Ade, invece, protegge Seika, sorella di Seiya.\nL'unica tecnica di Ban \u00e8 il , che consiste nel lanciarsi contro l'avversario e stringergli il collo con le ginocchia, fino a fargli perdere conoscenza. Come tutti i Saint di Atena anche Ban indossa un Cloth (o Sacra Armatura), pi\u00f9 precisamente il Bronze Cloth (o Armatura di bronzo) del Leone Minore, che rappresenta proprio l'omonimo animale. La versione manga ha un diadema molto piccolo, con una fibbia simile a quella di Shun di Andromeda e due protezioni rotonde per le orecchie. Nella versione anime, invece, l'elmo \u00e8 di maggiori dimensioni e rappresenta la testa del leone, il cui muso, occhi e naso proteggono la fronte e parte del cranio, mentre le zanne scendono accanto agli occhi.\nOltre alla serie principale, Ban compare anche nel manga \"\" e nell'anime \"Saint Seiya \u03a9\". In quest'ultima serie rinuncia al suo Bronze Cloth (che viene ereditato da Souma) e, insieme a Nachi, diventa l'istruttore dei nuovi Steel Saint. Successivamente diventa lui stesso uno Steel Saint, indossando un'armatura d'acciaio personalizzata, dalle forme simili a quelle originali della sua corazza di bronzo.\nIl suo nome in giapponese significa \"barbaro\".\nIchi dell'Idra.\n, o pi\u00f9 semplicemente Aspides nel doppiaggio televisivo italiano, \u00e8 il Bronze Saint appartenente alla costellazione dell'Idra. Dall'aspetto, la voce e i comportamenti sgraziati e viscidi, Ichi \u00e8 un personaggio molto inquietante: una sua caratteristica peculiare, infatti, \u00e8 quella di avere i bulbi oculari completamente neri e ci\u00f2 rende praticamente indistinguibili sia l'iride che la pupilla. \u00c8 uno degli orfani cresciuti da Mitsumasa Kido (nel manga, invece, \u00e8 uno dei suoi 100 figli) ed \u00e8 stato inviato in Finlandia per ottenere il Bronze Cloth dell'Idra. Riuscito nell'impresa fa ritorno in Giappone per partecipare alle Galaxian Wars, torneo indetto da Saori Kido per eleggere il nuovo Gold Saint del Sagittario. Nonostante le sue zanne avvelenate, Ichi viene facilmente sconfitto da Hyoga con la \"Diamond Dust\". Successivamente fa sporadiche apparizioni nel corso della serie, difendendo Saori prima al Grande Tempio (quando la fanciulla rimane ferita dalla freccia di Tramy) e successivamente, ma solo nell'anime, da Syd. Durante la guerra contro Ade, invece, protegge Seika, sorella di Seiya.\nL'unica tecnica di Ichi \u00e8 il (\"Zanne Avvelenate\" nella traduzione italiana del manga di Granata Press e Zanne Velenose nel doppiaggio italiano dell'anime), con cui utilizza gli artigli della sua armatura, intrisi di un veleno mortale che agisce in pochi minuti. Gli artigli fuoriescono dal dorso delle mani e anche dalle ginocchiere dell'armatura e hanno la capacit\u00e0 di rigenerarsi quasi subito e all'infinito. Come tutti i Saint di Atena anche Ichi indossa un Cloth (o Sacra Armatura), pi\u00f9 precisamente il Bronze Cloth (o Armatura di bronzo) dell'Idra, che rappresenta proprio l'omonimo animale mitologico.\nOltre alla serie principale, Ichi compare anche nei manga \"\" e \"Episode G Assassin\" e nell'anime \"Saint Seiya \u03a9\". In quest'ultima serie tradisce Atena e si unisce temporaneamente a Mars, che gli affida il Silver Cloht dell'Idra Maschio. Diventato un Silver Saint, Ichi aumenta il suo bagaglio di tecniche, come il (attacco simile al Mellow Poison che paralizza i nemici), l' (ovvero un calcio dall'alto) e l'. Quest'ultima, per\u00f2, non viene mostrata nella serie, poich\u00e9 Ichi viene sconfitto da Kouga prima ancora di usarla. Dopo questa sconfitta, pentitosi per le sue azioni malvagie, Ichi si schiera nuovamente dalla parte di Atena, abbandona il Silver Cloth dell'Idra Maschio per tornare al suo Bronze Cloth classico.\nGeki dell'Orsa.\n , o pi\u00f9 semplicemente Gerki nel doppiaggio televisivo italiano, \u00e8 il Bronze Saint appartenente alla costellazione dell'Orsa Maggiore. \u00c8 uno degli orfani cresciuti da Mitsumasa Kido (nel manga, invece, \u00e8 uno dei suoi 100 figli) ed \u00e8 stato inviato in Canada, nei pressi delle Montagne Rocciose, per ottenere il Bronze Cloth dell'Orsa. Riuscito nell'impresa fa ritorno in Giappone per partecipare alle Galaxian Wars, torneo indetto da Saori Kido per eleggere il nuovo Gold Saint del Sagittario. Di grande corporatura e di carattere arrogante, Geki viene sorteggiato per combattere contro Seiya. Inizialmente sembra prevalere grazie alla sua grande forza e alla sua stretta micidiale, ma Seiya riesce a bruciare maggiormente il suo cosmo e a sconfiggerlo. Successivamente fa sporadiche apparizioni nel corso della serie, difendendo Saori prima al Grande Tempio (quando la fanciulla rimane ferita dalla freccia di Tramy) e successivamente, ma solo nell'anime, da Syd. Durante la guerra contro Ade, invece, protegge Seika, sorella di Seiya.\nL'unica tecnica di Geki \u00e8 il (\"Stretta dell'Orsa\" del doppiaggio italiano dell'anime), basata unicamente sulla forza fisica. Questa tecnica consiste nell'afferrare con le mani l'avversario, generalmente per il collo, per poi strangolarlo o stritolarlo. La forza della stretta \u00e8 tale da permettere a Geki di uccidere senza sforzo gli orsi selvaggi e pu\u00f2 esercitare una pressione massima di 3000\u00a0kg (1900\u00a0kg nell'enciclopedia Taizen). Come tutti i Saint di Atena anche Geki indossa un Cloth (o Sacra Armatura), pi\u00f9 precisamente il Bronze Cloth (o Armatura di bronzo) dell'Orsa Maggiore, che rappresenta proprio l'omonimo animale appoggiato a terra con tutte le quattro zampe.\nOltre alla serie principale, Geki compare anche nel manga \"\" e nell'anime \"Saint Seiya \u03a9\". In quest'ultima serie si \u00e8 ritirato dal ruolo di Bronze Saint ed \u00e8 diventato istruttore della Palestra, la scuola per i futuri Saint di Atena. Successivamente diventa uno Steel Saint, indossando un'armatura d'acciaio personalizzata, dalle forme simili a quelle originali della sua corazza di bronzo.\nIl suo nome originale in giapponese significa \"violento\" o \"feroce\". \nNachi del Lupo.\n , o pi\u00f9 semplicemente Black nel doppiaggio televisivo italiano, \u00e8 il Bronze Saint appartenente alla costellazione del Lupo. \u00c8 uno degli orfani cresciuti da Mitsumasa Kido (nel manga, invece, \u00e8 uno dei suoi 100 figli) ed \u00e8 stato inviato a Boni Hills, in Liberia, per ottenere il Bronze Cloth del Lupp. Riuscito nell'impresa fa ritorno in Giappone per partecipare alle Galaxian Wars, torneo indetto da Saori Kido per eleggere il nuovo Gold Saint del Sagittario. Durante il torneo, tuttavia, viene sconfitto con un solo colpo (il \"Phoenix Genmaken\") da Ikki, arrivato al Colosseo Grado per rubare il Gold Cloth del Sagittario. Successivamente fa sporadiche apparizioni nel corso della serie, difendendo Saori prima al Grande Tempio (quando la fanciulla rimane ferita dalla freccia di Tramy) e successivamente, ma solo nell'anime, da Syd. Durante la guerra contro Ade, invece, protegge Seika, sorella di Seiya.\nL'unica tecnica di Nachi \u00e8 il . Lo si intravede in pochissime occasioni, ad esempio durante la battaglia tra i Bronze Saint e i soldati semplici del Grande Tempio, e consiste nel colpire l'avversario con un pugno alla velocit\u00e0 del suono. Nell'enciclopedia Taizen viene specificato che questo colpo ha la caratteristica di lacerare ci\u00f2 che colpisce (proprio come le zanne di un lupo). Come tutti i Saint di Atena anche Nachi indossa un Cloth (o Sacra Armatura), pi\u00f9 precisamente il Bronze Cloth (o Armatura di bronzo) dell'Lupo, che rappresenta proprio l'omonimo animale appoggiato a terra con tutte le quattro zampe.\nOltre alla serie principale, Ban compare anche nel manga \"\" e nell'anime \"Saint Seiya \u03a9\". In quest'ultima serie rinuncia al suo Bronze Cloth (che viene ereditato da Haruto) e, insieme a Ban, diventa l'istruttore dei nuovi Steel Saint. Successivamente diventa lui stesso uno Steel Saint, indossando un'armatura d'acciaio personalizzata, dalle forme simili a quelle originali della sua corazza di bronzo. \nJune del Camaleonte.\n, o pi\u00f9 semplicemente Nemes nel doppiaggio televisivo italiano, \u00e8 la Bronze Saint appartenente alla costellazione del Camaleonte. Insieme a Shun, del quale \u00e8 innamorata, fa parte del ristretto gruppo di allievi di Dedalus di Cefeo, il Silver Saint dell'isola di Andromeda, localizzata al largo della Somalia nell'Oceano Indiano. Dopo la morte di Dedalus per mano di Aphrodite dei Pesci, Nemes si reca in Giappone, ponendosi davanti a Shun con la sua frusta. Toltasi la maschera dal viso, June supplica Shun di non partire per il Grande Tempio, ricevendo, purtroppo, una risposta negativa. Svenuta, June viene successivamente lasciata a riposare a Villa Kido, mentre Shun parte per il Grande Tempio insieme a Saori e ai suoi compagni.\nNell'adattamento anime realizzato negli anni ottanta le vicende che riguardano June sono state leggermente modificate. Lei e Shun non sono stati allenati da Dedalus (che non esiste nell'anime), ma da Albione, ucciso da Milo dello Scorpione con l'aiuto di Aphorodite. Prima della partenza di Shun al Grande Tempio, Nemes lo attacca con la sua frusta, bloccandolo al polso ed affermando di essere pronta a tutto pur di fermarlo. Costretto a reagire, Shun atterra June, facendole cadere sia frusta che maschera. La ragazza scoppia in lacrime e chiede a Shun di non partire, quando all'improvviso i due vengono interrotti da Reda, Spica (altri due allievi di Albione e creati appositi mante per l'anime). Dopo che Shun riesce ad avere la meglio sui due nemici, June viene affidata alle cure degli Steel Saint, per poi scomparire del tutto dalla serie.\nJune \u00e8 una dei pochi Saint a non possedere apparentemente un vero e proprio colpo segreto. Per lottare, infatti, utilizza esclusivamente la sua frusta. Come tutti i Saint di Atena anche June indossa un Cloth (o Sacra Armatura), pi\u00f9 precisamente il Bronze Cloth (o Armatura di bronzo) del Camaleonte, che rappresenta proprio l'omonimo animale acquattato a terra. Il blocco centrale forma il grosso del corpo, mentre la frusta fa da coda.\nNella prima pubblicazione del manga sul mensile \"Weekly Shonen Jump\", alla sua prima apparizione, June \u00e8 praticamente nuda sotto l'armatura. La corazza lascia scoperti i fianchi, e la donna non indossa pantaloni ed ha le gambe del tutto scoperte. La cosa venne evidentemente ritenuta eccessiva e modificata nella versione a volume, con un paio di pantaloni scuri e l'armatura integrale sui fianchi.\nIl nome \"June\" viene dall'inglese \"Giugno\", che deriva a sua volta dal nome della Dea romana \"Giunone\". L'uso di questo nome ha una storia particolare, quando Kurumada era agli inizi con \"Saint Seiya\", diede un'intervista ad un magazine chiamato \"June\" e venne chiesto allo stesso autore se in \"Saint Seiya\" sarebbe stato possibile far comparire un personaggio con il nome del magazine. E a quanto pare la richiesta fu accolta.\nSaint del Bulino.\nNella serie classica non compare nessun Bronze Saint appartenente alla costellazione del Bulino. Il Bronze Cloth del Bulino, infatti, esordisce nell'enciclopedia Taizen. L'armatura \u00e8 dotata di alcuni attrezzi, che, pur non essendo sempre indispensabili, facilitano la creazione/riparazione delle armature. L'unica immagine esistente di questa armatura la mostra sotto forma di totem, che rappresenta un uomo a mezzo busto.\nDohko e Shion.\nAll'inizio del manga \"Next Dimension\" viene rivelato che Shion e Dohko erano originariamente dei Bronze Saints prima di essere promossi a Gold Saint dell'Ariete e della Bilancia allo scoppiare della guerra sacra contro il dio Hades nel diciottesimo secolo.\nKnights of the Zodiac Netflix.\nI Bronze Saint appaiono anche nella serie in CGI Original Netflix Knights of the Zodiac basata sul manga e anime classico.\nBronze Saints apparsi in altre opere.\n\"The Lost Canvas\".\nBronze Saint non Canonici."}
{"id": "464806", "revid": "88740", "url": "https://it.wikipedia.org/wiki?curid=464806", "title": "Spaventapasseri", "text": "Uno spaventapasseri o spauracchio \u00e8 un dispositivo, tradizionalmente un manichino, messo nei campi o nei giardini per spaventare gli uccelli come ad esempio corvi e passeri (da cui viene il nome) e dissuaderli dal rovinare il raccolto; in realt\u00e0 soprattutto le varie specie di corvidi, che sono fra gli uccelli pi\u00f9 intelligenti, sono in grado di capire gi\u00e0 dopo alcune ore che non si tratta di una vera persona, e quindi lo utilizzano come trespolo. Solitamente \u00e8 composto da un fantoccio di pezza o vimini montato su due sbarre di legno messe a croce, abbigliato con vecchi abiti e un cappello di paglia, per simulare una presenza umana.\nOrigini.\nLo spaventapasseri \u00e8 utilizzato dagli agricoltori di tutto il mondo fin dall'antichit\u00e0. A titolo d'esempio nella Roma classica si adoperavano statuette del nume tutelare Priapo per tenere lontani gli uccelli, come ricorda il poeta del I secolo a.C. Tibullo: \nTipologie di spaventapasseri.\nGli spaventapasseri appartengono alla categoria dei \"dissuasori ottici\" per il controllo degli uccelli. Oltre al classico fantoccio, vi sono altri tipi di dispositivi detti \"spaventapasseri\". Ad esempio si possono attaccare delle foto di rapaci su aquiloni in modo da spaventare gli altri uccelli che ne sono prede. Per i giardini, vi \u00e8 il commercio di modelli tridimensionali che rappresentano gatti, gufi o serpenti. L'esposizione di corpi d'uccello in una postura insolita pu\u00f2 essere efficace. Lo spaventapasseri di Markgren consiste in due enormi occhi disegnati su un pallone gonfiato con elio. Si usano anche i nastri riflettenti, composti da materiale plastico che riflette la luce del sole. Anche delle luci stroboscopiche possono allontanare gli uccelli per un certo tempo, ma una volta abituatisi non serviranno pi\u00f9.\nAumentare l'efficienza.\nPer accrescere l'efficienza conviene cambiare di posto lo spaventapasseri. Se il modello viene spostato regolarmente, per esempio con il vento, risulta pi\u00f9 efficace. Se allo spostamento \u00e8 associato un rumore, l'effetto sar\u00e0 ancora migliore. Inoltre, spesso uno spaventapasseri avente la postura da cacciatore \u00e8 pi\u00f9 efficace che con la classica postura a \"T\".\nLo spaventapasseri nella cultura di massa.\nLo spaventapasseri occupa un posto speciale nella cultura popolare in tutto il mondo. La parola pu\u00f2 anche definire una persona brutta o mal vestita, o un oggetto o una persona di aspetto spaventoso."}
{"id": "464811", "revid": "550667", "url": "https://it.wikipedia.org/wiki?curid=464811", "title": "Panthera leo leo", "text": "Il leone dell'Atlante o leone berbero (\"Panthera leo leo\", ()) \u00e8 una sottospecie di leone (\"Panthera leo\"), originaria del Nordafrica ed attualmente estinta in natura.\nL'ultimo esemplare selvatico, di cui si abbia notizia, fu abbattuto nel 1942 in Marocco, presso il passo montano di Tizi n'Tichka, nell'Atlante marocchino. Si ritiene possibile che alcuni esemplari, di vario grado di ibridazione, sopravvivano ancora in cattivit\u00e0 come nel caso dei leoni dello zoo di T\u00e9mara, una citt\u00e0 marocchina nelle vicinanze di Rabat. Un raro esemplare di leone berbero tassidermizzato, preso nell'anno 1812, \u00e8 conservato nel museo di Storia Naturale dell'Universit\u00e0 di Pavia. Sulla base di questa ipotesi sono stati creati progetti quali il \"North African Barbary Lion and the Atlas Lion Project\" (varato nel 1978) che studiano la possibilit\u00e0 di reintroduzione del leone berbero in natura tramite riproduzione selettiva degli esemplari in cattivit\u00e0.\nCaratteristiche fisiche ed etologia.\nIl leone dell'Atlante era per dimensioni la sottospecie pi\u00f9 grande dopo il leone delle caverne e quello americano, diffusi, rispettivamente in Eurasia e in America, durante il Pleistocene.\nI maschi avevano un peso compreso tra i 272 e i 300 chilogrammi per una lunghezza media di 3,50 m; dimensioni comparabili con la tigre siberiana. Un leone dell'Atlante ucciso in Algeria nel 1840 era cos\u00ec pesante che tre uomini insieme non riuscirono a spostarlo. Atlante, un leone proveniente dall'omonimo monte tenuto in cattivit\u00e0 dal sovrano del Baroda (India) nel 1899 venne descritto come \"molto superiore per dimensioni e coraggio ai leoni dalla criniera nera del Sud-Africa\", \"l'incarnazione del massimo potere e di muscoli adamantini\" ed \u00e8 scritto che appariva pi\u00f9 possente del suo rivale, un enorme tigre del Bengala di nome Simla con cui fu costretto a combattere. Lo scontro, comunque, vide poi trionfare la tigre. Maitland, un colonnello inglese che aveva cacciato a lungo in Sud-Africa, rimase scioccato alla vista di Atlante che descrisse come \"un mostro, cos\u00ec grosso da poter uccidere un elefante e mangiarselo con le zanne e tutto\".\nUn tratto che ha reso famoso il leone dell'Atlante, oltre alle dimensioni, \u00e8 la sua criniera. Aveva una criniera molto folta e di colore scuro (spesso nero) che ricopriva tutto il collo e il petto e scendeva per lo stomaco per arrivare fino all'inguine, quasi alle gambe. Solamente i leoni del Capo e i leoni asiatici erano noti per avere criniere tanto sviluppate. Prima che la biologia dei leoni fosse studiata con maggiore accuratezza, si \u00e8 ritenuta che la folta criniera fosse una caratteristica distintiva della sottospecie. Si \u00e8 scoperto in seguito che non \u00e8 cos\u00ec. Lo sviluppo o meno della criniera di un leone \u00e8 determinato da diversi fattori tra i quali il livello di testosterone e la temperatura ambientale. Qualsiasi sottospecie di leone pu\u00f2 sviluppare una criniera pi\u00f9 folta del normale se vive in condizioni ambientali fredde come dimostrano i leoni tenuti in cattivit\u00e0 in luoghi dal clima umido o freddo. Di conseguenza, se il leone dell'Atlante aveva una folta criniera era solo perch\u00e9 viveva sulle montagne dove la temperatura \u00e8 assai pi\u00f9 bassa rispetto alle savane. Lo dimostra anche come, a giudicare dalle illustrazioni sui bassorilievi e sui vasi, i leoni che vivevano in Egitto pur appartenendo alla stessa sottospecie non presentavano una criniera cos\u00ec folta.\nIn base agli studi di filogenetica molecolare l'antenato comune dei leoni africani e asiatici \u00e8 vissuto tra i 200.000 e i 55.000 anni fa e quindi la separazione genetica tra le sottospecie africane \u00e8 avvenuta in questo arco temporale ovvero tra la fine del Pleistocene medio e l'inizio dell'ultima glaciazione. Il leone berbero come sottospecie distinta si \u00e8 evoluto pi\u00f9 recentemente non pi\u00f9 tardi di 100.000 anni fa.\nL'areale del leone berbero era piuttosto ampio comprendendo tutta la fascia costiera settentrionale dell'Africa e, in particolare, il Maghreb dal Marocco alla Libia. In misura minore era diffuso anche in Egitto.\nLa gran parte delle zone di caccia del leone dell'Atlante sono ora desertiche o semi-desertiche, ma tutta la regione sahariana ha subito nelle ultime centinaia di migliaia di anni delle intense variazioni climatiche hanno visto l'alternarsi di fasi in cui la desertificazione era maggiore di quella attuale.\nSi ritiene che lo stile di predazione fosse simile a quello degli altri felidi (ovvero dopo aver preso tra le fauci il collo della vittima). Tra le prede abituali vi erano la capra berbera, il cervo berbero, l'asino selvatico africano, il cinghiale, la giraffa, il cammello, il dromedario e diverse specie di antilopi, gazzelle e orice. Prima che si estinguesse, l'elefante nordafricano poteva essere una potenziale preda, probabilmente gli esemplari giovani (come succede con gli altri leoni ed elefanti nel centro-sud dell'Africa) se non addirittura gli adulti visto che le cronache romane riportano che tali pachidermi erano pi\u00f9 piccoli degli elefanti indiani (e quindi dei pi\u00f9 noti e ancora viventi elefanti africani della savana) e quindi potenzialmente vulnerabili agli attacchi di un gruppo di leoni di grandi dimensioni. In Egitto, altra selvaggina diffusa era l'ippopotamo, anch'esso predato nelle altre zone dell'Africa dai leoni locali.\nPer catturare questi animali il leone dell'Atlante doveva competere con l'orso dell'Atlante e il leopardo dell'Atlante che sono ugualmente scomparsi (il primo) o in via di estinzione (il secondo) dall'Africa settentrionale.\nAl pari degli altri leoni, era un animale sociale che viveva in branchi composti da numerose femmine e i loro piccoli, custoditi dai maschi molto pi\u00f9 grandi e pi\u00f9 forti che avrebbero garantito la sicurezza del gruppo. Negli anni in cui la sottospecie si avviava verso l'estinzione, i leoni vennero avvistati in gruppi sempre pi\u00f9 piccoli, spesso solitari o in coppia.\nDeclino ed estinzione in natura.\nA partire dalla met\u00e0 del III millennio a.C., il Sahara, fino ad allora occupato da una savana simile a quella dell'Africa orientale, cominci\u00f2 ad assumere l'odierna conformazione. Insieme alle piante sparirono anche i grandi erbivori, e con loro i carnivori che li cacciavano. L'areale del leone berbero si ridusse progressivamente a tre zone distinte, separate dal deserto: la catena montuosa dell'Atlante e la Tripolitania, il massiccio del Tassili n'Ajjer e la Nubia.\nIl primo luogo in cui l'animale si estinse fu il delta del Nilo.\nIl leone era considerato sacro alla dea Sekhmet e questo evitava la caccia indiscriminata (solo il faraone, ritenuto un dio, poteva cacciare i leoni). Anche altri popoli nordafricani lo consideravano un animale sacro per le sue forza e ferocia. A mano a mano che la loro civilt\u00e0 si estendeva lungo il corso del fiume, i leoni arretravano.\nPer tutto il periodo romano, il leone nord-africano venne importato in migliaia di esemplari all'anno e utilizzato estensivamente nei combattimenti circensi contro altre fiere.\nLa vasta opera di cattura in epoca romana caus\u00f2 una prima drastica diminuzione nella popolazione. Dopo un periodo di ripresa a seguito della caduta dell'impero romano, l'espansione araba nel Nord Africa comport\u00f2 un nuovo declino del leone.\nCon l'aumento della presenza antropica e la riduzione dell'habitat, la scarsit\u00e0 delle prede spinse il leone dell'Atlante a spostare la sua attenzione verso gli animali domestici come asini, capre e dromedari contribuendo in questo modo alla sua persecuzione.\nCon l'introduzione delle armi da fuoco, il leone berbero - oramai notevolmente ridotto - si estinse nel XVIII secolo in Libia, e a met\u00e0 del XIX secolo nella Nubia e nel Tassili. Nel 1891 scomparve dalla Tunisia e nel 1893 dall'Algeria. Oramai presente solo in aree ridotte del Marocco, alcuni esemplari vennero rinchiusi nei giardini zoologici per evitare un'estinzione che gi\u00e0 si avvertiva imminente.\nNel 1922, la Casa Reale del Marocco rinchiuse nel serraglio reale di Rabat un branco di leoni dell'Atlante, i cui discendenti furono ceduti nel 1973 al neocostituito zoo di T\u00e9mara.\nL'ultimo esemplare in libert\u00e0 fu probabilmente il maschio abbattuto nel 1942, anche se avvistamenti non confermati si susseguirono per tutti gli anni quaranta. Secondo alcuni locali, il leone dell'Atlante avrebbe resistito addirittura fino agli anni sessanta quando fu definitivamente annientato dai bombardamenti durante la guerra tra Francia e Algeria.\nReperti conservati.\nUn esemplare tassidermizzato di un giovane maschio, con la caratteristica criniera non ancora sviluppata, \u00e8 esposto presso il Museo di storia naturale dell'Universit\u00e0 di Pisa. La tassidermizzazione di questo reperto risale all'Ottocento e, curiosamente, presenta un \"errore\": infatti, malgrado i leoni abbiano le pupille rotonde, l'esemplare \u00e8 stato preparato con occhi dalle pupille verticali (simili a quelle dei gatti).\nPossibili esemplari in cattivit\u00e0.\nTra la fine del XIX secolo e i primi anni del XX secolo, molti esemplari di leoni dell'Atlante furono catturati per essere esibiti in giardini zoologici e circhi itineranti.\nEsemplari in cattivit\u00e0 ritenuti purosangue furono il leone di nome \"Sultan\" che visse nello zoo di Londra fino al 1896, e i leoni dello zoo di Lipsia (\"Edwards, 1996\").\nEsemplari considerati apparentati con i leoni dell'Atlante sono quelli conservati nel giardino zoologico di T\u00e9mara presso Rabat. Questi animali sono i diretti discendenti dei leoni del serraglio del sultano Mohammed V del Marocco che sono stati identificati recentemente come ibridi di leone berbero tramite l'analisi comparata del DNA mitocondriale con quella degli esemplari imbalsamati (\"Barnett, 2006\"). Tra il 1953 e il 1955, durante l'esilio del sovrano, diciotto leoni del serraglio furono trasferiti dal palazzo reale di Rabat a Mekn\u00e8s per poi ritornare a Rabat con il reinsediamento di Mohammed. Nel 1973 fu creato lo zoo di T\u00e9mara a cui vennero ceduti tutti i leoni reali. Gli esemplari attuali sono entrati a far parte di un progetto di ripristino e reintroduzione della sottospecie.\nAltri dodici leoni discendenti da quelli appartenuti al re marocchino si trovano al Port Lympne Wild Animal Park, uno zoo inglese presso Ashford, nel Kent.\nDegni di menzione sono altri undici esemplari dello zoo di Addis Abeba discendenti dai leoni del serraglio dell'imperatore etiope Haile Selassie I. Oltre a diversi circhi e al parco nazionale Kruger del Sudafrica, altri giardini zoologici che affermano di possedere esemplari o ibridi della sottospecie sono: \"Big Cat Rescue\" di Tampa (Florida); lo zoo di Neuwied (Germania); lo zoo di Madrid; il \"Longleat Safari Park\" di Wiltshire (Inghilterra); \"Parc de la t\u00eate d'Or\" di Lione; gli \"Zion Wildlife Gardens\" (un parco in Nuova Zelanda contenente 4 specie di felidi a rischio di estinzione tra cui il leone berbero)\nIdentificazione genetica della sottospecie.\nIn passato si \u00e8 ritenuto che le differenze nella morfologia della criniera potessero essere usate come tratto discriminante nella definizione di sottospecie del \"Panthera leo\", come il leone berbero. In seguito, venne dimostrato, tuttavia, che il colore e le dimensioni della criniera sono influenzate da numerosi fattori ambientali, come la temperatura.. In particolare, le temperature fredde di alcuni zoo europei e nordamericani contribuiscono allo sviluppo di grandi criniere.\nNel 2005, \u00e8 stata compiuta una analisi comparata del DNA mitocondriale su campioni di tessuto organico prelevati da 1 gatto domestico e 25 esemplari - viventi e imbalsamati - di tredici sottospecie diverse di tigre e leone (comprese le ossa fossili di due esemplari di \"Panthera leo spelaea\"). La determinazione delle distanze genetiche delle sequenze di citocromo b (che \u00e8 contenuto nel complesso ubiquinolo-citocromo c reduttasi) ha permesso di ricostruire l'albero filogenetico degli esemplari studiati e di distinguere cinque macrocladi: tigri, leopardi, leoni delle caverne (\"Panthera leo spelaea\"), leoni sub-sahariani (\"Panthera leo senegalensis\"), e leoni berberi-asiatici (\"Panthera leo persica\" e \"Panthera leo leo\") confermando la parentela genetica tra leone berbero e leone asiatico e la sua distanza da quello sub-sahariano (\"Burger, 2006\").\nLa separazione tra il clade sub-sahariano e quello berbero-asiatico si \u00e8 realizzata tra i 203.000 e 74.000 anni fa (\"Burger et alii, 2004\"); quella tra leone berbero e leone asiatico si stima ancora pi\u00f9 recente, e conseguente alle variazioni climatiche e ambientali intervenute in Nord Africa nel corso dell'ultima glaciazione w\u00fcrmiana (\"Burger, 2006\"). Lo studio ha dimostrato che gli esemplari dello zoo di Neuwied sono particolarmente distanti a livello genetico dal leone sub-sahariano, e, di conseguenza, \u00e8 molto probabile che possano essere discendenti del leone berbero per la linea di discendenza materna (\"Burger, 2006\").\nUn'altra analisi del DNA mitocondriale pubblicata nel 2006 supporta la tesi del leone berbero come sottospecie. I risultati evidenziano, infatti, la presenza di un identico aplotipo in alcuni esemplari imbalsamati ritenuti, secondo altre evidenze, discendenti del leone berbero. L'aplotipo potrebbe dunque fungere da marker molecolare per identificare - ed escludere - altri potenziali leoni berberi (\"Barnett, 2006\"). L'analisi mitocondriale effettuata su cinque campioni provenienti dagli esemplari della famosa collezione del re del Marocco, ne esclude, tuttavia, l'appartenenza alla sottospecie per la linea di discendenza materna (\"Barnett, 2006\").\nStudi filogenetici hanno condotto altri autori a semplificare ulteriormente la suddivisione cladistica proposta da Burger, riunendo tutti i leoni africani (\"P. leo azandica\", \"P. leo bleyenberghi\", \"P. leo krugeri\", \"P. leo leo\", \"P. leo nubica\", \"P. leo senegalensis\"), nonostante le differenze morfologiche in funzione dell'areale, in un'unica sottospecie a cui \u00e8 stato assegnato il nome scientifico di \"Panthera leo leo\" e a cui viene affiancata la sola sottospecie asiatica, \"Panthera leo persica \" (\"O'Brien et alii\", 1987 ; \"Dubach et alii\", 2005; \"Urban e West\", 2005). Questa classificazione tassonomica non \u00e8, tuttavia, pienamente accettata e altri autori contemporanei mantengono ancora la suddivisione tradizionale del leone africano in sei sottospecie (\"Haas et alii\", 2005).\nProgetti di reintroduzione.\nSecondo esperti come Nobuyuki Yamaguchi dell'Universit\u00e0 di Oxford, la popolarit\u00e0 avuta in passato dal leone berbero come animale da esposizione negli zoo offre concrete speranze di restaurazione della sottospecie tramite la riproduzione selettiva dei discendenti ancora presenti in cattivit\u00e0.\nUna prima proposta di reintroduzione dei leoni in un nuovo parco ubicato nell'Atlante marocchino fu fatta gi\u00e0 nel 1978, ma non ebbe seguito fino a quando non venne varato il \"North African Barbary Lion and the Atlas Lion Project\" sotto la direzione di Yamaguchi.\nL'ambizioso progetto era finanziato dall'associazione inglese WildLink International, in collaborazione con l'Universit\u00e0 di Oxford, ma \u00e8 attualmente sospeso per mancanza di fondi dopo il ritiro dell'associazione.\nIl progetto si dovrebbe articolare in tre fasi, delle quali solo la prima fase \u00e8 stata parzialmente completata.\nLa prima fase \u00e8 consistita nell'analisi del DNA dei campioni di osso prelevati dai leoni berberi imbalsamati conservati in alcuni musei di storia naturale europei come quelli di Bruxelles, Parigi e Torino. Lo scopo era quello di ottenere una mappa filogenetica che permettesse di identificare precisamente la sottospecie e determinare il grado di ibridazione degli esemplari in cattivit\u00e0. Questa fase ha permesso a Yamaguchi di individuare degli ibridi di leone berbero tra gli esemplari dello zoo di T\u00e9mara.\nNella seconda fase del progetto, gli individui con la maggiore affinit\u00e0 genetica alla sottospecie originale saranno incrociati in modo selettivo al fine di riottenere degli esemplari di leone berbero da reintrodurre (terza fase) in un parco naturale nelle montagne dell'Atlante.\nNonostante il ritiro di Wildlink International, Yamaguchi e il suo staff hanno deciso di proseguire per conto proprio creando l'associazione Preservation Station e stanno cercando i finanziamenti necessari.\nProgetti simili, ma pi\u00f9 indietro nello sviluppo, sono quelli dell'Universit\u00e0 del Michigan, diretto da Dan York, e quello dell'associazione italiana \"Asae-onlus\", diretto da Renato Mariani dell'Universit\u00e0 di Chieti."}
{"id": "464813", "revid": "325224", "url": "https://it.wikipedia.org/wiki?curid=464813", "title": "L'Eco d'Italia", "text": "L'Eco d'Italia \u00e8 un settimanale argentino in lingua italiana che si rivolge alla comunit\u00e0 italiana del Sud America.\nStoria.\nLa rivista nacque a Montevideo in Uruguay su iniziativa dell'immigrato calabrese Gaetano Cario (1941 - 2005).\nIl primo numero del quindicinale fu pubblicato il 1\u00ba ottobre del 1964 con una tiratura di 10.000 copie. Il quindicinale era a quel tempo l'unico organo di stampa della comunit\u00e0 italiana in Uruguay e divenne ben presto un settimanale.\nIl mercato argentino offriva maggiori possibilit\u00e0 con una grande comunit\u00e0 di italiani serviti da diversi organi di stampa in lingua italiana, tra cui a quel tempo un quotidiano. In considerazione di ci\u00f2 Gaetano Cario lanci\u00f2 l'edizione argentina dell'Eco d'Italia nel 1965.\nVisto il successo dell'edizione argentina Cario vi si trasfer\u00ec e vi apr\u00ec una tipografia. L'Eco d'Italia oltre all'edizione argentina continua a pubblicare l'edizione uruguayana. Col tempo si sono aggiunte l'edizione brasiliana, cilena e peruviana.\nPropriet\u00e0.\nL'Eco d'Italia \u00e8 di propriet\u00e0 della \"Cario Editore\" che pubblica altri otto settimanali in lingua italiana: \"Campania\", \"Corriere della Sicilia\", \"Il Gazzettino Calabrese\" e \"Meridiano Giuliano\" a Buenos Aires; \"Italia Viva\" a Mar del Plata; \"Panorama Italiano\" a La Plata; \"L'Italia del Popolo\" a San Paolo del Brasile; \"La Voce d'Italia\" a Porto Alegre.\nBibliografia.\nPantaleone Sergi, \"Storia della Stampa Italiana in Uruguay\"', Fondazione Italia nelle Americhe, Montevideo 2014"}
{"id": "464815", "revid": "435108", "url": "https://it.wikipedia.org/wiki?curid=464815", "title": "Stadio Olimpico del Nuoto", "text": ""}
{"id": "464820", "revid": "173617", "url": "https://it.wikipedia.org/wiki?curid=464820", "title": "Jess Willard", "text": "Campione del mondo dei pesi massimi dal 1915 al 1919, la International Boxing Hall of Fame lo ha riconosciuto fra i pi\u00f9 grandi pugili di ogni tempo.\nBiografia.\nNato in zone rurali, si dedic\u00f2 completamente al lavoro come cowboy fino all'et\u00e0 di trent'anni quando decise di cominciare a praticare il pugilato. Il periodo storico statunitense in cui Jess Willard viveva era caratterizzato da una feroce diffusione di ideologie razziste e xenofobe. Sappiamo per certo che Jess abbracci\u00f2 questo pensiero, infatti per molti egli rappresentava il potente pugile bianco capace di sconfiggere gli avversari afroamericani, che gi\u00e0 dai primi anni del secolo stavano dimostrando tutto il loro valore. Quando comincio a boxare il detentore del titolo dei pesi massimi era Jack Johnson, il primo pugile di colore della storia a indossare la cintura di campione.\nNonostante l'et\u00e0 non pi\u00f9 giovanissima, in poco tempo sconfisse tutti i pi\u00f9 importanti pugili del periodo, fino a che non gli fu concessa l'opportunit\u00e0 di combattere per il titolo mondiale dei pesi massimi. La sede per l'incontro contro Jack Johnson fu fissata nella citt\u00e0 dell'Havana, a Cuba. La maggior parte dei commentatori e dei giornalisti che seguivano questo sport definivano Jess troppo debole per sconfiggere il gigante nero Johnson.\nIl 5 aprile 1915, di fronte ad una immensa folla di spettatori presso il Vedado Racetrack dell'Havana, Jess mand\u00f2 al tappeto Johnson alla 26\u00aa ripresa e divenne il nuovo campione del mondo dei pesi massimi. Il pugile di colore non accett\u00f2 la sconfitta, diffondendo notizie calunniose sul conto di Jess. La vittoria di Willard fu comunque riconosciuta da tutti come ineccepibile ed onesta. Alto 1.99 m, fu il pi\u00f9 alto vincitore del titolo mondiale pesi massimi della storia fino all'avvento di Vitalij Kly\u010dko (201 cm). Nel 1915 difese il titolo contro Frank Moran.\nIl 4 luglio 1919, a 37 anni d'et\u00e0, mise in discussione il proprio titolo contro Jack Dempsey a Toledo, in Ohio. Il suono della campana d'inizio incontro fu talmente debole che nessuno dei due pugili la ud\u00ec, e gli arbitri dovettero dare un secondo inizio alla sfida. L'incontro fu senza storia: Dempsey domin\u00f2 la sfida dal primo momento. Fu un vero e proprio massacro, e prima che venisse dichiarato il ko Jess fin\u00ec al tappeto varie volte; sotto i colpi di Dempsey si ritrov\u00f2 tre costole rotte, una mascella fratturata e 5 denti spezzati.\nI colpi di Dempsey furono talmente violenti che fino al giorno della sua morte Willard sostenne che Dempsey avesse rinforzato con del gesso di Parigi la fasciatura delle proprie mani prima di indossare i guantoni, anche se esistono delle foto in cui lo sfidante era senza guanti e non si vedono tracce di gesso. Dopo aver perso il titolo, Willard decise di avvicinarsi al cinema come attore. Ricopr\u00ec solo delle piccole parti, come quella che gli fu concessa in un film sulla vita di un pugile del 1933, al fianco degli attori Max Baer e Myrna Loy. Mor\u00ec nel 1968, venendo sepolto nel cimitero delle colline di Hollywood in California."}
{"id": "464821", "revid": "17351", "url": "https://it.wikipedia.org/wiki?curid=464821", "title": "Lavochkin La-5/7", "text": ""}
{"id": "464825", "revid": "123149950", "url": "https://it.wikipedia.org/wiki?curid=464825", "title": "Childeberto III", "text": "Origini.\nEra il primogenito del re dei Franchi Sali della dinastia merovingia, Teodorico III e, secondo il continuatore anonimo del cronista Fredegario, della moglie, Clotilde detta \"Doda\", che alcune fonti dicono fosse discendente degli Arnolfingi, addirittura la sorella di Pipino di Herstal (secondo lo storico francese Christian Settipani, esperto di genealogie era la figlia di Ansegiso).\nBiografia.\nChildeberto, a circa 16/17 anni, succedette, come re di tutti i Franchi, al fratello maggiore Clodoveo IV, morto, dopo quattro anni di regno, tra il 694 e il 695, all'et\u00e0 di circa 17/18 anni.Regn\u00f2 sotto la tutela del presunto zio materno, il maggiordomo di palazzo, Pipino di Herstal, che tenne effettivamente le redini del potere e che, nel 695, gli fece nominare maggiordomo di palazzo di Neustria, Grimoaldo, il secondogenito di Pipino.\nDurante il suo regno, Pipino combatt\u00e9 i Frisoni condotti da Redbaldo, che furono sconfitti e la parte occidentale della Frisia fu sottomessa. Inoltre, poi, permise a san Villibrordo l'evangelizzazione, voluta da papa Sergio I, di quelle terre (ancora pagane) e alla creazione della diocesi di Utrecht.\nSotto il suo regno, le regioni meridionali della Gallia (Aquitania e Provenza) riuscirono a rendersi, di fatto, indipendenti.\nChildeberto, dopo 16 anni di regno, mor\u00ec nel 711, l'anno delle grandi inondazioni, e fu sepolto nella chiesa di \"Santo Stefano\" a Cauciaci. Gli succedette il figlio Dagoberto III, che era ancora ragazzino.\nNon avendo mai governato effettivamente (regn\u00f2 sotto la tutela del maggiordomo di palazzo Pipino di Herstal, suo zio materno), \u00e8 ricordato tra i Re fannulloni.\nMatrimonio e discendenza.\nChildeberto III aveva sposato una donna di nome Ermenechilde (secondo lo storico francese Christian Settipani, esperto di genealogie) che gli diede un figlio:"}
{"id": "464826", "revid": "339392", "url": "https://it.wikipedia.org/wiki?curid=464826", "title": "Lavochkin LaGG-1", "text": ""}
{"id": "464835", "revid": "123149831", "url": "https://it.wikipedia.org/wiki?curid=464835", "title": "Chilperico II", "text": "Origini.\nEra il figlio secondogenito del re dei Franchi Sali della dinastia merovingia, Childerico II e di Bilichilde, l'unica figlia femmina del re dei Franchi Sali di Austrasia della dinastia merovingia, Sigeberto III e della moglie, Inechilde.\nBiografia.\nNel 675, secondo il \"Chronicon Moissiacense\", la Neustria si sollev\u00f2 contro suo padre, Childerico II, che fu ucciso insieme a sua madre Bilichilde, che era incinta e suo fratello Dagoberto (il primogenito). Mentre il maggiordomo di palazzo, Wulfoaldo, riusc\u00ec a salvarsi e a rientrare in Austrasia, Chilperico, ancora bambino, venne rinchiuso in un monastero, dove assunse il nome di Daniele. Sul trono di Neustria era tornato lo zio paterno, Teodorico III, mentre dato che, in quel momento, in Austrasia non c'era alcun re fu fatto rientrare dall'Irlanda, dove era stato relegato in un convento, il fratello di sua madre, Bilichilde, lo zio, Dagoberto, tra la fine del 675 e l'inizio del 676, che divenne cos\u00ec Re dei franchi di Austrasia.\nNel 714, alla morte Pipino di Herstal, era diventato maggiordomo di tutti i regni Franchi, il nipote Teodoaldo, sotto la reggenza della nonna, Plectrude, che fece imprigionare il figliastro, lo zio di Teodoaldo, Carlo Martello, che aspirava a essere maggiordomo d'Austrasia.Approfittando dei contrasti tra Carlo Martello e Plectrude, la Neustria si era ribellata e, alla morte del re dei Franchi, Dagoberto III, nel 715, il nobile Ragenfrido che era stato eletto maggiordomo di palazzo chiam\u00f2 sul trono l'ormai ultraquarantenne Daniele, che, dopo aver fatto ricrescere i capelli, sal\u00ec al trono come Chilperico II.\nDiversamente dai suoi predecessori, Chilperico partecip\u00f2 attivamente al governo del suo regno e alle campagne militari: infatti con Ragenfrido, che aveva stretto un'alleanza col re di Frisia Redboldo invasero l'Austrasia e, dopo averla devastata, arrivarono a Colonia, dove Plectrude si era rinchiusa col nipote Teodealdo, e la posero sotto assedio.Carlo, che nel frattempo si era liberato dalla prigionia, dopo aver sconfitto e disperso i Frisoni, tent\u00f2, nel 716, di liberare Colonia, ma dopo aver subito ingenti perdite (battaglia di Colonia) si dovette ritirare. Cos\u00ec Plectrude e il nipote confermarono sia Chilperico II re dei franchi sia Raginfredo maggiordomo di Neustria, e gli cedettero parte dell'Austrasia e della Borgogna.\nAd Amblava, vicino a Liegi, per\u00f2, sulla via del ritorno, Chlperico II e Raginfredo furono sopraffatti da Carlo (Carlo nel frattempo era stato nominato maggiordomo d'Austrasia dalla nobilt\u00e0) che successivamente li insegu\u00ec e, nel 717, li sconfisse a Viciago, inseguendoli sino a Parigi riuscendo cos\u00ec a liberare l'Austrasia.Dopo aver liberarato l'Austrasia, Carlo rientr\u00f2 a Colonia da vincitore, Plectrude dovette cedergli tutti i poteri e i titoli che erano stati di suo padre.Carlo Martello, in quello stesso anno, proclam\u00f2 re di Austrasia, Clotario IV.\nNel 718, Chilperico II e Ragenfrido, dopo essere stati sconfitti anche a Vinciago, si allearono col duca d'Aquitania e duca di Guascogna, Oddone I, riconoscendogli il titolo di re che intervenendo col suo esercito di Vasconi partecip\u00f2 alle battaglie contro il regno d'Austrasia e il suo maggiordomo di palazzo, Carlo Martello, sino alla battaglia di Soissons del 719, dove si diede alla fuga e riuscendo a sfuggire a Carlo Martello, Oddone si rifugi\u00f2 a Orleans, assieme a Chilperico II che riusc\u00ec ad attraversare la Loira, mettendo in salvo il tesoro reale.\nNel 719 mor\u00ec il re dei Franchi d'Austrasia, Clotario IV, e, dopo la morte di quest'ultimo, Carlo offr\u00ec un accordo di amicizia a Oddone I in cambio della consegna di Chilperico II e il re di Neustria, Chilperico II, gli venne consegnato col tesoro reale. Dopo essere rientrato nel regno dei Franchi, Carlo Martello, lo riconferm\u00f2 re di tutti i Franchi.\nChilperico mor\u00ec, dopo cinque anni di regno, nel 721, a Nyon, dove fu sepolto.Dopo la sua morte divenne re di tutti i Franchi Teodorico IV, il figlio di Dagoberto III.\nDiscendenza.\nDi Chilperico non si conosce alcuna discendenza diretta, ma alcuni cronisti gli attribuirono un figlio (infatti nell\"'Excerpta ex vitis Sanctorum\" \u00e8 scritto che Childerico III era figlio di Chilperico, senza fare alcun riferimento alla madre):"}
{"id": "464836", "revid": "1452073", "url": "https://it.wikipedia.org/wiki?curid=464836", "title": "Accordo di sesta eccedente", "text": "L'accordo di sesta eccedente o aumentata \u00e8 un accordo che deve il suo nome all'intervallo di sesta eccedente che separa il basso da uno dei suoni componenti l'accordo.\nModi d'applicazione.\nNon trovandosi mai allo stato fondamentale, ma allo stato di I o II rivolto (ad eccezione della sesta eccedente italiana, che pu\u00f2 essere usata anche allo stato fondamentale), essa poggia sempre sul VI grado minore o abbassato che scende o al I o al V grado (in quarta e sesta) della scala a seconda dei casi.\nEcco alcune delucidazioni sull'uso delle seste:\nLa sesta eccedente italiana si usa solitamente nel modo minore, ma pu\u00f2 essere usata anche nel modo maggiore (attraverso la scala maggiore armonica) e si trova allo stato di I rivolto. Essendo un primo rivolto di triade, esso si avvarr\u00e0 della numerica 3-6 partendo dal basso apparente. La fondamentale sar\u00e0 nuovamente il VI grado minore, poi la terza maggiore e la sesta eccedente. Esempio: nella tonalit\u00e0 di Do minore, La b \u00e8 il fondamentale; do la 3\u00ba M, fa # la 6\u00ba ecc.\nIn alcuni viene usato anche allo stato fondamentale.\nLa sesta eccedente francese si usa solo sul modo minore, e si trova allo stato di II rivolto. Essendo un secondo rivolto di settima, esso si avvarr\u00e0 della numerica 3-4-6, pertanto al basso la fondamentale sar\u00e0 il VI grado minore e i rispettivi intervalli di terza maggiore, quarta eccedente e sesta eccedente in relazione al basso. Esempio: nella tonalit\u00e0 di Do minore, la b \u00e8 il VI grado minore che poniamo al basso; la 3\u00ba M sar\u00e0 do, la 4\u00ba ecc. sar\u00e0 re, la 6 ecc. sar\u00e0 fa #. Pu\u00f2 risolvere sia sulla dominante sia sulla tonica in quarta e sesta.\nLa sesta eccedente tedesca si usa in ambo i modi e si trova allo stato di I rivolto. Essendo un primo rivolto di settima, esso si avvarr\u00e0 della numerica 3-5-6, pertanto al basso la fondamentale sar\u00e0 il VI grado minore e i rispettivi intervalli di terza maggiore, quinta giusta e sesta eccedente in relazione al basso. Esempio: nella tonalit\u00e0 di Do minore, la b \u00e8 il VI grado minore che poniamo al basso; la 3\u00ba M sar\u00e0 do, la 5\u00ba G mi b, la 6 ecc. fa #. Pu\u00f2 risolvere sulla dominante, ma in questo caso si avranno le cosiddette \"quinte di Mozart\" (lab-mib \u2192 sol-re, accettate tranne nel caso in cui si trovino fra basso e soprano). Se invece risolve sulla tonica in quarta e sesta \u00e8 definita sesta eccedente inglese, tale sistema prima di quarta e sesta e poi terza e quinta va a formare la cadenza composta consonante.\nLa sesta eccedente svizzera si usa solo nel modo maggiore, e si trova allo stato di II rivolto. Essendo un rivolto di settima, esso si avvarr\u00e0 della numerica 3-4-6, pertanto al basso la fondamentale sar\u00e0 il VI grado minore e i rispettivi intervalli di terza maggiore, quarta pi\u00f9 che eccedente, sesta eccedente in relazione al basso. La risoluzione deve avvenire sul I grado armonico in quarta e sesta. Esempio: in do maggiore, la b \u00e8 la sesta abbassata che poniamo al basso; do \u00e8 la terza maggiore, re # \u00e8 la quarta pi\u00f9 che eccedente, fa# \u00e8 la sesta eccedente."}
{"id": "464837", "revid": "123149926", "url": "https://it.wikipedia.org/wiki?curid=464837", "title": "Dagoberto III", "text": "Origini.\nEra l'unico figlio del re dei Franchi Sali della dinastia merovingia, Childeberto III e della moglie, di nome Ermenechilde (secondo lo storico francese Christian Settipani).\nBiografia.\nChildeberto, dopo 16 anni di regno, mor\u00ec nel 711 d.C., l'anno delle grandi inondazioni, e secondo il continuatore anonimo del cronista Fredegario, come re di tutti i Franchi, gli succedette il figlio Dagoberto III, che era ancora ragazzino.\nNon partecip\u00f2 mai effettivamente al governo del paese ed \u00e8, per questo, ricordato tra i Re fannulloni: il potere rimase concentrato nelle mani del maggiordomo di palazzo Pipino di Herstal.Nel 714 d.C., il maggiordomo di Neustria Grimoaldo fu assassinato e Dagoberto III, per volere di Pipino al suo posto nomin\u00f2 il figlioletto di Grimoaldo, Teodoaldo.\nAlla morte di Pipino, nel dicembre del 714 d.C., scoppi\u00f2 la lotta per il titolo di Maggiordomo tra il suo figlio di secondo letto, Carlo Martello, e la moglie Plectrude, sostenitrice dei diritti di suo nipote Teodoaldo, figlio di Grimoaldo.In Neustria si inizi\u00f2 una sedizione contro Teodoaldo e raccolto un esercito, nella foresta Cotia, vicino a Compi\u00e8gne, i neustriani si scontrarono con lo smisurato esercito austrasiano di Teodebaldo che si diede alla fuga. Inizi\u00f2 cos\u00ec, nel regno dei Franchi, un periodo di turbolenza e di guerra civile.In Neustria fu nominato maggiordomo Ragenfrido.\nAnche sotto il suo regno, continu\u00f2 l'opera di evangelizzazione, voluta da papa Sergio I, di san Villibrordo della Frisia pagana.\nDagoberto III mor\u00ec nel 715 d.C., dopo circa cinque anni di regno, e venne sepolto nell'abbazia di Saint Denis. Suo figlio, Teodorico IV, venne rinchiuso nell'abbazia di Chelles (verr\u00e0 liberato e proclamato re solo nel 721): per volere di Ragenfrido, gli succedette il figlio di Childerico II, Chilperico II, che quando era bambino era stato tonsurato e rinchiuso in monastero, dove era vissuto col nome di Daniele.\nMatrimonio e discendenza.\nDagoberto III aveva una moglie di cui non si conoscono n\u00e9 il nome n\u00e9 gli ascendenti, che gli diede un figlio:\nAlcune fonti gli attribuiscono anche un figlio illegittimo (infatti, nell\"'Ex historia episcoporum autissiodorensium\" \u00e8 scritto che, per alcune fonti, il futuro re, Clotario IV, era figlio di Dagoberto III, mentre negli \"Annales Francorum Ludovici Dufour\" \u00e8 scritto che c'era chi azzardava che era figlio di Dagoberto III):"}
{"id": "464838", "revid": "1305772", "url": "https://it.wikipedia.org/wiki?curid=464838", "title": "Clotario IV", "text": "Origini.\nDi chi fosse figlio Clotario non si hanno notizie precise. Nell\"'Ex historia episcoporum autissiodorensium\" \u00e8 scritto che alcune fonti lo davano figlio di Dagoberto II, per altre invece era figlio di Dagoberto III, mentre negli \"Annales Francorum Ludovici Dufour\" \u00e8 scritto che verosimilmente poteva discendere dai re di Austrasia, Sigeberto e Dagoberto, ma possibilmente anche dai re di Neustria, Clodoveo e Teodorico ed infine c'era chi azzardava che era figlio di Dagoberto III.\nBiografia.\nNel 715, la Neustria si era ribellata al governo di Plectrude, reggente per conto del maggiordomo di palazzo di tutti i regni Franchi, Teodoaldo, e, nel corso della rivolta, si era data un maggiordomo di palazzo proprio:Ragenfrido, che, alla morte del re dei Franchi Dagoberto III, aveva messo sul trono il gi\u00e0 maturo merovingio, figlio di Childeberto II, Chilperico II, che era stato relegato in un monastero col nome di Daniele.Chilperico II, secondo il continuatore anonimo del cronista Fredegario, dopo aver vinto la battaglia di Colonia, era stato riconosciuto re dei Franchi anche da Plectrude e Teodoaldo; ma ad Amblava, vicino a Liegi, sulla via del ritorno, Chlperico II e Raginfredo furono sopraffatti da Carlo Martello, figliastro di Plectrude, che, dopo aver liberarato l'Austrasia, nel 717, rientr\u00f2 a Colonia da vincitore, e Plectrude dovette cedergli tutti i poteri ed i titoli che erano stati di suo padre, Pipino di Herstal.Subito dopo, Carlo proclam\u00f2 re di Austrasia, Clotario IV, in opposizione a Chilperico II.\nLa guerra civile tra la Neustria di Ragenfrido e Chilperico II e l'Austrasia di Carlo Martello e Clotario IV continu\u00f2 e Chilperico II e Ragenfrido, dopo essere stati sconfitti anche a Vinciago, si allearono col duca d'Aquitania e duca di Guascogna, Oddone I, riconoscendogli il titolo di re che intervenendo col suo esercito di Vasconi partecip\u00f2 alle battaglie contro il regno d'Austrasia ed il suo maggiordomo di palazzo, Carlo Martello, sino alla battaglia di Soissons del 719, dove si diede alla fuga e riusc\u00ec a sfuggire a Carlo Martello. Oddone si rifugi\u00f2 ad Orleans, assieme a Chilperico II che riusc\u00ec ad attraversare la Loira, mettendo in salvo il tesoro reale.\nNel 719, Clotario IV mor\u00ec.Dopo la morte di Clotario, Carlo offr\u00ec un accordo di amicizia a Oddone I in cambio della consegna di Chilperico II che gli venne consegnato col tesoro reale.Dopo che Chilperico II era rientrato nel regno dei Franchi, Carlo Martello, lo riconferm\u00f2 re di tutti i Franchi.\nDiscendenza.\nDi Clotario non si conosce alcuna discendenza."}
{"id": "464840", "revid": "123149878", "url": "https://it.wikipedia.org/wiki?curid=464840", "title": "Teodorico IV", "text": "Origini.\nSecondo il \"Chronicon Moissiacensis\" era l'unico figlio del re dei Franchi Sali della dinastia merovingia, Dagoberto III e della moglie, di cui non si conoscono n\u00e9 il nome n\u00e9 gli ascendenti.\nBiografia.\nTeodorico, alla morte del padre, nel 715 venne rinchiuso nell'abbazia di Chelles.\nTeodorico successe a Chilperico II, che era morto senza eredi, nel 721. Il maestro di palazzo Carlo Martello lo trasse dall'abbazia e lo proclam\u00f2 re dei Franchi, qualche mese dopo la morte di Chilperico.Il governo del regno, anche quando Teodorico raggiunse la maggior et\u00e0, fu saldamente nelle mani del suo maggiordomo, il quale si impegn\u00f2 a rafforzare il potere centrale e a estendere il suo dominio: durante il suo regno vi furono le vittorie su Alemanni e Svevi, con la conquista dei loro territori, la vittoria di Carlo Martello sui musulmani a Poitiers (732) e la conseguente cacciata dei saraceni dall'Aquitania, la vittoria contro Oddone I d'Aquitania e l'occupazione del ducato dopo la morte di Oddone, la vittoria sui Frisoni, con l'occupazione dei territori e la distruzione di tutti i loro idoli pagani, la cacciata dei Saraceni e l'occupazione della Provenza e la vittoria sui Sassoni, ancora pagani.\nDopo la morte, nel 737, di Teodorico, che aveva regnato per circa quindici anni, Carlo Martello non si preoccup\u00f2 neanche di dargli un erede e il trono rimase vacante per circa sette anni, fino a quando Carlomanno e Pipino il Breve misero sul trono Childerico III.\nDiscendenza.\nDi Teodorico non si conosce alcuna discendenza."}
{"id": "464842", "revid": "14002", "url": "https://it.wikipedia.org/wiki?curid=464842", "title": "Chiesa cattolica austriaca", "text": ""}
{"id": "464843", "revid": "14002", "url": "https://it.wikipedia.org/wiki?curid=464843", "title": "Chiesa cattolica del Belgio", "text": ""}
{"id": "464844", "revid": "14002", "url": "https://it.wikipedia.org/wiki?curid=464844", "title": "Chiesa cattolica bulgara", "text": ""}
{"id": "464845", "revid": "14002", "url": "https://it.wikipedia.org/wiki?curid=464845", "title": "Chiesa cattolica croata", "text": ""}
{"id": "464846", "revid": "14002", "url": "https://it.wikipedia.org/wiki?curid=464846", "title": "Chiesa cattolica danese", "text": ""}
{"id": "464847", "revid": "14002", "url": "https://it.wikipedia.org/wiki?curid=464847", "title": "Chiesa cattolica estone", "text": ""}
{"id": "464848", "revid": "14002", "url": "https://it.wikipedia.org/wiki?curid=464848", "title": "Chiesa cattolica francese", "text": ""}
{"id": "464849", "revid": "14002", "url": "https://it.wikipedia.org/wiki?curid=464849", "title": "Chiesa cattolica tedesca", "text": ""}
{"id": "464850", "revid": "339392", "url": "https://it.wikipedia.org/wiki?curid=464850", "title": "Chiesa cattolica islandese", "text": ""}
{"id": "464851", "revid": "10473", "url": "https://it.wikipedia.org/wiki?curid=464851", "title": "Chiesa cattolica italiana", "text": ""}
{"id": "464853", "revid": "14002", "url": "https://it.wikipedia.org/wiki?curid=464853", "title": "Chiesa cattolica del Liechtenstein", "text": ""}
{"id": "464854", "revid": "14002", "url": "https://it.wikipedia.org/wiki?curid=464854", "title": "Chiesa cattolica del Lussemburgo", "text": ""}
{"id": "464855", "revid": "14002", "url": "https://it.wikipedia.org/wiki?curid=464855", "title": "Chiesa cattolica norvegese", "text": ""}
{"id": "464857", "revid": "14002", "url": "https://it.wikipedia.org/wiki?curid=464857", "title": "Chiesa cattolica portoghese", "text": ""}
{"id": "464858", "revid": "339392", "url": "https://it.wikipedia.org/wiki?curid=464858", "title": "Chiesa cattolica di San Marino", "text": ""}
{"id": "464860", "revid": "14002", "url": "https://it.wikipedia.org/wiki?curid=464860", "title": "Chiesa cattolica svedese", "text": ""}
{"id": "464861", "revid": "339392", "url": "https://it.wikipedia.org/wiki?curid=464861", "title": "Chiesa cattolica taiwanese", "text": ""}
{"id": "464862", "revid": "14002", "url": "https://it.wikipedia.org/wiki?curid=464862", "title": "Chiesa cattolica ucraina", "text": ""}
{"id": "464864", "revid": "729019", "url": "https://it.wikipedia.org/wiki?curid=464864", "title": "Lavochkin La-9", "text": "Il Lavochkin La-9 (in cirillico \u041b\u0430\u0432\u043e\u0447\u043a\u0438\u043d \u041b\u0430-9, nome in codice NATO Fritz) era un caccia monomotore ad ala bassa progettato dall'OKB 301 diretto da Sem\u00ebn Alekseevi\u010d Lavo\u010dkin e sviluppato in Unione Sovietica nella seconda parte degli anni quaranta.\nDerivato dal precedente La-7 riusc\u00ec ad essere sviluppato in tempo per essere impiegato durante la seconda guerra mondiale. Successivamente dal La-9 venne sviluppato una nuova variante, il La-11 (nome in codice NATO Fang), destinato alla scorta a lungo raggio.\nStoria.\nSviluppo.\nIl La-9 era la versione metallica del precedente Lavochkin La-7: in realt\u00e0 venne totalmente riprogettato, con moltissime innovazioni, tanto che alla fine somigliava al suo contemporaneo tedesco Fw 190D. La struttura era ora metallica, molto affusolata, specialmente nella coda, prima molto tozza. Anche con la riduzione complessiva delle dimensioni, specie della superficie della fusoliera, il La-9 risult\u00f2 pi\u00f9 pesante del predecessore. Adottava infatti una struttura finalmente metallica, che impose un certo aumento della massa complessiva, pur dando ovvi vantaggi alla durata e vulnerabilit\u00e0 del velivolo.\nLa macchina era molto potenziata anche nell'armamento, costituito da 4 cannoni calibro 23\u00a0mm, come sempre raggruppati nel muso per dare un volume di fuoco molto concentrato (d'altro canto non esistevano spazi per le armi nell'ala). Questo dava al caccia un armamento finalmente adeguato, visto che ancora nel 1945 il grosso dei caccia autoctoni sovietici era armato con un cannone da 20 mm e due mitragliere pesanti da 12,7 mm (e questa era una delle ragioni della passione dei caccia sovietici per i caccia di produzione americana dall'armamento pi\u00f9 pesante).\nIl motore era un AshV-82, migliorato rispetto a quello dei predecessori che avevano il precedente M-82.\nIl nuovo velivolo venne prodotto a partire dal 1944-45 e partecip\u00f2 alle ultime azioni contro i giapponesi verso la fine della guerra. Rimase a lungo in linea, rivelandosi un ottimo caccia da bassa e media quota, soprannominato dagli alleati \"Fritz\". Prest\u00f2 servizio in vari paesi, come in Corea e Cina, dove venne impiegato anche in combattimento. Nel complesso, venne prodotto in circa 1.900 esemplari."}
{"id": "464865", "revid": "14002", "url": "https://it.wikipedia.org/wiki?curid=464865", "title": "Chiesa cattolica di Andorra", "text": ""}
{"id": "464866", "revid": "92920", "url": "https://it.wikipedia.org/wiki?curid=464866", "title": "Stola (paramento liturgico)", "text": "La stola \u00e8 un paramento liturgico utilizzato dai vescovi, dai presbiteri e dai diaconi della Chiesa cattolica e di altre comunit\u00e0 cristiane di tradizione occidentale (come le chiese anglicane e le vetero-cattoliche).\n\u00c8 costituita da una striscia di stoffa lunga tra i 200 e i 250 centimetri ed \u00e8 ornata generalmente con tre croci, una a ciascuna estremit\u00e0 ed una al centro; la stola pu\u00f2 essere pi\u00f9 o meno decorata con ricami e il suo colore varia a seconda del tempo liturgico.\nAlla stola si attribuisce il significato di richiamo sia al dolce giogo di Ges\u00f9 (\u00abpoich\u00e9 il mio giogo \u00e8 dolce e il mio carico leggero\u00bb, Mt ), sia ai \u00abfiumi d'acqua viva che scendono sugli eletti\u00bb (Gv ), come anche alla sapienza e pazienza necessarie al sacerdote per compiere il proprio ministero nell'interpretazione di papa Innocenzo III che riprende Eb .\nL'equivalente della stola in alcuni riti orientali \u00e8 l'epitrachelion per i sacerdoti e l'orario per i diaconi.\nRito romano.\nPoich\u00e9 \u00e8 l'elemento distintivo proprio del ministro ordinato, l'utilizzo della stola \u00e8 sempre obbligatorio nelle celebrazioni e nei riti da parte del vescovo, del presbitero e del diacono.\nNell'indossarla sopra il camice (che pu\u00f2 essere legato con un cingolo), il sacerdote (vescovo o presbitero) la fa scendere diritta, dalle spalle sino alle gambe, mentre il diacono la indossa trasversalmente, dalla spalla sinistra al fianco destro.\nNella celebrazione della messa, l'Ordinamento Generale del Messale Romano (OGMR) indica che il sacerdote (vescovo o presbitero) porta sopra la stola la casula o pianeta e il diacono la dalmatica. La dalmatica si pu\u00f2 tralasciare o per necessit\u00e0 o per il grado minore di solennit\u00e0. Similmente, per un ragionevole motivo, per esempio per mancanza di un numero sufficiente di casule/pianete, gli eventuali sacerdoti concelebranti possono usare solo la stola sopra il camice, mentre per\u00f2 l'uso della casula/pianeta \u00e8 sempre obbligatorio per il celebrante principale della messa.\nIl presbitero che, avendo ottenuto l'autorizzazione dell'Ordinario locale, celebra la messa usando l'edizione 1962 del Messale Romano indossa la stola incrociata sul petto, con la parte destra sopra la parte sinistra, come prescrive il \"Ritus servandus in celebratione Missae\" di tale edizione.\nLa stessa edizione del Messale Romano raccomanda la seguente preghiera per accompagnare l'azione di mettersi la stola prima della messa:\nTipi particolari di stola.\nLa \"stola pastorale\" \u00e8 un tipo di stola che viene indossata dai presbiteri e dai vescovi sopra l'abito corale e sotto il piviale, quando ne fanno uso. Scende dritta sul petto ed \u00e8 qui unita da un cordone o da una fettuccia. Spesso \u00e8 decorata con ricami e non viene indossata con il \nNegli anni immediatamente successivi al Concilio Vaticano II \u00e8 stata commercializzata una particolare tipologia di stola, la cosiddetta \"tristola\", caratterizzata da una terza banda verticale ricadente sul dorso ed impropriamente utilizzata in particolar modo come sostitutivo della casula o pianeta. Nel 1989 la Congregazione per il culto divino e la disciplina dei sacramenti l'ha dichiarato illecito .\nIn edizioni del Messale Romano prima di quella del 1962, si prevedeva l'uso, nelle messe solenni dei tempi dell'Avvento e della Quaresima (con eccezione delle domeniche Gaudete e Laetare) e in altri giorni penitenziali, dello \"stolone\", in latino \"stola latior\", che il diacono, deposta la pianeta plicata, indossava dal canto del Vangelo alla Comunione. Veniva portato sopra la stola diaconale ed era nella stessa forma ma pi\u00f9 largo e privo di qualsiasi decorazione.\nIl Codice delle Rubriche del Breviario e del Messale Romano del 1960 dichiar\u00f2 aboliti sia lo stolone che la pianeta plicata.\nStola di non chierici.\nUn uso particolare della stola \u00e8 quello delle monache certosine che, \"dopo la professione solenne o la donazione perpetua, possono ricevere la consacrazione delle vergini. Tale consacrazione avviene con un rito particolare; esso consiste non solo nella consegna da parte del Vescovo del velo e dell'anello, segni esterni della unione indissolubile allo Sposo divino, ma anche nella consegna della stola. Ci\u00f2 conferisce alle consacrate qualche privilegio liturgico il pi\u00f9 importante dei quali \u00e8 la proclamazione liturgica del Vangelo in alcune occasioni\".\nRito ambrosiano.\nNel rito ambrosiano, il diacono indossa la stola sopra la dalmatica in diagonale: dalla spalla sinistra al fianco destro, anticamente la si lasciava cadere quasi verticalmente lungo la schiena."}
{"id": "464881", "revid": "36426", "url": "https://it.wikipedia.org/wiki?curid=464881", "title": "Loggia dell'Orcagna", "text": ""}
{"id": "464886", "revid": "1452073", "url": "https://it.wikipedia.org/wiki?curid=464886", "title": "Aloha", "text": "Aloha \u00e8 una parola di saluto nella lingua hawaiiana che significa affetto, amore, pace, compassione e misericordia.\n\"Aloha\" pu\u00f2 inoltre riferirsi a:"}
