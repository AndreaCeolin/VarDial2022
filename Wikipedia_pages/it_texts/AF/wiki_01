{"id": "385766", "revid": "436907", "url": "https://it.wikipedia.org/wiki?curid=385766", "title": "Queensr\u00ffche", "text": "I Queensr\u00ffche (pronuncia americana ) sono un gruppo heavy metal statunitense formatosi a Bellevue, un sobborgo di Seattle, nel 1981. La band ha registrato quattordici album in studio ed \u00e8 ancora oggi in piena attivit\u00e0.\nGrazie anche alle loro innumerevoli influenze, in particolare progressive, i Queensr\u00ffche hanno raccolto molto successo, vendendo pi\u00f9 di 20 milioni di album nel mondo, pi\u00f9 di 6 milioni dei quali nei soli Stati Uniti d'America. Assieme ai Fates Warning sono accreditati come i primi gruppi che abbiano sviluppato un primo embrione di Progressive metal e influenzato i gruppi successivi del genere.\nStoria del gruppo.\nDai The Mob ai Queensr\u00ffche (1979-1983).\nLe origini dei Queensr\u00ffche affondano nei primi anni ottanta. Il chitarrista Michael Wilton e il batterista Scott Rockenfield erano membri della band Cross+Fire, che suonava cover di popolari gruppi heavy metal come gli Iron Maiden e i Judas Priest. Dopo poco entrarono a far parte della formazione dei Cross+Fire il chitarrista Chris DeGarmo ed il bassista Eddie Jackson, e la banda cambi\u00f2 nome in The Mob. I The Mob, che non avevano un cantante, reclutarono Geoff Tate per cantare con loro in un rock festival locale. A quel tempo Tate faceva anche parte di un altro gruppo, i Babylon, mentre in precedenza, nel 1979, militava in una coverband chiamata Tyrant assieme al chitarrista Adam Bomb.\nDopo lo scioglimento dei Babylon, Tate partecip\u00f2 ad alcuni spettacoli con i The Mob, ma li lasci\u00f2 perch\u00e9 non era pi\u00f9 interessato a partecipare in una cover band e quindi cantare materiale heavy metal di altri gruppi e solo in seguito il gruppo inizier\u00e0 a scrivere materiale proprio.\nNel 1981 i The Mob misero insieme abbastanza fondi per registrare un demo con composizioni proprie. Ancora una volta, fu chiesto l'aiuto di Tate. Il gruppo incise quattro pezzi: \"Queen of the Reich\", \"Nightrider\", \"Blinded\" e \"The Lady Wore Black\". Il gruppo sottopose il proprio demo a varie etichette e fu rifiutato da tutte. Tate era ancora parte dei Myth e aveva partecipato alle incisioni contro la volont\u00e0 degli altri membri, che non approvarono il comportamento del cantante. Su consiglio del loro nuovo manager, i The Mob cambiarono il loro nome in Queensr\u00ffche (chiaramente ispirato al titolo del primo pezzo del loro demo). Furono la prima band ad aggiungere l'heavy metal umlaut alla lettera Y. Come scherzava tempo dopo Tate: \u00abL'umlaut sulla Y ci ha ossessionato per anni. Abbiamo speso undici anni nel tentare di spiegare la sua pronuncia\u00bb.\nIl demo stava largamente circolando e ricevette una calorosa recensione sulla rivista \"Kerrang!\". Sulla scia della crescente attenzione che li circondava, i Queensr\u00ffche pubblicarono nel 1982 il loro EP omonimo attraverso la propria etichetta 206 Records. Visto il successo dell'EP, Tate lasci\u00f2 definitivamente i Myth e divenne il cantante e frontman dei Queensr\u00ffche. Nello stesso anno, la band firmo per la EMI e ripubblic\u00f2 \"Queensr\u00ffche\" con un discreto successo, raggiungendo la posizione numero 81 nella classifica di Billboard.\n\"The Warning\" e \"Rage for Order\" (1984-1987).\nDopo il tour dell'EP, i Queensr\u00ffche si recarono a Londra per registrare il loro primo album. La band lavor\u00f2 col produttore James Guthrie, che aveva collaborato con Pink Floyd e Judas Priest. Pubblicato nel settembre 1984, \"The Warning\" conteneva maggiori elementi progressive che il disco di debutto. Raggiunse la posizione numero 61 nella classifica degli album di Billboard, un discreto successo commerciale. Mentre nessuno dei singoli tratti da \"The Warning\" entr\u00f2 in classifica in patria, all'estero \"Take Hold of the Flame\" fu un successo, in particolare in Giappone.\n\"Rage for Order\", pubblicato nel 1986, introdusse un \"look\" ed un suono pi\u00f9 pulito per i Queensr\u00ffche. Nell'album le tastiere erano rilevanti quanto le chitarre, e il gruppo adatt\u00f2 \"look\" e sonorit\u00e0 vicine all'hair metal.\n\"Operation: Mindcrime\" ed \"Empire\": il successo (1988-1996).\nNel 1988, i Queensr\u00ffche pubblicarono \"\", un concept album narrativo che si dimostr\u00f2 un enorme successo di critica e di pubblico. La storia dell'album ruotava attorno a un tossicodipendente che viene drogato per commettere degli omicidi per conto di un movimento clandestino; il tossico (\"Nikki\") \u00e8 lacerato tra la sua malriposta lealt\u00e0 alla causa e il suo amore per una prostituta redenta che si \u00e8 fatta suora (\"Mary\") che incontra sulla sua strada. \"Mindcrime\" \u00e8 stato spesso menzionato dalla critica a fianco di altri notevoli concept album come \"The Wall\" dei Pink Floyd, \"Tommy\" degli Who o \"The Lamb Lies Down on Broadway\" dei Genesis. La band rimase in tour per gran parte del 1988 e del 1989 suonando con diversi gruppi, tra cui i Metallica.\nL'uscita di \"Empire\" (1990) port\u00f2 i Queensr\u00ffche all'apice della loro popolarit\u00e0 commerciale. Negli Stati Uniti l'album vendette oltre 3 milioni di copie, pi\u00f9 di tutti i loro quattro precedenti album messi insieme. Vinse 3 dischi di platino, grazie anche al brano \"Silent Lucidity\" che raggiunse la 1\u00aa posizione nelle Mainstream Rock Songs e la 9\u00aa nella Billboard Hot 100. Mentre la band conserv\u00f2 l'attenzione ai problemi sociali (toccando argomenti come la politica sulle armi e l'ambiente), gli arrangiamenti di \"Empire\" erano pi\u00f9 diretti di qualsiasi cosa avessero pubblicato prima.\nIl successivo tour \"Building Empires\" fu il primo da headliner per i Queensr\u00ffche. Il gruppo ne approfitt\u00f2 per eseguire \"Operation: Mindcrime\" nella sua interezza, insieme ad alcune canzoni tratte da \"Empire\". Il tour dur\u00f2 18 mesi e fu il pi\u00f9 lungo che la band abbia mai fatto.\nDopo essersi presa una pausa per risolvere alcune questioni personali, nell'ottobre 1994 la band pubblic\u00f2 \"Promised Land\" (un CD-ROM collegato, che conteneva un gioco ispirato a \"Promised Land\" e altri elementi interattivi fu pubblicato nel marzo 1996). Si trattava di un album oscuro e intensamente personale, che rifletteva lo stato mentale della band in quel periodo. Anche se l'album debutt\u00f2 al 3\u00ba posto in classifica e fu certificato disco di platino, non ebbe chiaramente lo stesso successo commerciale di \"Empire\". Come era successo a molti altri gruppi heavy metal e hard rock, le fortune commerciali dei Queensr\u00ffche declinarono, mentre montava la popolarit\u00e0 del grunge e del rock alternativo.\n1997: Anno di cambiamenti.\nNel marzo 1997 i Queensr\u00ffche pubblicarono il loro sesto album in studio, \"Hear in the Now Frontier\", che ebbe un'accoglienza tiepida da parte di critica e pubblico. L'album debutt\u00f2 al 19\u00ba posto ma svan\u00ec rapidamente dalle classifiche. Il sound e lo stile dell'album era pi\u00f9 basilare e spoglio di tutto quello che la band aveva pubblicato prima, e alcuni fan e critici indicarono lo stile grunge come una delle principali influenze del disco. A dispetto della reazione, i singoli \"Sign of the Times\" e \"You\" furono trasmessi con intensit\u00e0 dalle radio.\nAd aggiungersi alle deludenti vendite dell'album arrivarono dei problemi che tormentarono la band durante il tour successivo. Meno di un mese dopo l'inizio del tour di \"Hear in the Now Frontier\", Geoff Tate si ammal\u00f2 seriamente e il gruppo fu costretto per la prima volta a cancellare le date di alcuni concerti. Per giunta, l'etichetta con cui la band lavorava da lungo tempo, la EMI America Records, and\u00f2 in bancarotta durante lo stesso periodo. I Queensr\u00ffche furono costretti a usare il proprio denaro per finanziare il resto del tour, che si concluse in agosto, dopo appena due mesi. In dicembre la band si esib\u00ec in una manciata di show in Sud America per soddisfare degli obblighi contrattuali, e fu durante questo periodo che il membro fondatore Chris DeGarmo annunci\u00f2 che avrebbe lasciato i Queensr\u00ffche.\nAnche se i motivi ufficiali per la dipartita di DeGarmo non sono mai stati resi pubblici, i membri della band hanno parlato di un esaurimento psicofisico e del desiderio di perseguire interessi al di fuori dei Queensr\u00ffche come possibili ragioni del suo abbandono. Dopo aver lasciato i Queensr\u00ffche, DeGarmo registr\u00f2 e suon\u00f2 alcuni brani insieme a Jerry Cantrell e fece parte di una band dalla vita breve chiamata Spys4Darwin, che pubblic\u00f2 un solo EP nel 2001. DeGarmo \u00e8 ora pilota per una compagnia aerea. Fu sostituito da Kelly Gray per \"Q2K\" (1999).\nIl dopo-DeGarmo (1998-2004).\nDeGarmo fu rimpiazzato dal chitarrista e produttore Kelly Gray. I legami tra Gray e i Queensr\u00ffche risalivano ai primi anni ottanta, quando lui era il chitarrista dei Myth, il primo gruppo di Tate. Gray aveva anche lavorato come produttore per band come Dokken e Candlebox. Il primo album dei Queensr\u00ffche con Gray fu \"Q2K\", del 1999. Quello fu anche il primo album per la loro nuova etichetta, la Atlantic Records. Dal punto di vista musicale, \"Q2K\" aveva ben poca somiglianza al metal progressivo del passato della band, e mostrava un sound spoglio simile a quello di \"Hear in the Now Frontier\". Gray non fu accolto a braccia aperte dai fan, che ritenevano che il suo stile blues non fosse adatto ai Queensr\u00ffche. Inoltre la popolarit\u00e0 in declino costrinse la band a esibirsi in teatri e piccoli locali, invece che in arene e anfiteatri all'aperto.\nDopo l'uscita di un greatest hits nel 2000, i Queensr\u00ffche partirono per un altro tour, stavolta in supporto degli Iron Maiden. Questo permise alla band di suonare per la prima volta al Madison Square Garden. Insoddisfatti per lo scarso supporto ricevuto dall'Atlantic, nel 2001 i Queensr\u00ffche passarono alla Sanctuary Records. Nel luglio dello stesso anno, la band esegu\u00ec alcune date al Moore Theater di Seattle. I concerti furono registrati e pubblicati nel settembre 2001 come \"Live Evolution\", il secondo album dal vivo della band. Poco dopo Kelly Gray lasci\u00f2 i Queensr\u00ffche.\nNella primavera del 2003 la band entr\u00f2 in studio con solo quattro membri per registrare il nuovo album. In aprile, annunciarono la riunione con Chris DeGarmo, anche se il suo futuro status nella band rimaneva incerto. In luglio, i Queensr\u00ffche pubblicarono il loro primo e unico album di inediti per la Sanctuary, \"Tribe\". DeGarmo, che suon\u00f2 e contribu\u00ec a scrivere quattro brani, non rientr\u00f2 ufficialmente a far parte della band e non partecip\u00f2 al tour di supporto.\nIl sostituto ufficiale di Kelly Gray risult\u00f2 essere Mike Stone, che accompagn\u00f2 la band nel tour di \"Tribe\" come secondo chitarrista a fianco di Michael Wilton. Nel giugno 2003, i Queensr\u00ffche lanciarono un tour con doppia headline insieme a un'altra popolare band progressive metal, i Dream Theater. I due gruppi si alternavano in apertura e in chiusura, e terminavano gli show suonando alcune canzoni insieme. I Fates Warning furono gli special guest del tour.\n\"Operation: Mindcrime II\" (2004-2008).\nNel luglio 2004, i Queensr\u00ffche annunciarono la loro intenzione di registrare un seguito dell'album del 1988 \"\". Per stimolare l'interesse dei fan verso l'album in arrivo, la band intraprese nell'autunno di quell'anno la tourn\u00e9e \"An Evening with Queensr\u00ffche\", composto da un breve set di successi seguito da una versione riveduta di \"Operation: Mindcrime\" con attori dal vivo e video; Pamela Moore riprese il suo ruolo di Sister Mary. Alla fine del concerto, attraverso gli altoparlanti il gruppo faceva anche ascoltare una versione pre-registrata di \"Hostage\", un brano dell'album in arrivo. La seconda parte del tour cominci\u00f2 all'inizio del 2005. Prima di partire per la terza parte del tour nell'autunno 2005, i Queensr\u00ffche fecero anche una tourn\u00e9e con i Judas Priest attraverso il Nord America, eseguendo un set di un'ora composto per la maggior parte dai brani storici della band, oltre che da una canzone tratta dal seguito in via di pubblicazione, intitolata \"I'm American\".\n\"\" \u00e8 stato pubblicato negli Stati Uniti d'America il 4 aprile 2006 e ha risolto alcune delle questioni poste dal primo album. Si tratta del primo album registrato dai Queensr\u00ffche attraverso la Rhino Entertainment, per la quale avevano firmato nel 2005. Ronnie James Dio ha fornito la voce per il Dr. X, antagonista di entrambi gli album. Il disco ha debuttato al 14\u00ba posto, la pi\u00f9 alta posizione per un album dei Queensr\u00ffche dal 1997 a questa parte. Il tour di \"Operation: Mindcrime II\" \u00e8 partito nel giugno 2006 e il gruppo ha eseguito interamente sia \"Operation: Mindcrime\" che \"Operation: Mindcrime II\".\n\"American Soldier\" (2009-2012).\nIl 3 febbraio 2009 Mike Stone ha annunciato di avere lasciato il gruppo; a sostituirlo \u00e8 stato Parker Ludgren, proveniente dagli Sledgeback. Sul finire del marzo 2009 venne pubblicato \"American Soldier\". Si tratta di un concept album sul tema della guerra, basato su una lunga serie di interviste che Geoff Tate ha fatto ad alcuni veterani di guerra americani.\nDipartita di Tate (2012-presente).\nIn giugno del 2012 viene resa nota la dipartita dal gruppo del frontman Geoff Tate. Al suo posto \u00e8 subentrato Todd La Torre, che per un breve periodo, effettivamente due date di prova, ha affiancato i restanti membri del gruppo in un progetto chiamato Rising West.\nNel 2013 \u00e8 stata aperta una controversia tra Geoff Tate e i rimanenti membri dei Queensr\u00ffche sull'autorizzazione del nome del gruppo. Le due parti sono successivamente giunte in tribunale, il quale ha autorizzato a entrambi l'utilizzo del nome. Di conseguenza, si sono formati due gruppi distinti: il primo \u00e8 costituito da Eddie Jackson, Scott Rockenfield, Michael Wilton e La Torre, mentre il secondo \u00e8 composto da Geoff Tate, Kelly Gray, Randy Gane, Rudy Sarzo, Robert Sarzo e Simon Wright. Nel maggio 2013, i Queensr\u00ffche di Tate hanno pubblicato \"Frequency Unknown\", mentre il 24 giugno dello stesso anno i Queensr\u00ffche con La Torre hanno pubblicato l'omonimo \"Queensr\u00ffche\".\nIl 28 aprile 2014 \u00e8 stato reso noto che Tate ha perso ogni diritto sull'utilizzo del nome Queensr\u00ffche, mantenendo comunque la possibilit\u00e0 di eseguire interamente gli album ' e '. Ci\u00f2 \u00e8 successivamente culminato con la creazione da parte di Tate di un nuovo gruppo musicale, da lui battezzato , con il quale ha pubblicato l'album \"\" il 18 settembre 2015.\nIl 2 ottobre 2015 i Queensr\u00ffche hanno pubblicato l'album \"Condition H\u00fcman\", anticipato a luglio dal brano \"Arrow of Time\".\nProgetti paralleli.\nNel 2002 Geoff Tate ha pubblicato un album solista per la Sanctuary Records. Tate \u00e8 stato in tour per supportare l'album nell'estate del 2002. Michael Wilton, con la sua band Soulbender, ha pubblicato un album auto-intitolato nel 2004. Scott Rockenfield e l'ex chitarrista dei Queensr\u00ffche Kelly Gray sono membri degli Slave to the System, che nel febbraio 2006 hanno pubblicato un album di debutto auto-intitolato e hanno fatto un tour nell'aprile dello stesso anno. Rockenfield ha anche collaborato a una serie di progetti insieme al musicista Paul Speer. Rockenfield/Speer sono stati nominati per un Grammy Award (nella categoria Miglior Video Musicale, Forma Lunga) per \"TeleVoid\", pubblicato nel 1999."}
{"id": "385772", "revid": "4711", "url": "https://it.wikipedia.org/wiki?curid=385772", "title": "Terzo concilio lateranense", "text": ""}
{"id": "385774", "revid": "10652", "url": "https://it.wikipedia.org/wiki?curid=385774", "title": "Polyporus gigantea", "text": ""}
{"id": "385780", "revid": "4711", "url": "https://it.wikipedia.org/wiki?curid=385780", "title": "Outkast", "text": ""}
{"id": "385806", "revid": "1793900", "url": "https://it.wikipedia.org/wiki?curid=385806", "title": "20th Century Technology Museum", "text": "Il 20th Century Technology Museum si trova a Wharton, in Texas ed espone esempi di tecnologie del XX secolo. Il museo \u00e8 un'organizzazione non-profit, aperto nel luglio 2005 sulla base di un edificio centenario, edificato nel 1988.\nLa collezione del museo consiste per la maggior parte in piccoli oggetti, come radio, jukebox, televisori... e anche in alcuni aeromobili, incluso un ornitottero. Molti degli oggetti esposti nel museo sono in condizione di funzionare: possono sia essere utilizzati per una dimostrazione reale per i visitatori, sia a disposizione per operazioni pratiche.\nLe maggiori mostre del museo includono:\nCollegamenti esterni.\n 20th Century Technology Museum - sito ufficiale"}
{"id": "385810", "revid": "4711", "url": "https://it.wikipedia.org/wiki?curid=385810", "title": "Itzhak Rabin", "text": ""}
{"id": "385817", "revid": "4711", "url": "https://it.wikipedia.org/wiki?curid=385817", "title": "Izhak Rabin", "text": ""}
{"id": "385823", "revid": "29035", "url": "https://it.wikipedia.org/wiki?curid=385823", "title": "Traiano Decio Augusto", "text": ""}
{"id": "385846", "revid": "4711", "url": "https://it.wikipedia.org/wiki?curid=385846", "title": "Storia d'Israele", "text": ""}
{"id": "385848", "revid": "2036605", "url": "https://it.wikipedia.org/wiki?curid=385848", "title": "Sovrani della Persia", "text": "Quella che segue \u00e8 una lista degli Sci\u00e0 delle principali dinastie della Persia, che include tutti i regni e gli Imperi che hanno governato sul territorio geografico dell'attuale Iran e i loro sovrani, da Ciro il Grande a Mohammad Reza Pahlavi. Sono omesse le dinastie che hanno esercitato solo un dominio parziale sul territorio persiano."}
{"id": "385858", "revid": "4711", "url": "https://it.wikipedia.org/wiki?curid=385858", "title": "Tel-Aviv", "text": ""}
{"id": "385862", "revid": "4711", "url": "https://it.wikipedia.org/wiki?curid=385862", "title": "Tel Aviv-Yafo", "text": ""}
{"id": "385866", "revid": "4711", "url": "https://it.wikipedia.org/wiki?curid=385866", "title": "Tel Aviv-Jaffa", "text": ""}
{"id": "385870", "revid": "1983214", "url": "https://it.wikipedia.org/wiki?curid=385870", "title": "Neve Shalom", "text": "Il termine Neve Shalom (\u05e0\u05f0\u05d4 \u05e9\u05dc\u05d5\u05dd), in ebraico \"Oasi di Pace\", pu\u00f2 essere riferito a"}
{"id": "385881", "revid": "4711", "url": "https://it.wikipedia.org/wiki?curid=385881", "title": "Yerushalayim", "text": ""}
{"id": "385884", "revid": "767487", "url": "https://it.wikipedia.org/wiki?curid=385884", "title": "Indice di Fisher", "text": "L'indice di Fisher o indice ideale di Fisher deriva il suo nome dall'economista e statistico statunitense Irving Fisher, che per primo ne propose l'utilizzo, ed \u00e8 un indice utilizzato per misurare la variazione nei volumi o nei prezzi di determinati aggregati.\nL'indice di Fisher \u00e8 la media geometrica dei corrispondenti indici di Laspeyres e Paasche.\nL'indice dei volumi di Fisher risulta dunque uguale a:\ndove formula_2 \u00e8 l'indice dei volumi di Laspeyres e formula_3 \u00e8 l'indice dei volumi di Paasche.\nAnalogamente, l'indice dei prezzi di Fisher \u00e8 dato da:\ndove formula_5 \u00e8 l'indice dei prezzi di Laspeyres e formula_6 \u00e8 l'indice dei prezzi di Paasche.\nDate alcune sue rilevanti propriet\u00e0 trova sempre maggiore applicazione nella contabilit\u00e0 nazionale per la costruzione di indici a catena.\nA tutt'oggi viene utilizzato, tra gli altri, da USA e Canada, ma non nei paesi dell'Unione europea, che hanno invece optato per la costruzione di indici a catena sulla base di indici di Laspeyres.\nLe propriet\u00e0 dell'indice di Fisher.\nIrving Fisher individu\u00f2 alcune interessanti propriet\u00e0 che un numero indice avrebbe dovuto soddisfare. In particolare quelle di:\nMentre gli indici di Laspeyres e Paasche soddisfano solo le prime due propriet\u00e0, l'indice di Fisher soddisfa anche quelle di inversione temporale e di inversione dei fattori. Da qui il nome di \"ideale\".\nUna propriet\u00e0 particolarmente importante \u00e8 quella di inversione dei fattori. Questa permette il calcolo dell'indice dei volumi deflazionando il corrispondente indice dell'aggregato, adottando quello che si chiama: \"approccio indiretto\". Cos\u00ec, ad esempio, se si vuole ottenere l'indice di Fisher dei volumi per un aggregato X, \u00e8 possibile deflazionare il valore corrente dell'aggregato utilizzando il corrispondente indice dei prezzi e dividere il tutto per il valore dell'aggregato stesso:\nInoltre, anche per quanto riguarda la propriet\u00e0 di circolarit\u00e0, sebbene l'indice di Fisher non la soddisfi formalmente, gli errori nel \"concatenamento\" sono piccoli. Cos\u00ec in genere sar\u00e0 vero che:\nQuesto, insieme al fatto che l'indice di Fisher gode della propriet\u00e0 di inversione temporale, permette di evitare il ribasamento e rende agevole l'interpretazione degli indici a catena.\nL'indice tuttavia, contrariamente a quanto avviene per gli indici di Laspeyres e Paasche, risente del livello di aggregazione. Cos\u00ec, ad esempio, il calcolo dell'indice per l'intera produzione risulta diverso dalla somma degli indici calcolati per le sue componenti."}
{"id": "385885", "revid": "838137", "url": "https://it.wikipedia.org/wiki?curid=385885", "title": "Aspettando l'inverno", "text": ""}
{"id": "385889", "revid": "3368", "url": "https://it.wikipedia.org/wiki?curid=385889", "title": "Ribasamento", "text": ""}
{"id": "385894", "revid": "1305772", "url": "https://it.wikipedia.org/wiki?curid=385894", "title": "Jerusalem", "text": "Jerusalem \u00e8 l'esonimo inglese di Gerusalemme. Pu\u00f2 riferirsi anche a:"}
{"id": "385895", "revid": "1005847", "url": "https://it.wikipedia.org/wiki?curid=385895", "title": "Pietro Battaglia", "text": "Biografia.\nEsponente di primo piano dell'associazionismo cattolico (ACLI) e poi della Democrazia Cristiana calabrese, fu sindaco di Reggio Calabria dal 28 marzo 1966 al 18 novembre 1971 ed una terza volta nel 1989 per circa sei mesi (incompatibile perch\u00e9 parlamentare), nonch\u00e9 Consigliere ed assessore regionale per due legislature e membro della Camera dei Deputati per diverse legislature.\nDeve la sua notoriet\u00e0 per essere stato sindaco durante la Rivolta di Reggio Calabria e per aver guidato la citt\u00e0 durante la protesta popolare contro il trasferimento del capoluogo a Catanzaro ponendosi in posizione di contrasto al governo nazionale a guida del suo stesso partito (Democrazia Cristiana) in difesa della sua citt\u00e0.\nCelebre fu il suo \"Rapporto alla Citt\u00e0\", un comizio di fronte a migliaia di persone radunatesi in Piazza Duomo in cui chiedeva alla cittadinanza di tenersi pronta a sostenere con forza il diritto di Reggio alla guida della Regione.\nSi deve alla sua estenuante opera di mediazione con il governo nazionale l'individuazione della sede del Consiglio regionale della Calabria presso la citt\u00e0 di Reggio, unico caso in Italia in cui la sede dell'assemblea legislativa \u00e8 in una citt\u00e0 diversa rispetto alla sede della Giunta.\nSuccessivamente venne eletto Consigliere regionale per la Democrazia Cristiana ricoprendo l'incarico di Vice Presidente della Giunta regionale ed assessore con varie deleghe.\nVenne eletto, poi, al parlamento nella DC alle elezioni del 1987 e durante quella legislatura Battaglia fu il promotore della legge denominata \"Decreto Reggio\" che prevedeva un finanziamento straordinario per finanziare un pacchetto di interventi, la maggior parte opere pubbliche, finalizzati al rilancio economico e sociale della citt\u00e0 di Reggio Calabria.\nIl 7 settembre 1992 fu arrestato assieme ad altri esponenti politici reggini con l'accusa di far parte di un comitato d'affari.\nPer tale accusa trascorse 13 mesi in carcere, per poi essere rilasciato una volta stabilita l'infondatezza delle accuse. I processi si sono conclusi con sentenze passate in giudicato che dichiaravano l'insussistenza dei reati e l'assoluta infondatezza delle accuse a seguito anche di richiesta di proscioglimento da parte della pubblica accusa.\nPer tale motivo lo stato riconobbe a Battaglia il massimo previsto per legge di risarcimento economico per i danni a lui ed ai suoi familiari recati a seguito dei clamorosi errori giudiziari che lo videro protagonista.\nIn sua memoria la citt\u00e0 gli ha intitolato l'aula del Consiglio comunale che lo ha visto protagonista nelle vesti di Sindaco ed in quelle di Consigliere ed Assessore regionale."}
{"id": "385904", "revid": "4711", "url": "https://it.wikipedia.org/wiki?curid=385904", "title": "Elat", "text": ""}
{"id": "385906", "revid": "3368", "url": "https://it.wikipedia.org/wiki?curid=385906", "title": "Indice ideale di Fisher", "text": ""}
{"id": "385916", "revid": "4711", "url": "https://it.wikipedia.org/wiki?curid=385916", "title": "Beer Sheba", "text": ""}
{"id": "385926", "revid": "486946", "url": "https://it.wikipedia.org/wiki?curid=385926", "title": "Dinastia Sassanide", "text": ""}
{"id": "385945", "revid": "1272592", "url": "https://it.wikipedia.org/wiki?curid=385945", "title": "Qytez\u00eb", "text": "Qytez\u00eb \u00e8 un villaggio albanese che fa parte della municipalit\u00e0 di Devoll."}
{"id": "385950", "revid": "834", "url": "https://it.wikipedia.org/wiki?curid=385950", "title": "Fed", "text": ""}
{"id": "385956", "revid": "256896", "url": "https://it.wikipedia.org/wiki?curid=385956", "title": "Lega degli Stati Arabi", "text": ""}
{"id": "385959", "revid": "729019", "url": "https://it.wikipedia.org/wiki?curid=385959", "title": "Venera 5 e 6", "text": "Venera 5 e Venera 6 (russo: \"\u0412\u0435\u043d\u0435\u0440\u0430-5\" e \"\u0412\u0435\u043d\u0435\u0440\u0430-6\") erano due sonde spaziali gemelle, appartenenti al programma sovietico per l'esplorazione del pianeta Venere.\nLa prima fu lanciata il 5 gennaio 1969 alle 06.28 ora di Greenwich, e la seguente esattamente cinque giorni dopo, alla stessa ora. Il vettore di lancio era un Molniya, in partenza dal cosmodromo di Baikonur. Entrambe le sonde avevano missione di effettuare studi diretti all'interno dell'atmosfera venusiana.\nLe sonde pesavano 1130 kg ciascuna, ed erano molto simili a \"Venera 4\" \u2013 il design era stato riprogettato con un aspetto pi\u00f9 solido e resistente. Come \"Venera 4\", erano composte di un modulo d'invio e di una capsula-laboratorio di 405 kg, con una quantit\u00e0 di strumentazioni scientifiche (termometri, barometri, misuratori di densit\u00e0, analizzatori per gas) destinata a precipitare lentamente nell'atmosfera del pianeta con l'aiuto di una serie di paracadute.\nI laboratori furono sganciati rispettivamente il 16 e il 17 maggio 1969, e per rispettivamente 53 e 51 minuti trasmisero dati precisi sull'atmosfera di Venere, fino a che la loro struttura non fu irrimediabilmente compromessa dall'azione combinata degli acidi gassosi, del calore e della pressione.\nEntrambe atterrarono sul pianeta, ormai fuori uso: la prima 3\u00b0 S, 18\u00b0 E, la seconda a 5\u00b0 S, 23\u00b0 E.\nLe sonde trasportavano entrambe anche un medaglione contenente lo stemma governativo dell'Unione Sovietica, e un bassorilievo di Lenin che finirono, assieme ai moduli trasportatori, in punti del lato notturno del pianeta.\nIl grosso dei risultati ottenuti dalle sonde riguard\u00f2 una serie di miglioramenti nella conoscenza della composizione chimica dell'atmosfera. Peraltro, sapendo che questa \u00e8 estremamente densa, furono installati paracadute pi\u00f9 piccoli, in modo da consentire una caduta pi\u00f9 rapida e il raggiungimento dell'esatta altitudine di schiacciamento prima che le batterie si scaricassero: \"Venera 4\", infatti, era scesa troppo lentamente ed era stata aggredita dagli acidi ben prima che fosse pronta una stratigrafia completa degli alti strati atmosferici.\nCollegamenti esterni.\nCompendio di risultati delle analisi effettuate da \"Venera 4, 5, 6, 7\" e \"8\""}
{"id": "385973", "revid": "4711", "url": "https://it.wikipedia.org/wiki?curid=385973", "title": "Hagan\u00e0", "text": ""}
{"id": "385980", "revid": "4711", "url": "https://it.wikipedia.org/wiki?curid=385980", "title": "Hagana", "text": ""}
{"id": "385991", "revid": "84184", "url": "https://it.wikipedia.org/wiki?curid=385991", "title": "Basilica di Santo Spirito", "text": "La chiesa di Santo Spirito \u00e8 una delle principali basiliche della citt\u00e0 di Firenze. \u00c8 situata nel quartiere dell'Oltrarno, la parte sud del centro storico, e con la sua semplice facciata domina la piazza omonima. Fu costruita sui resti del duecentesco convento agostiniano distrutto da un incendio nel 1371.\nHa la dignit\u00e0 di basilica minore.\nStoria.\nIl primo insediamento.\nLa fondazione dell'ordine degli eremiti agostiniani in Toscana risale a un'iniziativa di Innocenzo IV: si trattava di un ordine mendicante ma di apostolato urbano. Nel 1250 due signori, Spinello Accolti e Omodeo di Guido, donarono al frate agostiniano Aldobrandino, residente in Arcetri, una casa e due vigne nella zona di Oltrarno per la costruzione di una chiesa, che venne originariamente dedicata, nel 1252, a Maria Vergine, allo Spirito Santo e a tutti i Santi. Nei documenti come le \"Caselline\", alludendo a una zona ancora di campagna con modesti casolari sparsi.\nNel 1269 una comunit\u00e0 di frati Agostiniani si insedi\u00f2 stabilmente a Firenze e inizi\u00f2 la costruzione di una chiesa sul luogo dell'oratorio originario, dedicandola al \"Santo Spirito\". A quell'epoca la parte di citt\u00e0 oltre il fiume, gi\u00e0 inclusa nelle mura urbane dal 1173-1175, era composta da un paio di \"borghi\", cio\u00e8 agglomerati di case lungo le vie uscenti dai ponti cittadini, e campi, con i due complessi monastici pi\u00f9 importanti situati a Santa Felicita e San Jacopo sopr'Arno ai quali si aggiungevano altre quattro chiese minori.\nNella seconda met\u00e0 del XIII secolo Firenze sub\u00ec una fortissima immigrazione, che interess\u00f2 tutte le zone dentro e fuori le mura, compreso l'Oltrarno, verso il quale venne costruito il nuovo ponte Santa Trinita. Quando nella zona fu ingrandita la cerchia muraria, quella di Arnolfo di Cambio, il complesso conventuale si era gi\u00e0 ingrandito dal 1292, integrandosi con incisivit\u00e0 all'urbanistica, alla vita sociale, politica e intellettuale del quartiere e della citt\u00e0 in generale.\nGli Agostiniani, al pari degli altri ordini mendicanti presenti in citt\u00e0 (francescani in Santa Croce, domenicani in Santa Maria Novella, Carmelitani al Carmine), fecero della loro sede un importante centro artistico, teologico e culturale. Gi\u00e0 nel 1287 il convento fiorentino aveva ospitato un importante Capitolo generale degli Agostiniani e nel 1284 era stato nominato \"Studio generale dell'Ordine\", divenendo un istituto superiore di studi teologici e filosofici. Per accogliere la folla che assisteva alle loro prediche venne presto creata, dal 1292, la primitiva piazza Santo Spirito.\nFiore all'occhiello era la ricca biblioteca, che in un inventario del 1450 arriv\u00f2 a contare 577 manoscritti. Il convento era frequentato da intellettuali e artisti. Francesco Petrarca instaur\u00f2 un intenso rapporto con fra' Dionigi di Borgo San Sepolcro, il quale gli permise di studiare i testi rari presenti in convento e present\u00f2 il poeta a Roberto d'Angi\u00f2: grazie a queste frequentazioni Petrarca si avvicin\u00f2 alla figura di sant'Agostino, che scelse come suo ideale interlocutore nel \"Secretum\" (1342-1434), ispirato alle \"Confessioni\". Anche Giovanni Boccaccio frequent\u00f2 il convento stringendo una stretta amicizia con fra' Martino da Signa: proprio agli Agostiniani di Santo Spirito lasci\u00f2 in eredit\u00e0 la propria ricca biblioteca personale. Verso la fine del XIV secolo il frate Luigi Marsili fu amico e corrispondente, oltre che di Petrarca, di Coluccio Salutati e altri: la cella del frate divenne un importante luogo di ritrovo per numerosi umanisti della prima generazione. Anche nei primi decenni del XV secolo Santo Spirito rimase la sede privilegiata per il ritrovo dei circoli intellettuali fiorentini, con frequentatori come Leonardo Bruni, Poggio Bracciolini, Niccol\u00f2 Niccoli, Roberto de' Rossi, Giannozzo Manetti, i quali formarono una delle prime accademie letterarie del XV secolo.\nLa nuova basilica brunelleschiana.\nDal 1397 il Comune aveva stanziato una somma annua per la costruzione di una nuova basilica, da terminare entro cinque anni. Fu solo per\u00f2 dal 1428, dietro i pressanti inviti di Francesco Mellini, che si istitu\u00ec un provveditore per i nuovi lavori, Stoldo Frescobaldi, appartenente a una delle pi\u00f9 importanti famiglie d'Oltrarno.\nIntorno al 1434 la costruzione di una nuova basilica venne affidata a Filippo Brunelleschi, che aveva gi\u00e0 lavorato, in Oltrarno, a San Jacopo e Santa Felicita. Dopo una lunga progettazione l'edificio venne iniziato nel 1444 e fu l'ultima grande opera del maestro. Dopo la sua scomparsa avvenuta nel 1446, il cantiere pass\u00f2 nel 1452 nelle mani di tre seguaci del maestro, Antonio Manetti, Giovanni da Gaiole e Salvi d'Andrea. I continuatori seguirono a grandi linee il progetto del maestro, ma non compresero a fondo la sua originalit\u00e0, apportando numerose modifiche anche sostanziali, che stemperarono gli elementi pi\u00f9 radicali secondo soluzioni pi\u00f9 di compromesso, in linea col gusto dell'epoca.\nNel 1471 un grave incendio distrusse i codici e molte opere d'arte della chiesa medievale. Salvi d'Andrea realizz\u00f2 la cupola dal 1479 al 1481 e la facciata interna dal 1483 al 1487. Consacrata nel 1481, la basilica poteva dirsi conclusa nel 1487. Al 1489 risale la sagrestia di Giuliano da Sangallo.\nDopo il 1492 fu ricovero per l'esule Michelangelo, che qui pot\u00e9 studiare l'anatomia dei cadaveri. Per ringraziamento lasci\u00f2 il Crocifisso oggi in sagrestia. Il campanile, alto 70 metri, \u00e8 opera di Baccio d'Agnolo, iniziato nel 1503 e terminato solo nel 1570.\nNel XVI secolo l'architetto di corte Bartolomeo Ammannati elabor\u00f2 un ambizioso progetto di ristrutturazione del complesso agostiniano, ma venne messo in opera solo il secondo chiostro, con la collaborazione di Alfonso Parigi il Vecchio.\nSei e Settecento.\nCon il passare dei secoli la basilica ha subito altri numerosi interventi, come il vistoso baldacchino barocco realizzato da Giovanni Caccini in collaborazione con Gherardo Silvani (1599-1608), posto sopra l'altare maggiore, che ha alterato le armoniche proporzioni brunelleschiane, soprattutto per quanto riguarda la visione prospettica di tutta la navata centrale. Il sontuoso tempietto, che doveva contenere il Santissimo Sacramento, unisce fantasiosamente architettura, scultura e l'arte del \"commesso\" (il mosaico fiorentino) in pietre dure. Verso il 1620 Giulio e Alfonso Parigi il giovane portarono avanti il progetto dell'Ammannati costruendo il Chiostro dei Morti. Il prospetto esterno della chiesa rimase spoglio, con pietre a vista, fino al XVIII secolo, quando venne intonacato. Durante l'occupazione francese, Vivant Denon individu\u00f2 diverse opere da mandare in Francia, anche al Musee Napoleon a Parigi, oggetto di spoliazioni napoleoniche e non tornarono col congresso di Vienna, non essendo mai stati richiesti in restituzione dai Lorena. Cos\u00ec diverse opere d'arte presero la via della Francia. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, dalla basilica vennero requisite:\nArchitettura.\nInnanzitutto Brunelleschi avrebbe voluto orientare la chiesa con la facciata a nord, verso l'Arno, per permettere una spettacolare visione dal fiume tramite la creazione di una nuova piazza. L'idea venne subito accantonata per\u00f2 per la presenza di importanti abitazioni nobiliari tra la chiesa e il fiume, che sono tuttora esistenti.\nMantenendo il vecchio orientamento Brunelleschi ebbe carta bianca, almeno in fase progettuale, per impostare un edificio estremamente razionale, dove, come si vede bene in pianta, la forma di croce latina \u00e8 bordata lungo tutto il perimetro da un loggiato regolare che in San Lorenzo aveva interessato la sola navata centrale e che era la trasposizione all'interno di un edificio religioso del celebre loggiato esterno dello Spedale degli Innocenti. Anche qui le membrature architettoniche sono chiaramente scandite dalle pareti tramite il contrasto tra la grigia pietra serena e il biancore degli intonaci.\nLe tre navate (con la centrale ampia il doppio di quelle laterali), sono separate da colonne in pietra serena con capitelli corinzi e pulvini che reggono arcate a tutto sesto e volte a vela. Esse si prolungano idealmente anche nei bracci del transetto e nel capocroce, creando un camminamento continuo lungo tutto il perimetro (con l'eccezione della controfacciata) che aveva come precedenti il Duomo di Pisa e quello di Siena. Ma in Santo Spirito il distacco dalla tradizione gotica si approfondisce e diviene definitivo. Il modulo della campata di undici braccia fiorentine arriva a definire ogni parte della chiesa. Ad ogni campata corrisponde una cappella laterale composta da una nicchia semicircolare, che \u00e8 alta quanto la navata laterale e profonda 1/2 del modulo, creando nell'insieme un effetto dinamico dell'articolazione dei volumi molto pi\u00f9 vivo che in San Lorenzo, dove le cappelle laterali sono rese schematiche dalla griglia delle paraste e delle cornici orizzontali superiori.\nAl centro dei bracci si trova l'altare maggiore, fulcro di tutta l'architettura, sormontato da cupola. Entrando nella chiesa e camminando verso il capocroce si pu\u00f2 cogliere l'estremo dinamismo del variare continuo del punto di vista attraverso la sequenza ritmica degli archi e delle colonne, che creano filari prospettici anche trasversalmente, verso le nicchie e i portali. Il tutto d\u00e0 per\u00f2, a differenza delle chiese gotiche, l'effetto di estrema armonia e chiarezza dell'insieme, grazie alla regolazione secondo principi razionali unitari.\nLa luce evidenzia il ritmo arioso ed elegante degli spazi, entrando in maniera graduale attraverso le differenti aperture, pi\u00f9 ampie nel cleristorio della navata centrale e dagli oculi della cupola. Le navate laterali si trovano cos\u00ec ad essere pi\u00f9 scure, dirigendo l'occhio inevitabilmente verso il nodo luminoso: l'altare centrale.\nLe modifiche al progetto originale.\nBrunelleschi mor\u00ec appena due anni dopo l'inizio dei lavori di costruzioni e i suoi continuatori fecero alcune modifiche, sia strutturali che decorative, al progetto iniziale, accantonando alcuni elementi pi\u00f9 originali che avrebbero fatto della chiesa un'inedita sperimentazione, magari meno rispondente al gusto di quegli anni. L'effetto dello spazio centripeto con fulcro sull'altare sarebbe stato ancora pi\u00f9 efficace se si fossero seguite alla lettera le disposizioni di Brunelleschi. Per il rispetto del progetto originale si batterono, per esempio, il matematico e astronomo Paolo dal Pozzo Toscanelli e l'architetto Giuliano da Sangallo, che cerc\u00f2 di far intervenire, senza successo, anche Lorenzo il Magnifico.\nUno degli elementi che pi\u00f9 destarono polemiche fu quello della continuazione del loggiato anche sulla controfacciata, che avrebbe reso necessaria la costruzione di altre due campate centrali, con la necessit\u00e0, tra l'altro, di predisporre un'inusitata facciata a quattro porte, ciascuna in una nicchia, per riprendere la sequenza delle pareti laterali. Questo elemento venne accantonato per creare un pi\u00f9 tradizionale portale centrale, in asse con l'altare. Ma la visione non in asse fin dall'ingresso avrebbe evidenziato la costruzione \"dinamica\" dell'architettura del Brunelleschi, creando subito scorci prospettici non convenzionali.\nInoltre il grande architetto aveva previsto una volta a botte sulla navata centrale, che venne invece sostituita da un controsoffitto piano, poi decorato da lacunari dipinti. Con la volta si sarebbe accentuato l'effetto di dilatazione dello spazio interno verso l'esterno, come se la chiesa \"gonfiasse\". La cupola doveva essere pi\u00f9 bassa, senza tamburo come nella Sagrestia Vecchia, con un giro di oculi che avrebbero potuto illuminare con maggiore intensit\u00e0 la mensa dell'altare centrale, in modo da rendere pi\u00f9 esplicita l'allusione alla luce divina dello Spirito Santo, al quale \u00e8 dedicata la chiesa.\nMolto pi\u00f9 originale era previsto anche l'aspetto esterno, dove al posto della parete doveva figurare la successione dei profili arcuati delle nicchie delle cappelle laterali. Questo elemento, ripreso dai fianchi del Duomo di Orvieto, avrebbe modificato in maniera plastica la superficie esterna, creando effetti di chiaroscuro mai visti in architettura, che entreranno in uso solo con l'architettura barocca.\nDecorazione interna.\nL'interno misura 97 metri, largo 32 e 58 alla crociera. Il soffitto della navata centrale, con cassettoni dipinti risale al XIX secolo. All'interno della navata i capitelli decorati del primo ordine di pilastri sono scolpiti con singolare maestria: alcuni sono di Andrea Sansovino.\nLa facciata interna conserva la vetrata quattrocentesca con la \"Pentecoste\" realizzata su disegno del Perugino. L'altare maggiore \u00e8 coperto dal ciborio con cupola a traforo e recinto marmoreo di Giovanni Caccini, realizzato tra il 1599 e il 1607 con la collaborazione di Gherardo Silvani e di Agostino Ubaldini. L'apparato decorativo \u00e8 in stile barocco ed \u00e8 caratterizzato da una notevole complessit\u00e0, con intarsi in pietre dure, sculture marmoree, bronzi, stalli intagliati e scolpiti. I due candelabri anteriori sono di Cosimo Merlini (1708).\nIl programma degli altari.\nLa chiesa possiede ben 38 altari laterali (pi\u00f9 due absidiole analoghe in corrispondenza dell'ingresso della sagrestia e sul lato opposto, per un totale di quaranta), decorati da un ricchissimo corredo di tesori e opere d'arte.\nNel progetto originale di Brunelleschi, secondo quanto riportato dal \"Libro di Antonio Billi\", anche gli altari dovevano essere impostati in maniera originali, staccati dal muro e privi di ancone (le pale dipinte o scolpite) affinch\u00e9 il sacerdote potesse dir messa rivolto verso i fedeli, secondo l'antica tradizione paleocristiana dismessa nel medioevo, di cui a Firenze restava l'esempio del battistero di San Giovanni. Tale impianto si trova nella Sagrestia Vecchia e nella Cappella dei Pazzi e Filippo la propose anche per gli altari del Duomo, rispondendo sia a principi etici che a esigenze di sintesi e purezza geometrica dell'architettura rinascimentale, come ribadisce anche Leon Battista Alberti.\nDopo la consacrazione del 1481 il progetto brunelleschiano dovette per\u00f2 essere sentito come troppo radicale, cos\u00ec si adott\u00f2 una nuova tipologia di altare, addossato alla parete e decorato da una pala rettangolare, di dimensioni fisse. Oggi gli altari, soprattutto quelli del transetto, mantengono spesso l'originale decorazione quattrocentesca, formata da una pala dipinta con predella e cornice classicheggiante integrata con un apparato ligneo che comprende la mensa, il paliotto dipinto a imitazione dei tessuti e una pedana con gradini; completava l'insieme una tendina scorrevole, legata a un'asticella in ferro posta tra i capitelli dei pilastrini delle cornici dei dipinti, che serviva a coprire le immagini sacre fuori dalle festivit\u00e0 religiose, una vetrata dipinta in alto, pezzi di oreficeria sacra e altri arredi tessili. Gran parte dei paliotti dipinti sono attribuiti alle botteghe di Bernardo di Stefano Rosselli, Neri di Bicci e Jacopo del Sellaio.\nProgrammaticamente assenti sono gli affreschi e le tombe addossate alle pareti, con qualche rara eccezione come la tomba di Neri Capponi visibile da una grata che d\u00e0 sull'intercapedine tra la parete della nicchia e la parete esterna. Un'uniformazione simile era prevista anche in San Lorenzo, ma non venne portato a compimento. Controversa \u00e8 l'attribuzione di responsabilit\u00e0 o meno a Brunelleschi nella definizione di questi parametri del programma.\nNavata destra.\nNella navata destra si incontrano, dall'ingresso verso il transetto:\nNavata sinistra.\nNella navata sinistra si incontrano, dall'ingresso verso il transetto:\nIl transetto destro.\nNel braccio destro del transetto si trovano otto cappelle, due per ciascuno lato minore e quattro sul lato destro. Dal lato breve verso la navata, in senso orario, si incontrano nell'ordine:\nIl capocroce.\nNel capocroce, sempre in ordine orario, si trovano:\nIl transetto sinistro.\nNel transetto sinistro, sempre in ordine orario, si trovano:\nLa sagrestia.\nIn fondo al lato sinistro si accede al vestibolo, che conserva un pregevole soffitto a cassettoni realizzato da Andrea Sansovino nel 1491. La sacrestia adiacente al vestibolo \u00e8 stata iniziata da Giuliano da Sangallo nel 1489 a pianta ottagonale. Venne portata a termine dal Cronaca. Conserva il dipinto devozionale di Alessandro Allori \"San Fiacre che risana gli infermi\" (1596), un santo francese collegabile alla committenza di Cristina di Lorena, consorte di Ferdinando I de' Medici. Qui si trova anche il \"Crocifisso\", opera giovanile di Michelangelo.\nIl Crocifisso di Michelangelo.\nMichelangelo fu ospitato nel convento di Santo Spirito nel 1492 a 17 anni, dove, con la complicit\u00e0 del priore, ebbe la possibilit\u00e0 di scorticare i cadaveri provenienti dall'ospedale del convento per studiarne l'anatomia: proprio grazie a questa esperienza che Michelangelo divent\u00f2 insuperabile nel rappresentare il corpo umano in ogni suo pi\u00f9 piccolo dettaglio.\nCome ringraziamento dell'ospitalit\u00e0 il giovane artista scolp\u00ec il crocifisso ligneo, che oggi \u00e8 disposto nella collocazione originaria nella sagrestia di Santo Spirito dopo essere stato esposto per un secolo circa nel museo di Casa Buonarroti.\nI chiostri e l'ex-convento.\nFacevano parte del convento due chiostri, detti \"dei Morti\" e \"Chiostro Grande\".\nIl Chiostro dei Morti.\nDal vestibolo della Sagrestia, tramite una gradinata, si pu\u00f2 scendere al primo chiostro, detto Chiostro dei Morti per la grande quantit\u00e0 di lapidi che ne affollano le pareti.\nFu ricostruito attorno al 1620 dagli architetti Giulio Parigi e Alfonso Parigi il giovane. \u00c8 di forma quadrata, con sette arcate a tutto sesto su ciascun lato, sostenute da massicci pilastri squadrati, che si prolungano al piano superiore in lesene inquadranti le finestre in successione. Ad ogni arcata corrisponde una lunetta decorata nel Settecento da vari artisti (Cosimo Ulivelli, Pier Maria Baldi, Atanasio Bimbacci, Paolo Gismondi, Stefano Cascetti, Giovanni Bagnoli ecc.), alcune datate e firmate, con le \"Storie della vita di santi agostiniani\". Le lunette sono solo in parte restaurate, altre versano in uno stato di conservazione molto precario.\nAdiacente alla sagrestia si trova la Sala Capitolare, incorniciata sul fronte del chiostro dalle figure della \"Fede\" e della \"Speranza\", datate, sopra la porta, al 1682. Sul lato sud si trova il vecchio Refettorio, oggi sede della Fondazione Romano del Cenacolo di Santo Spirito.\nIl Chiostro Grande dell'Ammannati.\nIl \"Chiostro Grande\", che ha un'entrata separata da piazza Santo Spirito, fu realizzato tra il 1564 ed il 1569 da Bartolomeo Ammannati. Egli, a partire dalle fondamenta di edifici preesistenti, si affianc\u00f2 a quello precedente (poi rifatto nel 1620) per una medesima grandezza, formando un rettangolo contenente due quadrati con un lato in comune, secondo un impianto regolare che non ha eguali in Firenze.\nL'architetto fu influenzato dallo stile del classicismo come testimoniano le colonne in stile dorico, le triplici arcate a tutto sesto (al centro di ogni lato) alternate alle architravi (ai lati), che importavano per la prima volta il motivo della serliana in un'architettura conventuale, e i pilastri angolari che inglobano le colonne. Venne usata la volta a botte incrociata con la volta a crociera in corrispondenza degli archi centrali e degli angoli. Le finestre ad arco del primo piano sono sormontate da finestre rettangolari in asse e ritmicamente incorniciate dalle lesene con capitelli decorati da teste scolpite. Gli elementi strutturali, le cornici e i marcapiano sono in pietra serena che risalta sugli intonaci bianchi creando, assieme alle aperture degli archi, un vivace effetto chiaroscurale.\nIl chiostro fece da modello per quello di Santa Trinita di Alfonso Parigi il vecchio e quello di San Frediano di Gherardo Silvani.\nOggi \u00e8 sede dal 2007 del Centro Documentale di Firenze, ente militare nato dalla riconfigurazione del Distretto Militare, che aveva sede in questa caserma (intitolata a Francesco Ferrucci) dal 1\u00ba gennaio 1871.\nSul lato est, quello in comune con il Chiostro dei Morti, si trova il Refettorio Nuovo, della fine del Cinquecento, preceduto da un Antirefettorio con lunette affrescate e un \"Sant'Agostino\" sulla volta di Bernardino Poccetti (1606). Il Refettorio venne diviso in due ambienti nel XIX secolo ed \u00e8 decorato in quella che fu la parete di fondo, dalle \"Tre Cene\" del Poccetti, e nelle lunette confinanti con il \"Battesimo di san Dionigi l'Aeropagita\" e il \"Battesimo di sant'Agostino\", sempre dello stesso autore, coadiuvato da aiuti di bottega.\nDal chiostro si accede anche alla pi\u00f9 trecentesca cappella Corsini di Santo Spirito.\nIl terzo chiostro.\nUn terzo, piccolo chiostro quadrato si trova a sud del chiostro dell'Ammannati: \u00e8 lastricato e presenta colonne doriche che sostengono archi a tutto sesto.\nConfraternite.\nNella grande basilica e nei suoi annessi si riunirono nel tempo molte Compagnie o confraternite. Tra le pi\u00f9 importanti ci furono:\nCuriosit\u00e0.\nNella chiesa si celebra il funerale di Giorgio Perozzi nel film Amici miei. Il 6 giugno 2010 \u00e8 stato girato un remake del funerale del Perozzi, dal titolo L'ultima zingarata."}
{"id": "386004", "revid": "775372", "url": "https://it.wikipedia.org/wiki?curid=386004", "title": "Antonio Maxia", "text": "Biografia.\nLaureato in giurisprudenza, avvocato, fu dirigente del FUCI ed ader\u00ec al Partito Popolare Italiano. Dopo l'avvento del fascismo si allontan\u00f2 dalla politica e durante la dittatura mussoliniana esercit\u00f2 la professione forense. Nel 1945 si iscrisse alla Democrazia Cristiana ed entr\u00f2 nella Consulta Regionale della Sardegna.\nEletto deputato una prima volta nel 1948, conferm\u00f2 il seggio alla Camera nel 1953. Nel 1954 fu dapprima sottosegretario agli Interni nel governo Fanfani I mentre successivamente venne nominato sottosegretario al Tesoro nel governo Scelba. Occup\u00f2 il ruolo di Ministro delle poste e delle telecomunicazioni durante il governo Tambroni ed anche dopo tale esperienza continu\u00f2 a collaborare con i vari dicasteri.\nMor\u00ec prematuramente a causa di un improvviso malore poco prima di recarsi ad una riunione insieme ai ministri Ugo La Malfa e Giulio Pastore, con i quali avrebbe dovuto discutere del suo \"Piano di Rinascita\"."}
{"id": "386013", "revid": "10929", "url": "https://it.wikipedia.org/wiki?curid=386013", "title": "Venera 5", "text": ""}
{"id": "386017", "revid": "10929", "url": "https://it.wikipedia.org/wiki?curid=386017", "title": "Venera 6", "text": ""}
{"id": "386029", "revid": "122941283", "url": "https://it.wikipedia.org/wiki?curid=386029", "title": "Guy Debord", "text": "Biografia.\nNasce a Parigi nel 1931 e all'et\u00e0 di quattro anni rimane orfano di padre. Studia a Cannes e all'et\u00e0 di diciotto anni ritorna a Parigi, dove scopre il surrealismo e le avanguardie artistiche e letterarie. Si unisce al gruppo di Isidore Isou. Nel 1952 l'ala radicale del lettrismo si stacca dalle posizioni del suo fondatore Isou, e Debord d\u00e0 vita all'Internazionale Lettrista.\nNell'aprile del 1957, a Cosio D'Arroscia (IM), Debord partecipa alla fondazione dell'Internazionale Situazionista, che unisce una serie di movimenti artistici europei in una critica radicale della societ\u00e0 capitalistica e dell'industria culturale. Gli strumenti individuati per superare l'arte borghese sono quelli della psicogeografia, dell'urbanismo unitario e del d\u00e9tournement.\nNel 1967 scrive il suo saggio pi\u00f9 celebre, \"La societ\u00e0 dello spettacolo\", che denuncia profeticamente il potere di controllo esercitato dai mezzi di comunicazione di massa e la trasformazione dei lavoratori in consumatori nel sistema economico capitalista.\nTra il 1952 e il 1978 Debord dirige tre lungometraggi e tre cortometraggi; viaggia molto e visita spesso l'Italia, in particolare durante gli anni di piombo, e nel 1977 ne viene espulso con l'accusa di fomentare la violenza.\nMuore suicida nel 1994 nella sua casa di Champot-Bas, una localit\u00e0 dell'Alta Loira, con un colpo di pistola al cuore.\nPensiero.\nIl pensiero di Debord sviluppa essenzialmente i concetti di alienazione e reificazione, gi\u00e0 centrali nelle riflessioni di Karl Marx, ma reinterpretati alla luce delle trasformazioni della societ\u00e0 europea nel secondo dopoguerra. Lo sviluppo dell'economia nell'et\u00e0 contemporanea, con l'emergere dei nuovi fenomeni sociali del consumismo e della centralit\u00e0 dei mass media, avrebbe segnato infatti una nuova fase nella storia dell'oppressione della societ\u00e0 capitalista: \nCi\u00f2 che aliena l'uomo, ci\u00f2 che lo allontana dal libero sviluppo delle sue facolt\u00e0 naturali non \u00e8 pi\u00f9, come accadeva ai tempi di Marx, l'oppressione diretta del padrone e il feticismo delle merci, bens\u00ec \u00e8 lo \"spettacolo\", che Debord identifica come Una forma di assoggettamento psicologico totale, in cui ogni singolo individuo \u00e8 isolato dagli altri e assiste nella pi\u00f9 totale passivit\u00e0 allo svilupparsi di Lo spettacolo, di cui i mass media sono solo una delle molte espressioni, \u00e8 parte fondante della societ\u00e0 contemporanea, e il responsabile della perdita da parte del singolo di ogni tipo di individualit\u00e0, personalit\u00e0, creativit\u00e0 umane: la passivit\u00e0 e la contemplazione sono ci\u00f2 che caratterizza l'attuale condizione umana. Ci\u00f2 che rende lo spettacolo ingannevole e negativo \u00e8 il fatto che esso rappresenta il dominio di una parte della societ\u00e0, l'economia, su ogni altro aspetto della societ\u00e0 stessa; la mercificazione di ogni aspetto della vita quotidiana rompe quell'unit\u00e0 che caratterizza la condizione umana propriamente detta: \nLo spettacolo si presenta in due forme: diffuso, tipico delle societ\u00e0 capitaliste (la pubblicit\u00e0 delle merci), e concentrato, proprio dei regimi burocratici (la propaganda). Nel 1988 Debord ritorna sull'argomento con i \"Commentari alla societ\u00e0 dello spettacolo\", sostenendo che nel frattempo lo spettacolare \u00e8 divenuto integrale, ovvero \u00e8 sia diffuso che concentrato, tale che nulla gli sfugge.\nProprio in risposta alla frammentazione e alla passivit\u00e0 della societ\u00e0 dello spettacolo, il programma dell'Internazionale Situazionista si propone di rivendicare l'autonomia dell'esperienza individuale attraverso la creazione di situazioni, momenti di aggregazione ed esperienza artistica e culturale grazie ai quali l'individuo possa ritrovare la sua condizione di soggetto attivo nella realt\u00e0. In questo senso l'approccio situazionista all'arte si richiama fortemente alle avanguardie del primo Novecento, in particolare al Dadaismo e al Surrealismo, nel loro provocatorio rifiuto dell'arte tradizionale.\nGlossario.\nPer capire appieno il pensiero critico (e a tratti criptico) di Debord, risulta utile conoscere alcuni concetti cardinali di cui egli si \u00e8 servito per le sue analisi della modernit\u00e0.\nCritiche.\nIl collettivo di scrittori Luther Blissett, nel pamphlet \"Guy Debord \u00e8 morto davvero\", muove alcune critiche al filosofo:"}
{"id": "386036", "revid": "767487", "url": "https://it.wikipedia.org/wiki?curid=386036", "title": "Nel corso del tempo", "text": "Nel corso del tempo (\"Im Lauf der Zeit\") \u00e8 un film del 1976 diretto da Wim Wenders.\n\u00c8 l'ultimo capitolo della cosiddetta \"Trilogia della strada\", dopo \"Alice nelle citt\u00e0\" e \"Falso movimento\".\nPresentato in concorso al 29\u00ba Festival di Cannes, ha vinto il Premio FIPRESCI.\nTrama.\nIl film racconta l'incontro e il viaggio di due uomini di trent'anni: Bruno, il \"Re della strada\", un riparatore di proiettori cinematografici, e Robert, il \"Kamikaze\", un pediatra specializzato in disturbi del linguaggio che, abbandonato dalla moglie, ha tentato di uccidersi lanciandosi con l'auto nel fiume Elba. Sul camion di Bruno, stipato di attrezzature cinematografiche, attraversano la regione di confine tra la Germania occidentale e quella orientale facendo tappa nei cinema di villaggi sperduti. Incontrano un uomo la cui moglie \u00e8 appena morta in un incidente d'auto, forse un suicidio. Durante una sosta Robert passa dalla alla tipografia di suo padre e ha con lui un sofferto e aspro colloquio. Al luna park Bruno incontra Pauline una giovane cassiera con cui trascorre una notte. Fanno un viaggio in moto e finiscono in un ex posto di guardia di frontiera. Poi visitano la vecchia casa dove Bruno da bambino trascorreva le vacanze estive.\nProduzione.\nIl film, in bianco e nero e con il sonoro originale, \u00e8 stato girato in 11 settimane dal 1 luglio al 31 ottobre 1975.(didascalia nei titoli di testa) \n\u00c8 il primo film realizzato da Wenders attraverso la sua nuova societ\u00e0 di produzione Road Movies Produktion. \nI luoghi.\nVent'anni anni dopo la lavorazione di \"Nel corso del tempo\", nel documentario White Walls (1995), il regista Mike Schl\u00f6mer \u00e8 andato alla ricerca dei cinema tra L\u00fcneburg e Hof, lungo l'ex confine interno tedesco . \nColonna sonora.\nAlcuni dei brani musicali:\nUn film sul cinema.\nUno dei temi centrali del film \u00e8 il cinema: le sue forme, i suoi meccanismi, la tecnologia, le tappe della tradizione e il suo futuro.\nEmblematica \u00e8 la sequenza delle ombre cinesi proiettate sullo schermo bianco di fronte alla platea dei bambini della scuola che ricorda la natura di divertimento popolare del cinema delle origini.\nIl film \u00e8 anche un omaggio ai maestri: \u00e8 dedicato a Fritz Lang che appare in una foto tratta da \"Il disprezzo\" di Godard (Robert la ritaglia da un programma cinematografico trovato nel disordine del camion). Un esplicito riferimento \u00e8 anche a John Ford di cui viene citata la celebre inquadratura finale di \"Sentieri selvaggi\".\nWim Wenders inoltre racconta che la scena in cui si vede Bruno strisciare sotto una casa per raccogliere una scatola piena di fumetti \u00e8 ispirato al film Il temerario (film 1952) di Nicholas Ray dove vediamo Robert Mitchum che striscia sotto la sua casa d'infanzia per trovare ricordi nascosti sotto un trave di fondazione: una pistola, una piccola scatola di metallo e una copia di Wild West Shows; la scena appare anche nel film documentario \"Lampi sull'acqua - Nick's Movie\"."}
{"id": "386048", "revid": "17654", "url": "https://it.wikipedia.org/wiki?curid=386048", "title": "Justine and Juliette", "text": ""}
{"id": "386061", "revid": "124123", "url": "https://it.wikipedia.org/wiki?curid=386061", "title": "Filippo IV di Macedonia", "text": "Dopo soli quattro mesi di regno, Filippo mor\u00ec in un attacco d'ira nella localit\u00e0 di Elateia, in Focide. \nDel suo breve regno non sono noti altri dettagli. Dopo la sua morte il governo fu retto congiuntamente dai suoi fratelli Antipatro II e Alessandro V."}
{"id": "386079", "revid": "3358", "url": "https://it.wikipedia.org/wiki?curid=386079", "title": "Guy-Ernest Debord", "text": ""}
{"id": "386098", "revid": "7336", "url": "https://it.wikipedia.org/wiki?curid=386098", "title": "Cicli biogeochimici", "text": ""}
{"id": "386102", "revid": "307923", "url": "https://it.wikipedia.org/wiki?curid=386102", "title": "Carolina Lussana", "text": "Biografia.\nLaureata in giurisprudenza all'Universit\u00e0 Cattolica di Milano, dal 2009 esercita la professione di avvocato. Fa parte della Lega Nord.\nCarriera politica.\n\u00c8 stata eletta deputato nel 2001 con il sistema maggioritario nella circoscrizione IV (Lombardia 2), nel collegio natale di Albino.\nNella XIV Legislatura ha fatto parte della II commissione (Giustizia) ed \u00e8 stata inoltre vicepresidente della commissione parlamentare d'inchiesta sulla morte di Ilaria Alpi. Per le elezioni politiche del 2006 \u00e8 stata candidata nella circoscrizione Lombardia 2 ed ha ricevuto conferma del suo seggio alla Camera. Confermata deputato nel 2008 (ma a Milano) \u00e8 stata vice capogruppo vicario della Lega Nord alla Camera fino al 1\u00ba febbraio 2012 quando \u00e8 stata sostituita da Maurizio Fugatti andando a ricoprire l'incarico di vice capogruppo.\nHa presentato alla Camera dei deputati, come prima firmataria, il progetto di legge \"Inapplicabilit\u00e0 del giudizio abbreviato ai delitti puniti con la pena dell'ergastolo\" che, dopo le sostanziali modifiche poste al Senato, \u00e8 diventato noto con il nome di Processo Lungo.\nVita privata.\nNel settembre 2007 ha sposato il parlamentare dell'UDC, in seguito passato al PDL, Giuseppe Galati. La coppia ha avuto un figlio nel 2009, Alessandro, e un altro nel 2012, Marco."}
{"id": "386113", "revid": "380654", "url": "https://it.wikipedia.org/wiki?curid=386113", "title": "Martin Landau", "text": "Biografia.\nFiglio di Morris Landau, di professione meccanico, e Selma Buchman, ambedue immigrati austriaci di origine ebraica, a 17 anni inizi\u00f2 a lavorare per il \"New York Daily News\", dove rimase 5 anni come fumettista e illustratore. Tuttavia il sogno del giovane Landau era quello di diventare attore: nel 1951, a 23 anni, esord\u00ec con \"Detective Story\" in un teatro del Maine.\nNel 1955, assieme ad altri 2.000 partecipanti, si present\u00f2 all'audizione per entrare all'Actors Studio, prestigiosa scuola di recitazione fondata e diretta da Lee Strasberg: solo lui e Steve McQueen furono ammessi. Tra le sue prime apparizioni cinematografiche, in cui si segnal\u00f2 per signorilit\u00e0 ed acutezza, si segnalano quelle in \"Intrigo internazionale\" (1959) di Alfred Hitchcock e in \"Cleopatra\" (1963) di Joseph L. Mankiewicz. Nel 1965 interpret\u00f2 anche un personaggio ironico nel western parodistico \"La carovana dell'alleluia\" di John Sturges, accanto a Burt Lancaster e Lee Remick.\nNel 1957 spos\u00f2 l'attrice Barbara Bain, con cui lavor\u00f2 nel telefilm \"Missione impossibile\" (1966-1969), serie che lo rese noto. Sempre con la moglie dal 1974 al 1977 interpret\u00f2 la serie televisiva di fantascienza \"Spazio 1999\", anche questa con grande successo, ma la carriera di entrambi gli attori non decoll\u00f2 dopo la fine di quest'ultima serie, anzi si trov\u00f2 a un punto morto.\nDopo un lungo periodo di ruoli minori e in pellicole di vario genere, quando aveva ormai sessant'anni la carriera di Landau ebbe una svolta: nel 1988 recit\u00f2 a fianco di Jeff Bridges in \"Tucker - Un uomo e il suo sogno\" di Francis Ford Coppola. L'interpretazione gli procur\u00f2 la candidatura agli Oscar e gli fece vincere un Golden Globe. L'anno successivo recit\u00f2 in \"Crimini e misfatti\" (1989) con Woody Allen. L'Oscar al miglior attore non protagonista giunse nel 1995, premiando la sua interpretazione di un anziano e sofferente Bela Lugosi in \"Ed Wood\" (1994), di Tim Burton.\nLegato dal 1990 all'attrice Gretchen Becker, nel 1993 Landau divorzi\u00f2 da Barbara Bain, da cui aveva avuto due figlie: Susan (1960, produttrice) e Juliet (1965, attrice). Mor\u00ec a Westwood il 15 luglio 2017 a 89 anni, dopo un breve ricovero.\nDoppiatori italiani.\nNelle versioni in italiano dei suoi film, Martin Landau \u00e8 stato doppiato da:\nDa doppiatore \u00e8 sostituito da:"}
{"id": "386155", "revid": "7336", "url": "https://it.wikipedia.org/wiki?curid=386155", "title": "Rocce", "text": ""}
{"id": "386190", "revid": "32658", "url": "https://it.wikipedia.org/wiki?curid=386190", "title": "Piero Battaglia", "text": ""}
{"id": "386195", "revid": "123941094", "url": "https://it.wikipedia.org/wiki?curid=386195", "title": "Basilica di Santa Trinita", "text": "La basilica di Santa Tr\u00ecnita \u00e8 una delle basiliche pi\u00f9 importanti nell'evoluzione storico artistica della citt\u00e0 di Firenze; secondo l'uso fiorentino, che rispecchia la pronuncia latina al nominativo, ha la caratteristica pronuncia sdrucciola (\"Tr\u00ecnita\"). Si affaccia sull'omonima piazza Santa Trinita e d\u00e0 il nome anche al vicino ponte Santa Trinita. Ha la dignit\u00e0 di basilica minore.\nStoria.\nSanta Maria dello Spasimo.\nSul sito della chiesa esisteva un'antica chiesetta dedicata a Santa Maria dello Spasimo, dei vallombrosani, documentata gi\u00e0 nel 1077. Si trovava al di fuori dalla cinta muraria matildina, ne fu in seguito inclusa nel 1172-75. Si trattava di un edificio romanico molto sobrio, che rifletteva l'austerit\u00e0 dell'ordine. Di quella primitiva costruzione restano alcune tracce sulla controfacciata, la cripta sotterranea (colonne in marmo verde, che anticamente si innalzavano su basi di marmo bianco) e alcune iscrizioni e lapidi. Sono conosciute anche tracce dell'antico pavimento del presbiterio, che era decorato da un mosaico a tessere bianche e nere, con disegni di animali fantastici.\nLa chiesa gotica.\nTra il 1250 e il 1258 vennero avviati dei lavori di ampliamento in stile gotico su progetto che alcuni attribuiscono a Nicola Pisano o, pi\u00f9 probabilmente, a Neri di Fioravanti. Fu una delle prime chiese gotiche di Firenze, preceduta solo dalla basilica di Santa Maria Novella, i cui lavori vennero avviati a partire dal 1242. I lavori proseguirono con solerzia tra il 1300 e il 1330, con una brusca interruzione per la peste del 1348. Vennero ripresi dal 1365 al 1405 circa.\nGradualmente la chiesa venne ingrandita ed abbellita. Nella prima met\u00e0 del Trecento ottenne il titolo di abbazia. Il prestigio dei Vallombrosani si rifletteva anche nella grande quantit\u00e0 di opere d'arte che confluivano, come la monumentale \"Maest\u00e0\" di Cimabue, ora agli Uffizi. In quel periodo vennero aggiunte le cappelle laterali, e tutta la chiesa venne rivestita di affreschi, in buona parte distrutti nei rimaneggiamenti successivi.\nIl tardo Cinquecento.\nAlla fine del Cinquecento, nell'ambito dei rinnovamenti in seguito alla Controriforma che i granduchi medicei avevano promosso nelle chiese fiorentine, i Vallombrosani chiesero a Bernardo Buontalenti di rinnovare il presbiterio della chiesa di Santa Trinita e di ricostruire il convento. Il complesso assunse cos\u00ec uno stile sobrio e nel contempo imponente. Il Buontalenti, smantellando il coro dei monaci, realizz\u00f2 cos\u00ec l'artificioso altare monumentale e con l'originale scalinata (1574), conservata oggi nella chiesa di Santo Stefano al Ponte.\nA quello stesso periodo risale la facciata, sempre del Buontalenti (1593-1594), con sculture di Giovanni Caccini.\nNegli stessi anni veniva eretta nel transetto sinistro la \"cappella delle Reliquie di San Giovanni Gualberto\", progettata da Caccini con affreschi di Domenico Cresti detto il Passignano. Ulteriori interventi di rinnovamento nelle cappelle furono effettuati da Gherardo Silvani, Ludovico Cigoli e altri.\nNel 1584 Alfonso Parigi il vecchio costru\u00ec, su disegni di Bernardo Buontalenti, il chiostro del convento. Quasi tutte le cappelle laterali furono rimaneggiate nel Seicento, con nuove decorazioni quasi scomparse dopo i restauri ottocenteschi.\nI restauri ottocenteschi.\nDurante l'occupazione francese, Vivant Denon individu\u00f2 la \"Vergine con Bambino e due santi\" dipinta da Mariotto Albertinelli, anticamente ospitata dalla chiesa di SS.ma Trinita, tra le opere oggetto delle spoliazioni napoleoniche da inviare in Francia dove ancora oggi si trova. In occasione dei restauri ottocenteschi si volle ripristinare l'aspetto gotico, anche a costo di interventi invasivi e deturpanti, come la rimozione dell'altare del Buontalenti. In quell'occasione furono collocate in Santa Trinita anche alcune opere prelevate dalla chiesa di San Pancrazio, ormai sconsacrata: fra queste il grande affresco staccato con \"San Giovanni Gualberto in trono, Santi e Beati vallombrosani\", opera di Neri di Bicci (1455), e la \"Tomba di Benozzo Federighi\" di Luca della Robbia, ora nel transetto sinistro, che per\u00f2 negli spostamenti perse il basamento originario.\nIl XX secolo.\nLa chiesa venne danneggiata dall'alluvione del 1966, dopo il quale si avvi\u00f2 un ciclo di restauri che rimossero i falsi ottocenteschi e riguardarono tutti gli affreschi delle cappelle.\nDescrizione.\nLa facciata di Santa Trinita del Buontalenti \u00e8 un'opera tipica del tardomanierismo fiorentino, caratterizzata da un disegno geometrico simmetrico con elementi tradizionali ma disposti in varianti originali. Il doppio ordine di paraste scandiscono il prospetto dividendolo in tre zone. Il corpo della navata centrale \u00e8 mascherato da un fastigio con frontone e finestra tonda. Le cornici in pietra delle porte e dell'altorilievo centrale della Trinit\u00e0 richiamano le movenze di stoffe e cartigli. L'architetto di corte di Cosimo I non si preoccup\u00f2 della reale forma della chiesa, interessandosi piuttosto a creare un armonioso prospetto nella piazza: ci\u00f2 si deduce dal taglio verticale della facciata che non copre le due fasce laterali, coperte da un semplice bugnato a punta di diamante a sinistra e da intonaco a destra, oppure dalla finestra circolare che non collima con l'apertura che d\u00e0 luce all'interno. La statua di \"Sant'Alessio\", cos\u00ec come il rilievo della \"Trinit\u00e0\", sono opera di Giovanni Battista Caccini (1594), mentre le porte lignee risalgono al 1640.\nL'interno ha una forma a \"T\" (croce commissa), come tipico delle chiese degli ordini monastici dell'epoca, con abside quadrata illuminata da una lunga bifora.\nSi espande su tre navate divise da sottili pilastri rettangolari su archi a sesto acuto e volte a crociera. I pilastri della navata centrale divergono leggermente avvicinandosi al transetto, creando un effetto ottico di avvicinamento, probabilmente non casuale ma voluto, visto che anche le altezze delle arcate subiscono un simile incremento.\nLungo le navate e sul lato di testa del transetto si dispongono le cappelle: cinque su ciascun lato e quattro ai lati della cappella maggiore, alle quali vanno aggiunte la cappellina di San Giovanni Gualberto alla testa del transetto destro, e la sagrestia nel transetto sinistro, gi\u00e0 Cappella Strozzi.\nInterno.\nLa controfacciata romanica ospita vari frammenti addossati, tra i quali un affresco della \"Trinit\u00e0\" del primo Quattrocento, la lastra tombale degli abati di San Pancrazio (XIV secolo), proveniente dalla chiesa sconsacrata, e, a sinistra, la lastra tombale di Giovanni di Antonio Amati, attribuita ad Antonio del Pollaiolo. Un Crocifisso in cielo \u00e8 tutto quello che rimane di una scena con le \"Stimmate di San Francesco\" di Paolo Uccello.\nLe due acquasantiere marmoree poste in corrispondenza dei primi due pilastri, sono state disegnate da Battista Lorenzi tra il 1581 e il 1583.\nCappelle della navata destra.\nNella navata destra la prima cappella che si incontra, chiusa da una grata, \u00e8 la Cappella Gianfigliazzi, dal nome della famiglia che aveva numerose propriet\u00e0 tra via Tornabuoni e il Lungarno Corsini. L'aspetto attuale della cappella risale all'intervento del 1630 circa di Gherardo Silvani, ma resta nelle volte un cielo affrescato attribuito a Cenni di Francesco (1400-1415), del quale restano anche le figure di \"San Benedetto penitente\" nell'arco, gli otto busti di \"Apostoli\" nel sottarco e, in una nicchia a destra, la \"Comunione di santa Maria Egiziaca\", la cui sinopia staccata si trova esposta sulla parete opposta. Sull'altare si trova il \"Crocifisso ligneo della Provvidenza\", trecentesco, oggetto tutt'oggi della devozione popolare.\nSegue la Cappella Davizzi, di Matteo Nigetti, ristrutturata verso il 1640-1642. La decorazione \u00e8 sobriamente barocca e sull'altare si trova la pala della \"Predica di San Giovanni Battista\", opera tarda di Francesco Curradi firmata e datata 1649.\nLa Cappella Cialli-Sernigi ospita sull'altare la tavola fondo oro con predella della \"Madonna in trono col Bambino e quattro santi\" di Neri di Bicci (1466 circa). Alla parete destra si trova l'affresco frammentario della \"Matrimonio mistico di Santa Caterina d'Alessandria tra santi\" di Spinello Aretino (1390-1395), segnato dalle martellate che precedettero la scialbatura (copertura con intonaco bianco). Sulla parete opposta si trova la sinopia. L'affresco proviene dalla cappella attigua ed \u00e8 stato scoperto sotto gli affreschi di Lorenzo Monaco.\nA fianco si incontra la Cappella Bartolini Salimbeni, chiusa dall'originaria cancellata del 1420 circa, opera forse di Manfredi di Franco da Pistoia. La cappella \u00e8 celebre per il pregevole ciclo di affreschi di Lorenzo Monaco con le \"Storie della Vergine\", eseguiti fra il 1420 e il 1425, coprendo i precedenti di Spinello Aretino. Si tratta dell'unica cappella che venne risparmiata dai rimaneggiamenti cinque-seicenteschi ed \u00e8 stata restaurata con lavori conclusi nel 2004. L'altare conserva una pala dello stesso autore che raffigura l\"Annunciazione\".\nLa quinta e ultima cappella \u00e8 aperta sia sulla navata che sul transetto, come la cappella corrispondente sull'altro lato. Detta Cappella Ardinghelli, ha decorazioni ad affresco all'esterno sopra l'arco sulla navata e in una lunetta all'interno (\"Imago pietatis\") di Giovanni Toscani (1423-1424). L'altare ha una complessa decorazione classica e venne costruito nel 1552 usando marmi decorati del 1505-1513 da Benedetto da Rovezzano. La pala che \u00e8 ospitata al centro \u00e8 una \"Resurrezione di Cristo e santi\" di Maso da San Friano (1582).\nCappelle della navata sinistra.\nLa prima cappella di sinistra, detta Cappella Strozzi, venne ristrutturata da Giovan Battista Caccini nel 1603, il quale scolp\u00ec anche le statue della \"Mansuetudine\" e della \"Pace\" ai lati dell'altare (1603-1609). La pala centrale \u00e8 un\"Annunciazione\" di Jacopo Chimenti, mentre la volta con il \"Paradiso\" \u00e8 opera di Bernardino Poccetti. Alle pareti si trovano le tele della \"Morte di sant'Alessio\" di Cosimo Gamberucci (1605 circa, a sinistra) e il \"Martirio di santa Lucia\" di Pompeo Caccini (1609, a destra).\nSegue la Cappella Bombeni, realizzata da Matteo Nigetti nel 1629-1635. All'altare si trova il \"Matrimonio mistico di santa Caterina da Siena e santi\" di Antonio del Ceraiolo (1515-1520) e ai lati i dipinti di \"San Girolamo penitente\" di Ridolfo del Ghirlandaio (1525 circa) e dell\"Annunciazione\" di Michele Tosini (1525 circa), queste ultime due provenienti da San Girolamo alla Costa.\nLa terza cappella era dei Davanzati e conserva tracce frammentarie degli affreschi eseguiti tra il 1340 e il 1350 con \"Storie di santa Caterina\" da un seguace di Maso di Banco. Due angeli a monocromo sono riferibili alla bottega di Giovanni da Ponte (post 1444). L'altare \u00e8 decorato dalla tavola dell\"Incoronazione della Vergine e dodici santi\" di Bicci di Lorenzo, commissionata dopo il 1430. Sulla parete sinistra infine si trova la sepoltura di Giuliano Davanzati, morto nel 1444, composta da un sarcofago romano del Buon Pastore del III secolo d.C. e dal coperchio con la figura giacente del defunto attribuita a Bernardo Rossellino.\nSegue la Cappella Compagni, dominata dal grande affresco staccato sulla parete centrale raffigurante un lunettone con \"San Giovanni Gualberto in trono tra santi e beato vallombrosani\" di Neri di Bicci (1455), proveniente dal chiostro di San Pancrazio. Dello stesso autore \u00e8 la tavola dell\"Annunciazione con cacciata dei progenitori\" alla parete di destra (dopo il 1475), che contiene un errore prospettico per via delle architetture troppo piccole per le figure che contengono. Di suo nonno Lorenzo di Bicci \u00e8 invece l'affresco sull'arcone esterno con \"San Giovanni Gualberto perdona l'uccisore di suo fratello\", del 1430-1435 circa. Una piccola targa sulla parete sinistra ricorda che qui fu sepolto il cronista Dino Compagni nel 1323. I Compagni infatti anticamente avevano le proprie case nelle vicinanze, sul Lungarno Corsini.\nNella quinta cappella, la Cappella Spini, aperta su due lati come la sua corrispondente nella navata destra, si trovano la \"Maddalena\" lignea di Desiderio da Settignano (1450 circa), terminata, secondo la testimonianza di Vasari nel 1455 da Benedetto da Maiano, e l'affresco di \"Santo vescovo\" di Alesso Baldovinetti (1470 circa).\nTransetto destro.\nIl transetto destro presenta in testa l'accesso su via del Parione (con portale esterno quattrocentesco), preceduto da un vestibolo dove si trovano sei tombe a nicchia con archi ogivali, su una delle quali \u00e8 presente un rilievo di \"Cristo in piet\u00e0\" della seconda met\u00e0 del Trecento, della scuola di Andrea Pisano.\nLa Cappella Strozzi, dal nome della potente famiglia fiorentina, fu progettata da Lorenzo Ghiberti (1418-1423) e corrisponde all'attuale sagrestia. Vi si accede sia da un passaggio dietro la cappella Maggiore che da un portale quattrocentesco sulla navata. Composta da tre campate disposte a \"L\", ha l'altare maggiore decorato dalla \"Piet\u00e0\" marmorea di Vittorio Barbieri, firmata e datata 1743 e liberamente ispirata alla \"Piet\u00e0 vaticana\" di Michelangelo. Alla parete si trova la tela dell\"Esaltazione di Santa Monica\" di Alessandro Gherardini (1697, mentre a sinistra, sotto un arco aperto nella parete che divide i due vani della sagrestia, la tomba di Onofrio Strozzi, padre di Palla Strozzi, che \u00e8 attribuita a Pietro Lamberti o a Michelozzo (1418-1425 circa), con decorazioni floreali nel sottarco attribuite a Gentile da Fabriano. Altre opere nella sagrestia sono di Luca della Robbia, Francesco di Simone Ferrucci, Puccio Capanna, Niccol\u00f2 di Tommaso e Pietro Torrigiani. Qui si trovava la splendida pala dell\"Adorazione dei Magi\" di Gentile da Fabriano, ora agli Uffizi, datata 1423, cos\u00ec come la \"Deposizione\" dell'Angelico iniziata da Lorenzo Monaco, ora al Museo San Marco.\nRientrando in chiesa si arriva alla Cappella Sassetti, che conserva il capolavoro di Domenico Ghirlandaio, gli affreschi con \"Storie di San Francesco\" dipinti su commissione di Francesco Sassetti tra il 1483 e il 1486 circa. Il ciclo \u00e8 esemplificativo del gusto degli ultimi decenni del Quattrocento, quando la ricca borghesia fiorentina amava farsi ritrarre nelle scene sacre. Interessante \u00e8 quindi la rappresentazione della societ\u00e0 quattrocentesca fiorentina, oltre che le inedite grandi aperture scenografiche degli affreschi, e l'interesse per il ritratto di ispirazione fiamminga. Sono numerosissimi i ritratti di persone dell'epoca: Francesco Sassetti e la moglie sono raffigurati come donatori della cappella nella scena del miracolo ambientato in piazza Santa Trinita (fra l'altro il dipinto \u00e8 una preziosissima testimonianza di come apparisse allora questa zona), mentre nel riquadro di San Francesco che riceve l'ordine francescano da Papa Onorio III (scena ambientata in piazza della Signoria) compare il Sassetti che allora dirigeva il Banco Medici, assieme al figlio Teodoro, a Lorenzo il Magnifico e a Luigi Pulci. Sono presenti anche i figli del Magnifico che salgono le scale guidati dall'umanista Agnolo Poliziano. La pala d'altare \u00e8 pure del Ghirlandaio e raffigura l\"Adorazione dei pastori\" (1485 circa), con citazioni fedeli del \"Trittico Portinari\" di Hugo van der Goes. Il primo pastore si ritiene sia stato dipinto come autoritratto dell'autore. Le tombe di Francesco Sassetti e della consorte Nera Corsi sono opera di Giuliano da Sangallo, incorniciate da affreschi a monocromo. Nella volta della cappella si trovano quattro \"Sibille\", mentre all'esterno, in alto sopra l'arco, si trova la \"Sibilla Tiburtina che annuncia ad Augusto la nascita del Redentore\" e una \"Statua del David\" dipinta in cima al pilastro, pure opere del Ghirlandaio, anche se in condizioni meno buone per via della scialbatura che subirono in antico.\nSul pilastro che separa la Cappella Sassetti dalla seguente Cappella Doni si trova un affresco dell\"Annunciata\" di un pittore fiorentino del Quattrocento. La Cappella Doni venne ristrutturata da Ludovico Cigoli tra il 1559 e il 1613 ed \u00e8 chiusa da una grata. All'esterno, sopra l'arco, si trova un affresco di \"Cristo in gloria\" attribuito a Giovanni da Ponte (1429-1430). All'interno ospita sull'altare un \"Crocifisso\" ligneo forse della met\u00e0 del XIV secolo appartenuto alla Compagnia di San Benedetto Bianco, pesantemente ridipinto nei secoli. A destra, sulla parete, si incontra la \"Madonna dello Spasimo\", tavola dell'ultimo decennio del Quattrocento di Bernardo di Stefano Rosselli.\nCappella Maggiore.\nLa Cappella Maggiore era anticamente decorata da un ciclo di affreschi di Alesso Baldovinetti tra il 1471 e il 1497 con \"Storie del vecchio Testamento\", che venne quasi interamente distrutto durante i lavori di ammodernamento del coro del 1760-1761. Restano quattro \"Patriarchi\" negli spicchi della volta, molto rovinati, e due scene nei lunettoni con il \"Sacrificio di Isacco\" e \"Mos\u00e8 che riceve le tavole della legge\", dipinti a secco.\nL'altare \u00e8 frutto dell'unione di pi\u00f9 pezzi di varia provenienza, tra cui il paliotto con la \"Trinit\u00e0\" attribuito ad Agostino di Duccio e i pilastrini della bottega di Desiderio da Settignano. Il trittico della \"Trinit\u00e0\" di Mariotto di Nardo (1416) fu commissionato da Niccol\u00f2 Davanzati e proviene dai depositi della Galleria dell'Accademia.\nTransetto sinistro.\nLa prima cappella a sinistra dell'altare, Cappella Usimbardi, venne rifatta da Ludovico Cigoli probabilmente entro il 1628. La volta \u00e8 decorata da affreschi coevi di Fabrizio Boschi e Matteo Rosselli. Nella decorazione marmorea sono inserite le tele con la \"Consegna delle Chiavi\" dell'Empoli (1607 circa) e \"San Pietro sulle acque\" iniziato da Cristofano Allori e terminato dopo la sua morte da Zanobi Rosi nel 1621. All'altare il paliotto scolpito con il \"Martirio di San Lorenzo\" \u00e8 opera di Tiziano Aspetti, mentre il \"Crocifisso\" \u00e8 di Felice Palma, che scolp\u00ec anche i monumenti funebri sulle pareti laterali. Sopra l'arco esterno si trovano affreschi di Giovanni da Ponte databili al 1430-1434.\nSegue la Cappella Scali, che all'esterno \u00e8 decorata da affreschi con \"San Bartolomeo\" e medaglioni di \"Santi\". All'interno sopravvivono affreschi frammentari di Giovanni da Ponte e Smeraldo di Giovanni databili al 1434: nella volta gli \"Evangelisti\" e sulle pareti ai lati \"Scorticamento\" e \"Decollazione di san Bartolomeo\". Qui si trova anche uno dei capolavori di Luca della Robbia, la tomba in marmo e maiolica policroma del vescovo di Fiesole Benozzo Federighi, morto nel 1450, proveniente da San Pancrazio. Il monumento risale al 1454 ed \u00e8 composto dalla figura giacente del defunto sullo sfondo di un rilievo di \"Cristo tra la Madonna e san Giovanni\"; tutt'intorno si trova una fascia in terracotta policroma invetriata di elementi floreali.\nAlla testa del transetto si trova la piccola Cappella delle reliquie di San Giovanni Gualberto, progettata a fine del Cinquecento da Giovanni Caccini ed affrescata dal Passignano (1593-1594), con scene legate alla traslazione del corpo del santo ed alla venerazione delle sue reliquie.\nIl campanile.\nIl campanile \u00e8 sprovvisto di fondazioni proprie, appoggiandosi su una parete laterale della chiesa; non c'\u00e8 modo di raggiungerlo dall'edificio religioso, ma bisogna salire fino al tetto e di l\u00ec proseguire per uno stretto passaggio ed una scala a pioli. Da notare, incastonata nel campanile, una \"Madonna col Bambino\" in terracotta.\nIl monastero.\nLungo via del Parione, in continuit\u00e0 con il fianco destro della chiesa, si sviluppa l'ex edificio conventuale, oggi occupato dalla Facolt\u00e0 di Scienze della Formazione dell'Universit\u00e0 di Firenze e altri. Al numero 7 si accede al chiostro, opera di Alfonso Parigi il vecchio su disegni di Bernardo Buontalenti, costruito tra il 1584 e il 1593. \u00c8 porticato su quattro lati e rialzato rispetto al piano della strada; le arcate a tutto sesto delle volte a crociera poggiano su possenti colonne con capitelli dorici; il piano d'imposta \u00e8 segnato da una cornice marcapiano, che sottolinea una serie di finestre architravate; al centro si trova un pozzo circondato da aiuole.\nNell'ex-refettorio, oggi occupato dalla Biblioteca della Facolt\u00e0, si trovano affreschi di Giovanni da San Giovanni, Nicodemo Ferrucci e Jacopo Confortini, raffiguranti la \"Madonna in gloria accolta dalla Trinit\u00e0\" e, nelle lunette, \"Scene di convitti evangelici\", databili al 1630-1632."}
{"id": "386201", "revid": "9", "url": "https://it.wikipedia.org/wiki?curid=386201", "title": "ASME", "text": ""}
{"id": "386215", "revid": "2175", "url": "https://it.wikipedia.org/wiki?curid=386215", "title": "Triclosan", "text": ""}
{"id": "386225", "revid": "7336", "url": "https://it.wikipedia.org/wiki?curid=386225", "title": "Savane", "text": ""}
{"id": "386227", "revid": "7336", "url": "https://it.wikipedia.org/wiki?curid=386227", "title": "Deserti", "text": ""}
{"id": "386249", "revid": "1431409", "url": "https://it.wikipedia.org/wiki?curid=386249", "title": "Comunardo Niccolai", "text": "Ricordato per la propensione (involontaria) alle autoreti, \u00e8 oggi osservatore per la Nazionale azzurra.\nBiografia.\nIl padre, Lorenzo Niccolai, ex portiere del Livorno, era un convinto antifascista e lo chiam\u00f2 \"Comunardo\" in onore della comune di Parigi.\nCarriera.\nGiocatore.\nClub.\nGiocava come stopper. Inizi\u00f2 a tirare i primi calci in Toscana, nelle giovanili del Montecatini, dove nel 1962 conquist\u00f2 il titolo giovanile regionale denominato Coppa Menti; era guidato in panchina da uno degli allenatori pi\u00f9 famosi della provincia di Pistoia del dopoguerra, Silvano Innocenti detto \"Pozzo\". Proprio insieme a quest'ultimo, Niccolai si trasfer\u00ec in Sardegna grazie a un accordo tra alcune societ\u00e0 isolane (Sorso e Torres) e il Montecatini.\nDopo aver debuttato tra i professionisti nel 1963 in Serie C, militando per una stagione nella Torres, l'anno dopo Niccolai pass\u00f2 al Cagliari neopromosso in Serie A, con cui fu campione d'Italia nella stagione 1969-1970 e nel quale gioc\u00f2 per dodici stagioni fino al 1976. Nell'immaginario collettivo il suo nome \u00e8 legato alle autoreti che ha collezionato con i rossobl\u00f9 sardi. Viene tuttora ricordato come il pi\u00f9 grande \"autogoleador\" italiano (bench\u00e9 Riccardo Ferri dell'Inter e Franco Baresi del lo abbiano poi superato numericamente in questo insolito primato, arrivando entrambi a 8 autoreti nel campionato di serie A).\nUna delle autoreti pi\u00f9 celebri fu quella messa a segno il 15 marzo del 1970 a Torino, dove si stava disputando un delicatissimo scontro al vertice tra la Juventus e gli isolani: sul punteggio ancora fermo sullo 0-0, in un campo reso problematico dalla pioggia, nel tentativo di respingere un cross di Giuseppe Furino Niccolai anticip\u00f2 di testa il portiere Enrico Albertosi e sped\u00ec la palla nella propria porta; per sua fortuna, per\u00f2, Gigi Riva riusc\u00ec a pareggiare e quell'incontro si concluse sul 2-2.\nL'episodio pi\u00f9 celebre e singolare per\u00f2 non fu un'autorete, ma un tentativo di autogol, fallito ma sfociato in un rigore contro, avvenuto il 13 febbraio 1972 verso la fine della partita -Cagliari (18\u00aa giornata del campionato di calcio 1971-1972). Al 90' il Cagliari stava vincendo a Catanzaro per 2-1 e la squadra locale stava tentando, in uno stadio che era ormai una bolgia, l'ultimo assalto per cercare il pareggio nell'area di rigore del Cagliari. Nell'azione il libero del Cagliari Giuseppe Tomasini riusc\u00ec a togliere il pallone all'ala destra del Catanzaro Alberto Spelta, che fin\u00ec a terra in area di rigore, mentre il pallone arriv\u00f2 a Niccolai che si trovava fuori area; l'arbitro Concetto Lo Bello non avendo ravvisato alcuna irregolarit\u00e0 non interruppe il gioco ma proprio in quel momento si ud\u00ec un fischio dagli spalti.\nNiccolai, nella confusione dello stadio, pens\u00f2 che il fischio provenisse dall'arbitro e sanzionasse con il rigore l'azione appena avvenuta; quindi stizzito reag\u00ec indirizzando un forte tiro nello specchio della sua porta, tiro che sarebbe entrato in rete se il difensore del Cagliari Mario Brugnera, che si trovava sulla linea di porta, non lo avesse deviato con le mani in tuffo sulla sua sinistra. Il rigore, questa volta reale e inevitabile, tirato con successo dallo stesso Spelta permise al Catanzaro di pareggiare 2-2 al 90' la partita.\nCon i cagliaritani Niccolai ha anche una esperienza nel campionato nordamericano organizzato nel 1967 dalla United Soccer Association e riconosciuto dalla FIFA, in cui i sardi giocarono nelle vesti del Chicago Mustangs, ottenendo il terzo posto nella Western Division. Dopo un'ultima stagione in massima serie con il Perugia, Niccolai chiuse la carriera indossando la maglia del , in C, nell'annata 1977-1978. In Serie A ha collezionato 225 presenze, segnando 4 reti. Vanta anche 3 presenze in Nazionale B oltre a quelle della Nazionale A.\nNazionale.\nGioc\u00f2 anche in nazionale, prendendo parte ai mondiali del 1970. Per lui 3 presenze, una delle quali alla prima partita dei mondiali in Messico, in cui part\u00ec da titolare; per un infortunio di gioco venne sostituito dopo 37' del primo tempo da Roberto Rosato. \u00c8 nota una frase che il suo allenatore a Cagliari, Manlio Scopigno, avrebbe detto su di lui per commentarne la presenza a una Coppa del Mondo: \"Mi sarei aspettato di tutto dalla vita, ma non di vedere Niccolai in mondovisione\".\nTuttavia, a proposito della celebre affermazione di Scopigno, il giornalista sportivo Giampaolo Murgia testimonia:\nAllenatore.\nNel biennio 1993-1994 \u00e8 stato allenatore della Nazionale A femminile."}
{"id": "386261", "revid": "1444886", "url": "https://it.wikipedia.org/wiki?curid=386261", "title": "Tri Yann", "text": "I Tri Yann sono un gruppo folk-rock francese. In linea di massima, la loro produzione si riallaccia alla tradizione popolare della Bretagna ma reinterpretata e rivisitata spesso con arrangiamenti personali, e con una parte di composizione del tutto autonoma e originale.\nGli Inizi.\nLa storia dei Tri Yann inizia sul finire del 1970, quando tre giovani con la passione della musica tradizionale bretone (proprio in quegli anni in via di riscoperta), si riuniscono per cantare a Plouharnel, presso il sito archeologico di Carnac, e interpretano davanti ad uno sparuto e improvvisato pubblico la \"Pastourelle de Saint Julien\". Si chiamano Jean Chocun, Jean-Louis Jossic e Jean Paul Corbineau. \u00c8 la loro prima uscita in pubblico, del tutto artigianale e senza nessuna pubblicit\u00e0; la settimana dopo, invitati ad esibirsi ad una \"fest-noz\" (\"festa di notte\", la tipica \"kermesse\" tradizionale bretone), qualcuno li nota e si accorge di una strana coincidenza: si chiamano tutti e tre Jean e sono tutti e tre nativi di Nantes (in realt\u00e0 Jean-Louis Jossic \u00e8 nativo di Orvault, nei dintorni di Nantes). Ai tre viene dato quasi \u201cper ufficio\u201d il nome di Tri Yann an Naoned, in lingua bretone \u201cI Tre Jean di Nantes\u201d; \u00e8 il nome che adottano immediatamente.\nAll'epoca, Jean Chocun lavorava in una compagnia marittima, Jean Paul Corbineau in un supermercato e Jean-Louis Jossic insegnava storia e geografia alla scuola media di Savenay. Al gruppo si unisce, nel 1971, un amico dei tre, Bernard Baudriller, un professore di inglese. Per qualche tempo il gruppo va avanti senza nessuna ambizione e per pura passione, continuando con le proprie occupazioni di tutti i giorni e esibendosi in \"fest-noz\" e in centri culturali popolari; nel 1972, per\u00f2, l'incontro con il celebre cantautore e folklorista bretone (pur nativo di Tarbes, nei Pirenei Orientali) Gilles Servat, cambia loro letteralmente la vita. Servat propone al gruppo di registrare un album per un'etichetta indipendente bretone, la Kelenn; nasce cos\u00ec \"Tri Yann an Naoned\" (giugno 1972), prodotto in soli 500 esemplari e con una promozione assolutamente nulla.\nLe 500 copie iniziali vanno esaurite in pochi giorni, tanto che si decide di produrne altri 500; con una distribuzione limitata ai principali negozi di dischi e alle librerie bretoni, gli esaurimenti si susseguono uno dietro l'altro e nasce il \u201ccaso\u201d discografico dell'anno in Francia. Il direttore commerciale della Phonogram, una \"major\", Jacques Caillart, ascolta l'album durante le sue vacanze estive in Bretagna, e ne rimane folgorato; propone alla piccola Kelenn di distribuire il catalogo e il brano \"Dans les prisons de Nantes\" (una canzone popolare cinquecentesca) comincia ad essere trasmesso sulle due principali radio francesi, Europe 1 e France Inter. Nel dicembre 1972, i Tri Yann sono gi\u00e0 all'Olympia, il tempio parigino della canzone del famoso Bruno Coquatrix, come gruppo sostenitore di Juliette Gr\u00e9co (che se ne dichiara \u201cfan\u201d).\nLa consacrazione degli anni settanta.\nNegli anni settanta i Tri Yann diventano, assieme a Alan Stivell, al sommo chitarrista Dan Ar Braz, allo stesso Gilles Servat e a Glenmor, una delle icone della rinascita musicale bretone, che contamina con grande forza e successo la tradizione popolare con il movimento del folk revival internazionale e celtico in particolare. La strumentazione comporta, oltre all'importanza delle voci (i \u201ctre Jean\u201d sono tutti dotati di ottime caratteristiche vocali e si alternano al canto), la quasi totale assenza di strumenti tradizionali, l'uso della chitarra acustica, del banjo, del dulcimer (o dolcemelo) e del contrabbasso. Accanto al repertorio bretone, i Tri Yann presentano pezzi provenienti dal resto dell'area celtica (Scozia, Irlanda, Galles) e del Qu\u00e9bec. Il 1\u00ba gennaio 1973 i Tri Yann divengono professionisti e eliminano \"an Naoned\" dalla loro denominazione ufficiale: da quel momento sono noti soltanto come Tri Yann.\nNel marzo 1973 esce il secondo album, \"Dix ans, dix filles\"; contemporaneamente, i Tri Yann tornano ad essere invitati, ma stavolta da soli, all'Olympia. All'epoca risale anche la trasformazione in \u201cgruppo da scena\u201d, mantenuta ancora adesso: i Tri Yann si esibiscono con costumi fantasiosi, spesso strabilianti e improbabili, che regolarmente si tolgono sul palco per rimanere a volte in maglietta o in canottiera. Assolutamente instancabili in scena, si fanno notare gi\u00e0 per le prese di posizione assolutamente \"gauchistes\" e per la notevole ironia e verve nel contatto con il pubblico, che cresce in tutti gli angoli della Francia.\nDel 1974 \u00e8 il terzo album, \"Suite Gallaise\", il primo registrato per un'etichetta discografica propria, la Marzelle. L'album \u00e8 incentrato sul folklore dell'Alta Bretagna, la parte della regione di lingua e dialetto francese (il cosiddetto \"gallo\", da qui il titolo). Segue, nel 1976, uno dei principali e meglio riusciti album del gruppo, \"La d\u00e9couverte ou l'ignorance\". Nel frattempo, il gruppo, pur mantenendo l'impianto originale, si arricchisce di nuovi componenti come il batterista G\u00e9rard Goron; nel 1978 i Tri Yann si esibiscono per la prima volta all'estero, prima in Belgio e in Germania, e poi in Svizzera al \"Festival International\" di Nyon, dove cantano assieme a un gruppo storico come i Fairport Convention. \u00c8 il trionfo davanti a 15.000 spettatori in visibilio, e i Tri Yann cominciano ad essere conosciutissimi anche all'estero.\nNel 1979 \u00e8 la volta del quinto album, \"Urba\"; questo strano titolo \u00e8 ripreso da una cronaca medievale dove si racconta la vicenda di una delle pi\u00f9 belle canzoni dell'album, \"L'aimant \u00e0 la grand-messe\", e nella quale la parola latina \"urbs\" (citt\u00e0) \u00e8 corrotta in \"Urba\". L'album contiene anche la versione francese di una celebre canzone di Phil Coulter, \"The Town I Loved So Well\", intitolata La ville que j'ai tant aim\u00e9e. L'originale del cantautore irlandese \u00e8 dedicato a Londonderry, e specificamente dedicato all'operazione militare dell'esercito britannico che la \"riprese\" (la cosiddetta \"Motorman Operation\"), ma i Tri Yann, nella loro traduzione, hanno attenuato alquanto i riferimenti (cosa che ha attirato loro anche qualche critica).\nGli anni ottanta.\nNegli anni ottanta i Tri Yann cominciano a interessarsi prepotentemente di tematiche ecologiste e antinucleariste, spinti dagli avvenimenti di Plogoff, in Bretagna, dove la popolazione, con proteste durate mesi, riusc\u00ec a impedire la costruzione di una centrale nucleare. Nel 1981 a questi avvenimenti i Tri Yann dedicano un lato intero del loro sesto album intitolato, in lingua bretone, \"An heol a zo glaz\" (\u201cIl sole \u00e8 verde\u201d). Nel gruppo entra, alla chitarra acustica ed elettrica, Christian Vignoles, mentre Jean Paul Corbineau lascia per qualche mese per poi rientrare.\nNel 1983 i Tri Yann ricevono il \"Kritikpreis\" della stampa tedesca; in agosto esce il settimo album, intitolato \"Caf\u00e9 du Bon Coin\" con influenze medievali e rinascimentali coniugate con l'impronta rock della nuova tradizione creata dal gruppo. Nel 1985 esce dal gruppo Bernard Baudriller e vi entrano Bruno Sabathe alle tastiere e Louis-Marie Seveno al basso e violino. Fedeli alla citt\u00e0 di Nantes, nel 1987 i Tri Yann vi registrano un album dal vivo per festeggiare i 15 anni di attivit\u00e0, dal titolo eloquente di \"Anniverscene\". L'anno successivo \u00e8 la volta de \"Le vaisseau de pierre\", il loro nono album: \u00e8 un successo senza precedenti.\nGli anni novanta.\nGli anni novanta iniziano per i Tri Yann con l'album \"Belle et rebelle\", interamente dedicato a Nantes (\u00e8 lei la \u201cbella e ribelle\u201d del titolo), mentre alla fine del 1992 Bruno Sabathe lascia e viene sostituito da Christophe Le Helley, che immette nel gruppo la sua estrema perizia e competenza nella pratica degli strumenti antichi (ghironda, dolcemelo, bombarda, cromorno). Tra il 1993 e il 1994 i Tri Yann tengono numerose tourn\u00e9e in Francia e all'estero, raccogliendo un numero impressionante di spettatori. Il 1995 segna una data decisiva nello sviluppo dell'arte dei Tri Yann, con l'album \"Portraits\" (\u201cRitratti\u201d), che registrano all'abbazia di Fontevraud per l'acustica del tutto propizia all'espressione vocale.\nL'album \u00e8 dedicato a specifiche figure della Bretagna antica e moderna: accanto a Arturo Plantageneto, protagonista di un'antichissima e tragica ballata che ne narra la breve vita, c'\u00e8 un brano su una ragazza musulmana uccisa dai fratelli perch\u00e9 innamoratasi di uno studente francese (\"Alo\u00efda\"). Ma tutto il secondo lato dell'album \u00e8 dedicato, con un'iniziativa che far\u00e0 scalpore in tutta la Francia, alla figura di Guillaume Seznec, protagonista negli anni che vanno dal 1924 al 1954 di uno dei pi\u00f9 clamorosi errori giudiziari della storia recente francese, e che contribuir\u00e0 non poco al primo caso di revisione processuale mai verificatosi in Francia (sancito l'11 aprile 2005 con decisione dell'Alta Corte di Giustizia) ed alla creazione di un'apposita legge detta \"Loi Seznec\". Per l'occasione, l'ultima lettera di Guillaume Seznec alla moglie, prima di partire per il bagno penale della Cajenna dove rester\u00e0 fino al 1947, viene recitata da Denis Seznec, il nipote di Guillaume.\nNell'ottobre dello stesso anno, il celebre biscottificio LU (Lef\u00e8vre-Utile) di Nantes, notissimo anche in Italia per numerosi prodotti, ingaggia i Tri Yann per una serie di concerti da tenersi in quel luogo protagonista di tutta la storia operaia della citt\u00e0: i Tri Yann rispondono eseguendo una canzone ritenuta tra i loro capolavori, \"Les pailles d'or bris\u00e9es\", incentrata proprio sulla corrispondenza tra una giovane operaia del biscottificio (le \"pailles d'or\" sono dei biscotti da sempre prodotti dalla LU) e il marito partito per la guerra. Nell'aprile del 1996 i Tri Yann tornano all'Olympia per un'unica serata. I biglietti vanno esauriti due mesi prima della data prevista per il concerto (il 10 maggio).\nNel 1997 esce un \u201cdoppio\u201d antologico intitolato in francese \"Le meilleur de Tri Yann\" e, in bretone, \"Ar gwella\u00f1 gant Tri Yann\". Alla fine del 1998 Christophe Le Helley lascia il gruppo per dedicarsi a tempo pieno alla musica medievale; nel gruppo rientra quindi Bruno Sabathe. Nel gennaio 1999 entrano nel gruppo Fred Bourgeois alle tastiere e Konan Mevel agli strumenti tradizionali (cornamusa, pib-veur, veuze, bombarda ecc.). Sempre nel gennaio 1999 esce l'album collettivo \"Excalibur\", concepito e prodotto da Alain Simon: i Tri Yann vi interpretano il brano \"Pour l'amour de la reine\".\nAltri interpreti dell'album sono artisti come Dan Ar Braz, Angelo Branduardi, i Fairport Convention, Roger Hodgson, Carlos N\u00fa\u00f1ez, Denez Prigent e Gabriel Yacoub (l'ex leader e fondatore del primo gruppo folk francese che ottenne risonanza nazionale e internazionale, i Malicorne). Sempre nel 1999 i Tri Yann sono fra i protagonisti dello spettacolo \"BretagneS\", tenutosi a Parigi-Bercy il 16 marzo davanti a 40.000 persone in delirio. Allo spettacolo si esibiscono anche Dan Ar Braz, Alan Stivell, Gilles Servat, Karen Matheson, Donal Lunny, la Bagad Kemper e, come \u201cguest star\u201d, addirittura Hugues Aufray.\n2000 e dintorni.\nNel 2000, Jean Paul Corbineau, Jean-Louis Jossic e Jean Chocun, i fondatori del gruppo, vengono insigniti dal Ministero della cultura francese del titolo di \"Chevaliers de l'Ordre des Arts et des Lettres\". Alla fine di novembre dello stesso anno, Louis Marie Seveno (\u201cLoumi\u201d) lascia il gruppo dopo 14 anni e viene sostituito dal dotatissimo violinista e bassista Christophe P\u00e9loil. Nel gruppo canta per la prima volta anche una voce femminile, la splendida Bleu\u00f1venn (\"fiore\" in lingua bretone). Ai Tri Yann viene conferito il \"Grand Prix de la SACEM\" (la SACEM \u00e8 la SIAE francese) nella categoria della musica tradizionale.\nTra il 18 e il 19 gennaio 2001 i Tri Yann festeggiano il 30\u00ba anniversario di una carriera iniziata per caso e proseguita di successo in successo; presentano l'album \"Le P\u00e9l\u00e9grin\", una sorta di \u201cviaggio onirico\u201d di un pellegrino irlandese a cavallo tra le epoche e tra gli avvenimenti. Per confermare che la vena dei Tri Yann non si \u00e8 mai esaurita, l'album fin dall'inizio viene considerato uno dei migliori del gruppo. Del 2003 \u00e8 il album in studio dei Tri Yann, intitolato \"Marins\" e interamente dedicato alla tradizione marinara bretone. In una delle canzoni, \"Sein 1940\", su un'aria tradizionale gallese viene ricordato l'episodio degli oltre 200 abitanti dell'isola di Sein, che furono tra i primissimi a rispondere all'\u201dappello per la Francia libera\u201d del generale De Gaulle del 18 giugno 1940 (tanto che De Gaulle, chiedendo ai volontari di dire da dove provenissero e sentendosi rispondere \"Sein\" da un numero impressionante di uomini, ebbe a esclamare: \"Ma Sein allora \u00e8 la met\u00e0 della Francia!\").\nUn episodio reinterpretato anche alla luce di un'antica leggenda bretone. Il 5 dicembre 2004 i Tri Yann, dopo 34 anni di attivit\u00e0, si sono esibiti per la prima volta in concerto in Italia, a Busto Arsizio. Pur essendo noti in Italia solo a una cerchia abbastanza ristretta di appassionati, sono riusciti a raccogliere oltre 3.500 persone. Nell'ottobre del 2007 \u00e8 uscito il nuovo album dei Tri Yann. Intitolato \"Abysses\", interamente ispirato alla vita sottomarina.\nNel 2008, Tri Yann diventa il gruppo pi\u00f9 vecchio ancora attivo in Francia e festiggia il suo quarantesimo compleanno con una tourn\u00e9e nel 2011 e con l'uscita del suo nuovo album \"Rummado\u00f9\" (in bretone \"Generazioni\") che conta la storia di una famiglia, dai primi genitori nel 450 agli ultimi bambini di ogg\u00ec."}
{"id": "386267", "revid": "3115", "url": "https://it.wikipedia.org/wiki?curid=386267", "title": "ANSI", "text": ""}
{"id": "386287", "revid": "1442080", "url": "https://it.wikipedia.org/wiki?curid=386287", "title": "Numismatica romana", "text": "La numismatica romana studia la monetazione romana, cio\u00e8 l'insieme delle monete emesse da Roma e dal suo Impero dalla prime emissioni di monete fuse, delle monete romano-campane sino alla fine dell'Impero Romano.\nArticolazione della materia.\nLa monetazione repubblicana comprende monete dalle prime emesse da Roma a partire dal III secolo a.C. sino alla guerra civile che scoppia intorno al 49 a.C.\nLa monetazione imperatoriale comprende monete emesse nel periodo delle guerre civili, dai vari generali in lotta in virt\u00f9 dell'imperium posseduto. Alcuni studiosi non accettano questa categoria ed includono queste monete in quelle repubblicane.\nLa monetazione imperiale romana comprende monete emesse dalla nascita del principato fino alla fine dell'Impero romano.\nLa monetazione provinciale invece tratta di quelle monete che sono state emesse da colonie ed alleati di Roma. Si tratta principalmente di monete sussidiarie o di monete emesse dagli imperatori romani utilizzando tipi che fossero meglio compresi da popolazioni di lingua greca. Spesso queste monete sono indicate col termine di coloniali. Una volta erano anche chiamate Greche imperiali.\nI punti pi\u00f9 rilevanti nella monetazione romana sono l'emissione del denario nel III secolo a.C., l'emissione dell'antoniniano verso il 215 d.C. da parte di Caracalla nonch\u00e9 lo studio del sesterzio vero e proprio veicolo di propaganda dell'antichit\u00e0.\nSono anche fondamentali le riforme monetarie di Augusto, Caracalla, Aureliano e Diocleziano.\nClassificazione delle monete romane repubblicane.\nPer le monete repubblicane uno dei riferimenti pi\u00f9 usati \u00e8 il testo di Ernest Babelon (\"Description historique et chronologique des monnaies de la r\u00e9publique romaine vulgairement appel\u00e9es monnaies consulaires\") pubblicato in due volumi nel 1885-1886. Nel testo viene utilizzata la suddivisione proposta da Eckhel: \nLa \"Description\" di Babelon \u00e8 stata ristampata.\nAltri lavori pi\u00f9 moderni sono quello di Sydenham e quello di Michael H. Crawford, che elencano le monete in ordine cronologico.\nIl lavoro di Crawford \u00e8 il pi\u00f9 recente sulla monetazione repubblicana. Nell'elenco delle monete il primo numero indica il monetario mentre il secondo numero indica la singola moneta.\nQuest'ultimo lavoro \u00e8 considerato il migliore attualmente esistente\nBisogna anche citare due studi particolari:\nClassificazione delle monete romane imperiatoriali.\nNon esistono pubblicazioni specifiche che classifichino le monete di questo periodo. Si usano sia testi sulle monete repubblicane che testi sulle monete imperiali.\nAlcuni dei testi sono gi\u00e0 stati analizzati per le monete repubblicane e sono:\nAltri testi, che riguardano anche la monetazione imperiale sono:\nClassificazione delle monete romane imperiali.\nI testi di riferimento per la monetazione imperiale sono i \"Cohen\" ed il RIC."}
{"id": "386295", "revid": "1543377", "url": "https://it.wikipedia.org/wiki?curid=386295", "title": "Numismatica greca", "text": "La numismatica greca studia le monetazione greca, cio\u00e8 l'insieme delle monete emesse dalle citt\u00e0-stato greche, i regni ellenistici e da quelle civilt\u00e0 che pur non essendo di lingua greca, gravitavano comunque nell'area del Mar Mediterraneo oppure la cui monetazione era influenzata dalla monetazione greca.\nLe emissioni sono raccolte nei cataloghi delle collezioni ancora secondo l'ordine proposto da Eckhel:\nAll'interno di ogni regione seguono le varie zecche in ordine alfabetico, e all'interno di ogni singola zecca si segue l'ordine cronologico, differenziando eventualmente le monete secondo il metallo su cui sono state battuta.\nDa quanto detto rientra nell'ambito della numismatica greca anche lo studio di monete emesse da popolazioni antiche non greche. Le pi\u00f9 rilevanti sono:\nClassificazione delle monete greche.\nLe pi\u00f9 importanti collezioni pubbliche ed alcune collezioni private hanno pubblicato dei volumi in cui sono elencate le monete possedute.\nNel XIX secolo sono stati, tra gli altri, pubblicati i cataloghi delle collezioni di \nA partire dagli anni '30 del XX secolo in Gran Bretagna \u00e8 nato un progetto della British Academy, denominato Sylloge Nummorum Graecorum il cui obiettivo \u00e8 pubblicare cataloghi illustrati delle monete greche nelle collezioni pubbliche e private.\nAnche in questo progetto \u00e8 stata mantenuta la definizione allargata di monete greche includendo cio\u00e8 le monete delle civilt\u00e0 antiche del bacino del Mediterraneo ad eccezione di Roma ed includendo tuttavia la monetazione provinciale romana spesso nota anche con il nome di monete Greche Imperiali.\nLe Sylloge pi\u00f9 note sono quelle dell'American Numismatic Society e quelle del Danish National Museum di Copenaghen.\nLe monete greche sono classificate spesso facendo riferimento alle monete presenti nelle collezioni pubblicate. Ad esempio ANS 170 indica una didracma di Cales che presenta al dritto la testa di Atena verso sinistra, con dietro un simbolo a forma di cornucopia. La stessa moneta potrebbe essere indicata anche come Cop. 304, visto che anche la moneta catalogata come #304 nella collezione di Copenaghen \u00e8 uguale.\nUn altro metodo per classificare le monete \u00e8 fare riferimento agli studi di quei ricercatori che hanno catalogato le monete di una data zecca.\nAd esempio le monete di Elea-Velia sono state catalogate da Roderick T. Williams (The Silver Coinage of Velia, London 1992) e quindi una moneta pu\u00f2 essere indicata con il numero utilizzato da questo studioso nel suo lavoro.\nPer le monete dell'Italia meridionale uno dei testi pi\u00f9 usati \u00e8 tuttora quello pubblicato a Parigi nel 1903 da Arthur Sambon, un numismatico di francese particolarmente interessato all'area dell'Italia meridionale, con il titolo \"Les Monnaies antiques d'Italie\".\nIndicazioni bibliografiche.\nPer la monetazione greca in Italia ed in Sicilia le \"Sylloge\" pi\u00f9 importanti sono:"}
{"id": "386337", "revid": "1836770", "url": "https://it.wikipedia.org/wiki?curid=386337", "title": "Armoriale dell'Esercito Italiano", "text": "Questa pagina contiene le armi (stemmi e blasonature) dell'Esercito Italiano, limitatamente allo Stato Maggiore ed agli Istituti di istruzione. Gli stemmi delle varie unit\u00e0 sono contenute negli armoriali specifici delle singole Armi."}
{"id": "386344", "revid": "916580", "url": "https://it.wikipedia.org/wiki?curid=386344", "title": "Marah", "text": "Marah \u00e8 un genere di piante della famiglia delle Cucurbitacee.\nTassonomia.\nComprende le seguenti specie:"}
{"id": "386372", "revid": "125830604", "url": "https://it.wikipedia.org/wiki?curid=386372", "title": "Aim\u00e9 C\u00e9saire", "text": "Biografia.\nDopo aver compiuto studi secondari in Martinica, poi a Parigi (presso il Liceo Louis-le-Grand), e studi universitari a Parigi (\"\u00c9cole normale sup\u00e9rieure\"), fa conoscenza con il senegalese L\u00e9opold S\u00e9dar Senghor e il guyanese L\u00e9on Gontran Damas. Insieme scoprono, grazie alla lettura di opere sull'Africa di autori europei, i tesori artistici e la storia dell'Africa nera, e creano la \"n\u00e9gritude\" (negritudine), cio\u00e8 la nozione che comprende i valori spirituali, artistici, filosofici dei Neri dell'Africa; nozione che diventer\u00e0 l'ideologia delle lotte dei Neri per l'indipendenza.\nLui stesso voleva liberare la sua isola - la Martinica - dal giogo del colonialismo francese; l'isola divent\u00f2, nel 1946, un Dipartimento d'oltremare della Francia. Deputato della Martinica all'Assemblea generale francese, , membro (fino al 1956) del Partito comunista francese, fu sindaco di Fort-de-France (capitale della Martinica)\nCome poeta, \u00e8 uno dei rappresentanti pi\u00f9 celebri del surrealismo, come scrittore, \u00e8 autore di drammi illustranti la sorte e le lotte degli schiavi dei territori colonizzati dalla Francia (come Haiti), ma ha attualizzato anche un dramma di Shakespeare, \"Une temp\u00eate\" (\"Tempesta\", 1968). Il suo poema pi\u00f9 conosciuto e popolare \u00e8 il \"Cahier d'un retour au pays natal\" (\"Diario del ritorno al Paese natale\", 1939), che pu\u00f2 essere considerato l'enciclopedia della sorte degli schiavi neri e l'espressione della speranza della liberazione dei neri.\nHa vissuto gli ultimi anni in Martinica, ma senza rinunciare completamente alla politica: si veda a questo proposito la sua dura presa di posizione contro il Ministero dell'interno francese, a proposito dei movimenti di protesta degli immigranti in Francia nel 2005 - 2006.\nC\u00e9saire \u00e8 morto il 17 aprile 2008 all'ospedale di Fort-de-France, dove era ricoverato dal 9 aprile. Gli \u00e8 stato intitolato l'aeroporto internazionale di Martinica."}
{"id": "386395", "revid": "124913600", "url": "https://it.wikipedia.org/wiki?curid=386395", "title": "Federico Confalonieri", "text": "Biografia.\nNato in una famiglia nobile (era conte) e devota all'Austria, fin da giovane appoggi\u00f2 l'ideale dell'Italia unita.\nNel 1806 spos\u00f2 Teresa Casati, che condivise i suoi progetti e lo aiut\u00f2 durante i tanti infortuni della sua vita. Dal matrimonio nacquero 2 figli Filippo ed Edoardo (14 agosto 1807 - 2 giugno 1813), che mor\u00ec in circostanze misteriose, fatto che diede adito a molti pettegolezzi.\nConfalonieri era uno dei grandi magnati lombardi, di nobile e antica casata, potente sotto gli Asburgo e sotto Napoleone.\nEra senatore a Milano del Regno d'Italia.\nFu un duro oppositore del regime napoleonico. Contribu\u00ec alla fine del Regno Italico del Vicer\u00e9 Beauharnais, nonostante che questi nella vittoriosa battaglia sul Mincio dell'8 febbraio 1814, avesse fermato gli austriaci del Feldmaresciallo Bellegarde, aiutando il partito filo austriaco del quale faceva parte nel rovesciamento del governo.\nFu uno di coloro che aizzarono la folla il 20 aprile 1814 presso il Palazzo del senato; i disordini che ne conseguirono portarono al linciaggio del Ministro delle Finanze Giuseppe Prina.\nLo stesso Confalonieri, appena un mese dopo il ritiro di Beauharnais, mentre guidava una sfortunata delegazione milanese inviata a Parigi ad implorare l'indipendenza alle potenze alleate, scrisse una nota lettera alla moglie Teresa, con parole che costituiscono l'ammissione del proprio scetticiscmo:\nPoi pass\u00f2 i successivi quattro anni a difendersi dalle accuse di aver organizzato l'assalto al Senato e l'uccisione del Prina. Ad esempio, il 28 marzo 1815 scrisse una lettera a Francesco Melzi d'Eril, protestando la propria innocenza. Questi gli rispose:\nDopo la Restaurazione partecipa alla nascita del periodico letterario \"Il Conciliatore\" ed aderisce alla Carboneria.\nRisulta essersi iscritto a delle logge massoniche, fece infatti parte della Massoneria, essendo stato iniziato in Inghilterra nel settembre 1818.\nPropugn\u00f2 alcune riforme progressiste in ambito economico e sociale ed allo scoppio dei moti del 1820-21, organizzati da Piero Maroncelli e Silvio Pellico, viaggi\u00f2 in varie parti della Lombardia e partecip\u00f2 attivamente all'insurrezione. Il 13 dicembre dello stesso anno venne arrestato nella sua dimora dalla polizia austriaca e fu condannato a morte, pena poi commutata nell'ergastolo da scontare nella prigione asburgica dello Spielberg, presso Brno, la stessa sorte toccata a Maroncelli e Pellico, a seguito del loro celebre processo.\nLa pena gli venne commutata nel 1835 nella deportazione in America.\nLasci\u00f2 il carcere dello Spielberg l'11 dicembre 1835 per raggiungere Vienna dove \"si sottopose ad un'energica cura medica\" prima di essere trasferito, nel marzo 1836, a Gradisca d'Isonzo in attesa dell'imbarco per gli Stati Uniti.\nA Gradisca tent\u00f2 di dilazionare la sua partenza per l'America adducendo motivi di salute. Evit\u00f2 quindi di partire con altri otto deportati che furono imbarcati sul brigantino \"Ussaro\" e salparono da Trieste il 5 agosto 1836.\nDurante l'estate frequent\u00f2 le terme di Monfalcone. Ad ottobre fu sottoposto ad una nuova visita medica e venne imbarcato sul brigantino \"Ippolito\" col quale lasci\u00f2 Trieste il 29 novembre 1836 per sbarcare a New York il 21 febbraio 1837.\nMa nel 1837 torn\u00f2 clandestinamente in Italia, poi pass\u00f2 per Francia (da dove venne espulso), Belgio e Svizzera. Animatore del liberalismo antiaustriaco, nel 1839 prese casa a Mendrisio facendo valere un antico diritto di patriziato, ma dopo un breve soggiorno ripar\u00f2 a Parigi. Mor\u00ec improvvisamente durante un viaggio di trasferimento tra la capitale transalpina e la Lombardia.\nA Parigi il 31 luglio 1841 aveva sposato Sofia O'Ferral (Copenaghen 1813 - Blevio 22 settembre 1868), di origini irlandesi. \nIn una lettera a Silvio Pellico datata 16 ottobre 1841 cos\u00ec la descrive: \"Questa fanciulla, ch'ora \u00e8 mia buona, affettuosa e cara Consorte, ha 30 anni, \u00e8 nata in Inghilterra ed \u00e8 di famiglia ora Danese, ma di origine Irlandese emigrata come cattolica per causa di Religione al principio dello scorso secolo.Parla l'Inglese, il Danese, il Tedesco ed il Francese come sue lingue, e l'Italiano come una lingua d'adozione. \u00c8 assai religiosa di credenza e di pratica, e disingannata e schiva del mondo, quanto il sono io. Ama la solitudine, ossia la vita ritirata, ama il bene, ama i buoni di tutti i paesi, ha amato me perch\u00e9 mi ha creduto buono, \u2013 ed in ci\u00f2 si \u00e8 ingannata, \u2013 ama te perch\u00e9 lo sei, ed ha amato ed ammirato innanzi tutto la mia Teresa perch\u00e9 lo era eminentemente, n\u00e8 si \u00e8 in ci\u00f2 certo ingannata.Essa chiamasi di nome Sofia, di cognome O' Ferrall d'Annaly, provincia che da' suoi antenati possedevasi con quasi regio dominio. \u00c8 picciola di taglia, bruna di capegli e di occhi, ha figura piuttosto Italiana o Spagnola che Nordica, non \u00e8 bella ma non ha diffetti. Dopo tutto ci\u00f2 se tu non la conosci ancora non saprei pi\u00f9 come meglio fartela conoscere che col condurtela\"\nI funerali.\nLe esequie, semplici, furono celebrate a Milano nella chiesa di San Fedele dove intervenne il flore della cittadinanza che assistette \u00ab\"dignitosa [...] colla coscienza di dare un tributo di riverenza al defunto, di essere intorno a quella bara rappresentante di un'intiera nazione\"\u00bb. La polizia austriaca, non aspettandosi tanta folla, mand\u00f2 sulla piazza il funzionario Luigi Bolza che spi\u00f2 e prese nota di tutti coloro che erano intervenuti alle esequie. La stessa polizia, \nessendo corsa voce che le Societ\u00e0 dei nobili e dei borghesi si proponevano di erigere per sottoscrizione un monumento al Confalonieri, fece chiamare i presidenti di queste Societ\u00e0, ai quali minacci\u00f2 di chiudere i loro circoli.\nSempre in occasione delle esequie e del permesso concesso dalla polizia di trasportare la salma a Muggi\u00f2 per seppellirla a fianco della prima moglie Teresa Casati nel Mausoleo Casati Stampa di Soncino, la Direzione generale di polizia di Venezia, cos\u00ec scriveva in una circolare riservata:\n\u00ab\"\u00c8 morto nella Svizzera giorni sono il noto conte Federico Gonfalonieri, amnistiato politico, che stava por ritornare da Parigi a Milano, sua patria. \u00c8 da presumersi che questo avvenimento verr\u00e0 annunciato dalla stampa periodica e che i giornali del partito radicale della Svizzera e della Francia ne faranno soggetto di loro articoli secondo le loro tendenze, quando pure il gi\u00e0 condetenuto Andryane, suo enfatico apologista, non gli componesse un'esagerata apologia, siccome fece non fa molto tempo il decesso Pietro Maroncelli. Io reputo pertanto opportuno, signor Commissario Superiore, di chiamare non solo la di lei attenzione in tutto ci\u00f2 che per avventura fosse per comparire alla luce relativamente a questo soggetto, ma di invigilare solertemente altres\u00ec sui discorsi, trattenimenti e qualsiasi dimostrazione che fosse cost\u00ec per farsi; e che il di lei zelo vorr\u00e0 adoperare della opportuna circospezione per rendermi informato nel caso d'interessante emergenza\"\u00bb."}
{"id": "386404", "revid": "15756", "url": "https://it.wikipedia.org/wiki?curid=386404", "title": "Virgo (personaggio)", "text": " \u00e8 uno dei personaggi della serie manga e anime \"I Cavalieri dello zodiaco\" di Masami Kurumada.\n\u00c8 il Cavaliere d'oro appartenente alla costellazione della Vergine, oltre che reincarnazione di Buddha: per questa ragione possiede poteri legati alla tradizione buddista ed \u00e8 considerato \"l'uomo pi\u00f9 vicino a Dio\" \u00c9 stato il primo tra i suoi parigrado, a raggiungere l\"'Ottavo senso\", che gli permette di poter entrare da vivo nell'Oltretomba.\nNell'edizione italiana del manga e nell'adattamento Dynamic dei film viene chiamato Shaka della Vergine, traduzione fedele del nome originale, mentre nel doppiaggio italiano della Mediaset ci si riferisce a lui con il nome latino della sua costellazione, appunto \"Virgo\".\nCreazione e sviluppo.\nKurumada cre\u00f2 Virgo in occasione del capitolo dedicato al passato di Ikki sulla Death Queen Island; a tal proposito l'autore ha dichiarato: \u00abPensai di metterci un personaggio fantastico come Gold Saint, quindi d'improvviso mi venne in mente il nome Shaka. Deciso il nome, prese subito vita l'immagine del personaggio. Sarebbe stato un uomo di nome Shaka a superare il settimo senso\u00bb.\nBiografia.\nSerie classica.\nShaka fa la sua prima apparizione poco dopo l'investitura di Ikki a cavaliere della Fenice sulla Death Queen Island e di conseguenza \u00e8 il primo a comparire ufficialmente come Gold Saint. Il cavaliere era stato inviato sul posto per uccidere i Black Saints ma al suo arrivo si rende conto che tale massacro era gi\u00e0 stato compiuto da Ikki; mentre sta per andarsene viene sfidato proprio da quest'ultimo, che tuttavia viene facilmente sconfitto da Shaka. Non percependo alcuna malvagit\u00e0 in Ikki, Shaka decide di risparmiarlo e, prima di andarsene, cancella dalla mente del Bronze Saint ogni ricordo del loro combattimento dicendo che, se mai un giorno si dovesse trovare di nuovo davanti a lui come un nemico, quei ricordi riaffioreranno colmandolo di terrore.\nTornato al Grande Tempio per impedire ai Bronze Saints protagonisti di raggiungere il Grande Sacerdote, al suo arrivo nelle stanze di quest'ultimo trova Aiolia del Leone che sta accusando proprio il Grande Sacerdote di tradimento: ritenendo il suo parigrado un traditore, Shaka lo affronta e tutto sembra presagire \"una guerra dei mille giorni\", cio\u00e8 uno scontro tra Gold Saints, ma lo scontro viene interrotto dal Grande Sacerdote in persona che, attraverso il \"Genr\u014d Ma\u014d-Ken\", riesce a plagiare la mente di Aiolia.\nShaka ritorna quindi alla sesta casa, dove sconfigge facilmente Seiya, Shiryu e Shun prima di affrontare Ikki (fino a quel momento assente per riparare la propria armatura). Inizialmente la superiorit\u00e0 del Gold Saint determina un combattimento a senso unico, durante il quale Ikki viene privato progressivamente dei cinque sensi dal \"Tenbu H\u014drin\"; nel momento in cui lo scontro sembra concludersi a favore del Gold Saint, tuttavia, Ikki rivela che ha deliberatamente scelto di farsi privare dei propri sensi per raggiungere il \"Settimo Senso\" e sacrificare la propria vita portando Shaka con s\u00e9 nello spazio, sconfiggendolo e permettendo ai suoi compagni di superare la sesta casa. Compresi i propri errori, Shaka chiede a Mur dell'Ariete di riportare entrambi alla sesta casa per poi esortare Ikki a correre in aiuto di Seiya. Scoperti i piani malvagi del Grande Sacerdote e la sua vera identit\u00e0 (cio\u00e8 Saga dei Gemelli), Shaka si schiera dalla parte di Saori Kido e dona il suo sangue per riparare il Cloth di Shun.\nQuando Poseidone rapisce Atena e la porta nel suo regno sottomarino, Shaka vorrebbe intervenire in soccorso della Dea ma rimane al Grande Tempio per ordine di Dohko della Bilancia; tempo dopo, scoppiata la guerra sacra tra Atena e Ade, Shaka viene apparentemente ucciso da Saga, Shura del Capricorno, Camus del'Acquario, riportati in vita dal Dio dell'Oltretomba, con l\u2019\"Atena Exclamation\"; il Gold Saint della Vergine in realt\u00e0 sopravvive e, grazie all\"'Ottavo Senso\", accompagna Atena nel regno dei morti per poi comparire alla Giudecca, insieme con tutti gli altri Gold Saints, sacrificandosi per distruggere l'immenso Muro del Pianto e permettere a Ikki e agli altri Bronze Saints di raggiungere Atena nell'Elisio.\nAdattamento anime.\nNell'adattamento anime realizzato negli anni ottanta, le vicende che riguardano Shaka sono sostanzialmente le stesse, eccetto alcune differenze. La sua prima apparizione non \u00e8 sulla Death Queen Island, poich\u00e9 il Gold Saint della Vergine non viene inviato in tale luogo e, di conseguenza, non affronta Ikki dopo l'investitura, ma quando arriva al Grande Tempio e ostacola Aiolia, intento a ribellarsi al Sacerdote. Nell'anime, infatti, Shaka compare per la prima volta quando assiste i suoi allievi, Agora di Lotus e Shiva di Pavo (che nel manga non esistono), durante il loro scontro contro Ikki sull'isola del riposo. Dopo la sconfitta dei suoi allievi, Ikki si reca alla sesta casa e incontra per la prima volta Shaka. Altra differenza \u00e8 che, dopo la battaglia alle Dodici Case, Shaka non ripara il Cloth di Shun, bens\u00ec quello di Ikki.\n\"Episode G\".\nIn \"Episode G\", ambientato tempo dopo il tradimento di Aiolos del Sagittario e poco prima dell'inizio della storia narrata nella serie classica, Shaka fa ritorno al Grande Tempio e viene messo al corrente della minaccia di Crono e dalla sua armata di Titani. Shaka ha un ruolo decisivo in questa nuova guerra, essendo lui l'unico in grado di contenere l'influenza del Cosmo dei Titani sulla Terra e impedire il risveglio dei mostri mitologici. Inizialmente non sembra andare d'accordo con Aiolia del Leone, che lo considera arrogante per il suo fare distaccato, salvo poi ricredersi quanto quest'ultimo lo salva dal Titano Ceo, considerato il miglior sicario di Crono.\nIn seguito viene teletrasportato da Mu dell'Ariete nel mondo dei Titani insieme con altri quattro suoi compagni (Milo dello Scorpione, Aldebaran del Toro, Camus dell'Acquario e Shura del Capricorno), per soccorrere Aiolia. Qui aiuta il Cavaliere del Leone contro Giapeto e Temi, per poi affrontare e sconfiggere il Gigante Belva D'Ambra, uno dei tre astri tutelari di Crono.\n\"Next Dimension\".\nIn \"Next Dimension\", che alterna gli avvenimenti del passato (la guerra del XVIII secolo contro Ade) con quelli del presente (cio\u00e8 nel XX secolo, dopo la sconfitta del Dio nell'Oltretomba al termine della serie classica), Shaka appare sotto forma di spirito emanato dal Cloth di Shun (essendo stato bagnato dal suo sangue in precedenza) per aiutare quest'ultimo e Tenma a superare la sesta casa, difesa da Shijima di Virgo. Shaka, dunque, \u00e8 costretto a scontrarsi con il suo predecessore del XVIII secolo e i due si lanciano i rispettivi Tenbu Horin. La battaglia, per\u00f2, viene interrotta da Shun e Shijima, non percependo alcuna oscurit\u00e0 in Shaka, decide di acconsentire alla richiesta di quest'ultimo, ovvero far proseguire il Saint di Andromeda e Tenma verso la casa successiva. Prima di ritornare nel Nirvana, Shaka spiega che Shun \u00e8 colui che dovr\u00e0 ereditare il Cloth della Vergine dopo di lui.\nIn seguito, insieme con gli altri Gold Saints della sua epoca, Shaka compare sotto forma di spirito per aiutare Atena e Shijima a uscire da una distorsione spazio-temporale.\n\"Saintia Sho\".\nIn \"\", che funge da spin-off del manga di Kurumada, Shaka aiuta nella difesa del Santuario, impedendo a , una delle Driadi di , di fa risorgere come i Gold Saints deceduti, e coordina le operazioni assieme agli altri suoi parigrado.\n\"Soul of Gold\".\nNella serie ONA \"\", dopo aver distrutto il Muro del Pianto, tutti i Gold Saints (Shaka compreso) vengono misteriosamente riportati in vita come Einherjar nei territori di \u00c1sgar\u00f0r con l'obbiettivo di ostacolare il nuovo celebrante di Odino, , e i suoi God Warrior (o Cavalieri di Asgard). Affronta uno di questi, , che protegge \"Alfheim\", la stanza della luce all'interno dell'albero Yggdrasil. Seppur inizialmente in difficolt\u00e0 per via del corpo indistruttibile di Baldr, Shaka riesce a risvegliare il God Cloth (o Armatura divina), sconfiggendo il suo avversario.\nNel prosieguo della serie si scopre che \u00e8 stato Odino a riportare in vita i Gold Saints ad Asgard allo scopo di fermare Andreas Riise che, controllato da Loki, intende utilizzare Yggdrasil per far rinascere la lancia Gungnir, un'arma divina dal potere sconfinato. Shaka, che era stato catturato dalle radici di Yggdrasil, riappare nella battaglia finale contro Loki, quando, insieme con tutti i Gold Saints, interviene per soccorrere Aiolia del Leone e Aiolos del Sagittario. Grazie a dei petali intrisi del sangue di Atena e inviati proprio dalla Dea dall'Elisio, i dodici risvegliano i loro rispettivi God Cloths definitivi, sconfiggono Loki e salvano Asgard. Prima di lasciare ancora una volta il mondo dei vivi, i Gold Saints vengono contattati da Poseidone che, risvegliato dal cosmo dei dodici, si offre di usare la propria forza divina per inviare i Gold Cloths in aiuto dei cinque Bronze Saints, impegnati a combattere Ade nell'Elisio.\n\"Episode 0\".\nQuesto mini-manga di Kurumada si svolge parallelamente alla fuga di Aiolos di Sagitter con la piccola Atena. Shaka \u00e8 un giovanissimo Gold Saint, ancora troppo piccolo e immaturo per diventare Sacerdote. Dopo la scomparsa di Saga, che intanto si \u00e8 sostituito con l'inganno al Sacerdote Shion, Shaka, insieme con la maggior parte dei Gold Saints, lascia il Santuario per fare un viaggio in giro per il mondo, allo scopo di acquisire esperienza e affinare le proprie tecniche combattive.\nPersonaggio.\nAspetto e personalit\u00e0.\nShaka \u00e8 un uomo alto e slanciato dai lunghi capelli biondi e dagli occhi azzurri (che tiene costantemente chiusi per accumulare ulteriormente il proprio Cosmo); quando non indossa la propria armatura, porta una tunica che in alcuni flashback dell'anime classico \u00e8 rossa mentre in \"Soul of Gold\" \u00e8 bianca.\nCalmo, posato e riflessivo, Shaka \u00e8 considerato l'uomo pi\u00f9 vicino alla Dea Atena e agli Dei in generale ma nonostante questo \u00e8 un uomo pieno di s\u00e9, tracotante, senza piet\u00e0 e soprattutto cieco dinanzi alle nefandezze del Grande Sacerdote: prima dello scontro con Ikki, infatti, il Cavaliere della Vergine non si era mai posto il problema della vera natura del Grande Sacerdote e credeva ciecamente che quest'ultimo fosse al servizio della giustizia. Questo viene spiegato durante la battaglia contro Ikki, dove quest'ultimo infine, gli fa comprendere quanto fosse lontano dal conoscere la verit\u00e0 sul Grande Sacerdote. Il fatto che Shaka non riesca a riconoscerne la malvagit\u00e0 \u00e8 anche parzialmente spiegato in \"Episode G\", dove scopriamo che la maschera e l'elmo del Sacerdote rendono impossibile scrutarne i pensieri, il che potrebbe aver contribuito a ingannare il Gold Saint della Vergine.\nLo scontro con Ikki riveste un'importanza centrale nel cambiamento di Shaka: \u00e8 infatti grazie al sacrificio del Cavaliere della Fenice che il dubbio sfiora per la prima volta il cuore del Gold Saint, facendo vacillare le sue convinzioni. Di conseguenza, dopo la battaglia con Ikki, Shaka diventa un personaggio molto pi\u00f9 compassato e umano che sviluppa una certa affinit\u00e0 con Atena.\nCloth.\nCome tutti i Cavalieri di Atena anche Shaka indossa una Cloth (o Sacra Armatura), pi\u00f9 precisamente il Gold Cloth (o Armatura d'oro) della Vergine. Questa armatura rappresenta una fanciulla che prega in ginocchio.\nIn \"\" la Cloth di Shaka riesce a evolversi temporaneamente in God Cloth (o Armatura divina): esso copre quasi totalmente il corpo di Shaka ed \u00e8 dotato di ali. Nell'epilogo dello scontro con Loki, grazie a dei petali intrisi del sangue di Atena Shaka riesce a risvegliare anche il God Cloth definitivo, che dura pi\u00f9 a lungo di quello precedente.\nUna versione in parte ridisegnata del Gold Cloth della Vergine compare nel film remake \"La leggenda del Grande Tempio\", dove mostra forme estetiche in parte basate sulla versione classica e in parte del tutto nuove.\nTecniche e abilit\u00e0.\nIn qualit\u00e0 di Cavaliere d'oro e quindi facente parte dell'\u00e9lite dell'esercito della Dea Atena, Shaka possiede il \"Settimo senso\", abilit\u00e0 che gli permette di muoversi e di lanciare attacchi alla velocit\u00e0 della luce.\nNon essendo solito impegnarsi in combattimenti fisici, i suoi poteri sono per lo pi\u00f9 legati alla meditazione, grazie alla quale \u00e8 in grado di generare emanazioni cosmiche e potenti illusioni anche a grande distanza dalla sua ubicazione; pu\u00f2 inoltre levitare, ribaltare le tecniche nemiche, teletrasportarsi e cancellare la memoria agli avversari (come fa con Ikki nel manga). Caratteristica particolare del personaggio \u00e8 quella di mantenere gli occhi chiusi per accumulare ulteriormente il proprio cosmo e disporre di una grande riserva di energia da usare nei momenti di bisogno. Nell'anime, durante lo scontro tra Ikki e i suoi discepoli Agora di Lotus e Shiva di Pavo, dimostra di poter paralizzare avversari anche a lunghe distanze usando l'emanazione del suo cosmo.\nShaka si definisce \"l'uomo pi\u00f9 vicino a Dio\" \u00c9 stato il primo tra i suoi parigrado a raggiungere l\"'Ottavo senso\", Abilit\u00e0 coltivata dall'et\u00e0 di sei anni, che gli permette di entrare da vivo nell'Oltretomba (abilit\u00e0 propria degli Spectre di Ade, che per\u00f2 possono entravi e uscirne solo grazie alla protezione delle loro armature, le Surplici). Di seguito vengono riportare le tecniche usate dal personaggio nel corso dei vari manga e anime:\nApparizioni in altri media.\nOltre ai manga e agli anime, Shaka compare in tre film. In \"\" viene ucciso facilmente dai . Questa pellicola non \u00e8 in continuit\u00e0 con la serie classica.\nFa anche una breve apparizione in \"Le porte del paradiso\" (2005), ambientato dopo le battaglie contro Ade, dove viene punito per le sue azioni contro gli Dei e imprigionato, insieme agli altri Gold Saints (con l'eccezione di Aiolos), in una specie di scogliera d'ambra sulla Terra in stato di totale incoscienza. Inizialmente, questo film avrebbe dovuto essere l'inizio del seguito ufficiale della serie classica, con il benestare di Masami Kurumada, che aveva scritto un breve capitolo di prologo. Tuttavia, a seguito dello scarso successo del film al cinema, \"Le porte del paradiso\" venne successivamente disconosciuto dal mangaka, alludendo anche al fatto che molti elementi da lui proposti per la trama non furono usati dal regista Yamaguhi.\nNel film in CGI \"\" (2014), che ri-narra la battaglia alle Dodici Case, con modifiche alla trama e al design dei personaggi, le vicende di Shaka sono diverse, visto che sin da subito \u00e8 dalla parte dei Bronze Saints protagonisti. Inoltre, mentre nel manga combatte contro Ikki, nel film ostacola Aiolia del Leone, controllato dal Grande Sacerdote, per permettere a Seiya e Shun di proseguire verso la casa successiva. In seguito, dopo aver rivelato a tutti che il Grande Sacerdote non \u00e8 altri che Saga dei Gemelli, Shaka combatte quest'ultimo insieme con gli altri Gold Saints.\nRiferimenti alla cultura buddista.\nIl personaggio di Shaka richiama continuamente la tradizione buddista. Durante lo scontro con il Gold Saint della Vergine, infatti, Ikki cerca di fuggire dal suo avversario, per poi ritrovarsi improvvisamente nella mano di una statua gigante di un Buddha. Questa scena, come dichiara lo stesso Shaka al Bronze Saint della Fenice, fa riferimento alla leggenda dello scimmiotto Sun Wukong, protagonista del romanzo di Wu Chengen \"Viaggio in Occidente\". Durante un alterco con Buddha, Sun Wukong credette di aver volato per una distanza lontanissima, scoprendo per\u00f2 alla fine di aver solo camminato sul palmo della mano del venerabile. Simbolicamente, questa storia viene quindi usata per indicare come le capacit\u00e0 che a qualcuno possono sembrare sovrumane, siano misera cosa per altri, e che al mondo esiste sempre qualcuno di superiore. La stessa scena \u00e8 ripresa nella serie \"\", quando Shaka affronta .\nI riferimenti alla cultura buddista aumentano durante la battaglia di Shaka contro gli Spectre. In questa occasione, infatti, si scopre che il Gold Saint non \u00e8 altri che la reincarnazione di Buddha. Pi\u00f9 precisamente, il Gold Saint richiama continuamente la figura di Siddharta Gautama, il Buddha che \u00e8 noto anche come \"\u015aakyamuni\". Lo stesso nome Shaka non \u00e8 che la traslitterazione comunemente usata in Giappone per chiamare l'Illuminato della nostra era. Shaka incominci\u00f2 a comunicare con Buddha alla tenera et\u00e0 di sei anni. La divinit\u00e0, oltre a delucidarlo sul ciclo della vita, gli insegn\u00f2 che la morte pu\u00f2 non essere la fine di tutto, e che in passato alcuni uomini, divenuti santi, sono riusciti a superarla. \u00c8 proprio la comprensione di questo grande segreto, che verr\u00e0 poi chiamato \"Ottavo Senso\" nella serie, a rendere Shaka \u00abl'uomo pi\u00f9 vicino a Dio\u00bb. Durante lo scontro con Saga dei Gemelli, Shura del Capricorno, Camus del'Acquario viene mostrato un flashback sulla vita di Shaka, nel quale il Gold Saint esclama le sue prime parole: \"Tenj\u014d tenge yuiga dokuson\", cio\u00e8 \"N\u00e9 sopra il cielo n\u00e9 al di sotto di esso (cio\u00e8 in tutto il creato) esiste persona pi\u00f9 preziosa di me\". Siddharta Gautama fece la stessa affermazione dopo aver compiuto sette passi in ciascuna delle otto direzioni. Dopo essere stato colpito dall'Atena Exclamation, Shaka cessa la sua esistenza sotto gli alberi di sala. Secondo la tradizione buddhista, anche Buddha era disteso tra un paio di alberi di sala quando mor\u00ec.\nNel doppiaggio italiano dell'anime classico i dialoghi di Shaka sono stati adattati in modo da evitare riferimenti diretti al termine \"dio\" e alla cultura buddista. Il personaggio, dunque, non \u00e8 pi\u00f9 \u00abl'uomo pi\u00f9 vicino a Dio\u00bb, bens\u00ec \u00abl'uomo in assoluto pi\u00f9 vicino ad Atena\u00bb. Viene inoltre censurata la stessa figura di Buddha, rinominando l'Illuminato come L'oblio. Virgo viene poi erroneamente considerato il custode dell'Ade e una delle sue tecniche pi\u00f9 letali, il Rikud\u014d Rinne, ribattezzato in Italia come \"Volta di Minosse\", consiste nell'accompagnare il povero malcapitato di turno in un viaggio nei gironi danteschi (e quindi vengono cancellati i riferimenti ai sei mondi della religione buddhista). L'adattamento italiano della serie \"Hades\", invece, risulta essere quasi del tutto scevro di queste notevoli alterazioni."}
{"id": "386419", "revid": "916580", "url": "https://it.wikipedia.org/wiki?curid=386419", "title": "Marah oregana", "text": "Il cocomero selvatico dell'Oregon (Marah oregana ) \u00e8 una specie di pianta appartenente alla famiglia Cucurbitaceae.\nCaratteristiche.\n\"Marah oregana\" ha fusto strisciante e grandi foglie aceriformi con una sottile peluria ispida sulla superficie. I frutti sono eduli, di consistenza compatta e di sapore dolciastro, ed hanno fruttato alla pianta i nomi comuni di patata americana o patata dolce, parimenti a quelli usati pi\u00f9 correttamente per \"Ipomoea batatas\".\nDistribuzione.\nLa pianta \u00e8 maggiormente diffusa nella costa occidentale degli Stati Uniti, principalmente in California, Oregon e Washington, fino alla Columbia Britannica, la provincia canadese che si affaccia sull'oceano Pacifico."}
{"id": "386453", "revid": "729019", "url": "https://it.wikipedia.org/wiki?curid=386453", "title": "Luna 24", "text": "La sonda sovietica Luna 24, anche nota come Lunnik 24, \u00e8 stata l'ultima missione spaziale del programma Luna, nonch\u00e9 la terza missione sovietica ad immagazzinare campioni di suolo lunare per inviarli successivamente a Terra (le prime due erano state la Luna 16 e la Luna 20.\nIl modulo di terra \u00e8 allunato con successo il 18 agosto 1976 nel Mare Crisium, dove ha raccolto 170,1 grammi di suolo lunare che ha rispedito sulla Terra. I campioni sono stati paracadutati il 22 agosto 1976 in Siberia, circa 200 km a sudest della citt\u00e0 di Surgut.\nSvolgimento della missione.\nIn seguito ad una correzione orbitale eseguita l'11 agosto 1976, Luna 24 \u00e8 entrata in orbita lunare tre giorni pi\u00f9 tardi. Dopo alcune modificazioni rispetto ai parametri orbitali originari la sonda \u00e8 allunata, il 18 agosto, a 12\u00b0 45' di latitudine nord e 62\u00b0 12' di latitudine est, non lontano dal luogo d'allunaggio della Luna 23.\nDopo l'allunaggio, Luna 24 ha atteso di ricevere dalla Terra i comandi relativi al dispiegamento del braccio robotico e al suo utilizzo per raccogliere campioni di suolo lunare da inserire nell'apposita capsula di ritorno; il braccio \u00e8 penetrato nel terreno per una profondit\u00e0 di due metri. Dopo circa un giorno, Luna 24 \u00e8 decollata dalla Luna e si \u00e8 diretta verso Terra, dove \u00e8 atterrata il 22 agosto\nDati scientifici.\nGli studi compiuti sui 170,1 grammi di materiale lunare hanno rivelato una struttura laminare, apparentemente dovuta all'accumulo di materiali successivi. Una piccola parte del materiale \u00e8 stato messo a disposizione della NASA nel dicembre 1976.\nL'analisi dei campioni di suolo lunare ha dimostrato l'esistenza di acqua, molto prima delle missioni susseguenti della NASA come\nClementine (1994), Lunar Prospector (1998) e soprattutto LCROSS (2009).\nParametri orbitali.\nSegue un prospetto dei parametri orbitali e di atterraggio."}
{"id": "386459", "revid": "27723", "url": "https://it.wikipedia.org/wiki?curid=386459", "title": "Lunnik 24", "text": ""}
{"id": "386462", "revid": "77358", "url": "https://it.wikipedia.org/wiki?curid=386462", "title": "Rosa nel pugno", "text": ""}
{"id": "386463", "revid": "124123", "url": "https://it.wikipedia.org/wiki?curid=386463", "title": "Virginia del Poitou", "text": "Biografia.\nSanta Virginia del Poitou, venerata come santa vergine dalla Chiesa cattolica, fu forse una pastorella della provincia di Poitou-Charentes vittima delle persecuzioni anticristiane. Della sua esistenza tuttavia non esistono fonti storiche e le uniche notizie derivano da leggende tramandate dalla tradizione devozionale popolare.\nLe sue reliquie andarono disperse nel 1793, durante la Rivoluzione francese. \nViene commemorata il 7 gennaio; \u00e8 la santa patrona di Sainte-Verge, nel dipartimento del Deux-S\u00e8vres, nella regione di Poitou-Charentes, in Francia."}
{"id": "386466", "revid": "72396", "url": "https://it.wikipedia.org/wiki?curid=386466", "title": "Virginia (nome)", "text": "Origine e diffusione.\nContinua il latino \"Virginia\" o \"Verginia\", forma femminile di \"Virginius\" o \"Verginius\"; questo nome \u00e8 stato gi\u00e0 anticamente associato al termine latino \"virgo\" (\"vergine\"), tuttavia la sua vera origine \u00e8 etrusca, da un nome \"Vercna\" di significato ignoto a cui risale anche il nome Virgilio. \nIl nome \u00e8 presente nella mitologia romana, dove Verginia \u00e8 una giovane donna che viene uccisa da suo padre per sottrarla alle mire di Appio Claudio; alla sua storia, ripresa tra l'altro da varie opere come la \"Virginia\" di Vittorio Alfieri, si deve parte della popolarit\u00e0 del nome, che \u00e8 pi\u00f9 diffuso al femminile che al maschile. Nel XVIII secolo il romanzo di Saint-Pierre \"Paolo e Virginia\" ha probabilmente dato nuovo slancio all'uso del nome. Degno di nota \u00e8 il fatto che \"Virginia\" fu anche il nome dato alla prima bambina inglese nata nel Nuovo Mondo, Virginia Dare: in quel caso il nome era ispirato a quello della colonia britannica di Virginia, che prendeva a sua volta il nome da Elisabetta I, detta \"la regina vergine\". Forse per questo motivo il nome \u00e8 stato molto pi\u00f9 popolare negli Stati Uniti che in altre nazioni inglesi.\nOnomastico.\nL'onomastico si pu\u00f2 festeggiare in memoria di pi\u00f9 sante, alle date seguenti:"}
{"id": "386467", "revid": "83531", "url": "https://it.wikipedia.org/wiki?curid=386467", "title": "Fez (copricapo)", "text": "Il fez (pi\u00f9 correttamente \"\u1e6darb\u016bsh\") \u00e8 un copricapo in feltro a forma di cappello cilindrico, solitamente rosso, e talvolta con una nappa attaccata alla sommit\u00e0, che prende il nome dalla citt\u00e0 di Fez (o F\u00e8s, Fas), in Marocco, capitale del regno del Marocco fino al 1927, da cui sembra essere originario, anche se la sua maggiore diffusione si \u00e8 avuta in Oriente, in particolar modo nella Turchia degli Ottomani. \nOltre \"\u1e6darb\u016bsh\" (dal persiano \"sarp\u016bsh\"), pu\u00f2 essere definito in arabo \"shashia (i)stanbuli\".\nBench\u00e9 il fez venga spesso confuso con la \"shashia\", i due copricapi sono alquanto differenti: il fez \u00e8 rigido, conico e di forma sollevata, mentre la \"shashia\" \u00e8 morbida e la sua forma aderisce alla sommit\u00e0 della testa, alla maniera di una berretta a calotta.\nStoria.\nIl fez fu introdotto dai Balcani, inizialmente durante il regno bizantino, e successivamente durante il periodo ottomano in cui vari slavi, per lo pi\u00f9 bosgnacchi e serbi, iniziarono a indossare il copricapo. Il fez \u00e8 parte dell'abbigliamento tradizionale di Cipro, ed \u00e8 ancora oggi indossato da alcuni ciprioti. Tradizionalmente, le donne indossavano un fez rosso sopra la testa, invece del velo, mentre gli uomini indossavano un berretto nero o rosso, Il fez era talvolta indossato da uomini con materiale (simile a una kefiah o turbante avvolto) attorno alla base. Nel suo viaggio nel 1811 a Cipro, John Pinkerton descrive il fez, \"un berretto rosso con la pelliccia\", come \"l'abito greco appropriato\". Nella penisola di Karpass sono indossati cappucci bianchi, uno stile considerato basato sull'antico abbigliamento greco-fenicio cipriota, preservando cos\u00ec la fascia da uomo da 2700 anni prima.\nNel 1826 il sultano ottomano Mahmud II decise lo scioglimento del corpo dei giannizzeri e una riforma militare. Il nuovo corpo di fanteria (v. \"Asakir-i Mansure-i Muhammediye\") adott\u00f2 uniformi di stile occidentale e per copricapo venne scelto il fez. Nel 1829 il sultano obblig\u00f2 i propri funzionari a indossare a loro volta il fez e una lunga finanziera di colore scuro (chiamata in italiano \"stambulina\") e contemporaneamente proib\u00ec l'uso del turbante. Lo scopo, pienamente raggiunto, era quello di obbligare tutta la popolazione ad adottare il fez, una misura egualitaria che sostituiva la complicata legge suntuaria in vigore (secondo la quale gli abiti servivano per distinguere rango sociale, religione, e mestiere) anticipando in qualche modo le future \"Tanzimat\". Sebbene mercanti e artigiani generalmente rifiutassero il fez, questo divenne un simbolo di modernit\u00e0 nel Vicino Oriente e ispir\u00f2 simili decreti in altri paesi (come in Iran nel 1873).\nPer soddisfare la domanda crescente dei fez, gli esperti fabbricanti fez sono stati indotti a migrare dal Nord Africa a Costantinopoli (oggi Istanbul), dove sono state create fabbriche nel quartiere di Ey\u00fcp. Gli stili si moltiplicano presto, con sfumature di forma, altezza, materiale e tonalit\u00e0 che competono sul mercato. I colori del rosso scarlatto e del merlot sono stati inizialmente ottenuti attraverso un estratto di corniolo. Tuttavia, l'invenzione di coloranti sintetici a basso costo ha presto spostato la produzione del cappello nelle fabbriche di Strakonice, Repubblica Ceca (allora nell'impero austriaco).\nL'uso del \u1e6darb\u016bsh \u00e8 attestato in Egitto non prima del XVI secolo e per la sua fabbricazione originariamente si preferiva usare la seta di color rosso scuro.\nIl fez venne sviluppato a livello di moda nell'omonima citt\u00e0 marocchina attorno al XVII secolo. \nIl \"boicottaggio del Fez\".\nQuando le originali tinture a base di corniolo furono soppiantate dai coloranti sintetici, la produzione di fez si spost\u00f2 nelle fabbriche austriache. All'inizio del XX secolo nove decimi dei fez venduti in Turchia provenivano dall'Austria e, dopo lo zucchero, i fez rappresentavano la seconda voce delle esportazioni austriache nell'Impero Ottomano. Quando, il 5 ottobre 1908 Francesco Giuseppe annunci\u00f2 l'annessione della Bosnia e dell'Erzegovina (che formalmente erano parte dell'Impero ottomano anche se, dal Congresso di Berlino, erano \"provvisoriamente\" amministrate dalla corona austriaca), la prima reazione ottomana fu una ritorsione contro i prodotti provenienti dall'Austria. \nIn pochi giorni fu emanato un proclama che, seguendo la protesta spontanea dei cittadini della capitale, istituiva un boicottaggio nei confronti delle rivendite e delle merci austriache. Ben presto la popolazione rinunci\u00f2 ai fez prodotti in Europa e li sostitu\u00ec con quelli locali; l'embargo provoc\u00f2 il collasso dell'industria austriaca di fez, inducendo Francesco Giuseppe a cercare un accordo: la Bosnia rimase sotto la Duplice Monarchia ma l'Impero ottomano venne abbondantemente risarcito per la perdita subita.\nLa diffusione in occidente.\nLa popolarit\u00e0 del fez lo trasform\u00f2 in un elemento caratteristico della cultura e dell'identit\u00e0 orientale tanto che tra il XIX secolo e il XX secolo in diversi Paesi occidentali, come Gran Bretagna e Stati Uniti, divenne di moda indossarlo con i completi eleganti da uomo come tocco esotico.\nIl bando in Turchia.\nIn poco meno di un secolo il fez era diventato un elemento tradizionale a tal punto che Mustafa Kemal Atat\u00fcrk, nell'ambito delle riforme modernizzatrici della Turchia, lo band\u00ec nel 1925. Nel suo discorso, attaccando il modo di vestire ottomano come decadente, condann\u00f2 il fez come \"copricapo dei greci\", richiamando la recente Guerra greco-turca.\nUtilizzo nelle forze armate.\nUna versione del fez era usata come berretto militare dal 1400-1700 per la protezione della testa dell'armatura di posta (una piastra di metallo rotonda o un cappuccio di teschio, attorno al quale era appesa una cortina di posta per proteggere il collo e la parte superiore della spalla). Il fez rosso con fiocco blu era il copricapo standard dell'esercito turco dal 1840 fino all'introduzione di un abito da servizio kaki e casco da sole senza picco nel 1910. Le uniche eccezioni significative erano la cavalleria e alcune unit\u00e0 di artiglieria che portavano un cappello di pelle di agnello con un panno colorato al massimo. \nI prelievi albanesi indossavano una versione bianca del fez, simile alla loro tradizionale qeleshe. Durante la prima guerra mondiale il fez era ancora indossato da alcune unit\u00e0 della riserva navale e occasionalmente da soldati fuori servizio. I reggimenti dell'Evzones (fanteria leggera) dell'esercito greco indossarono la loro versione particolare del fez dal 1837 fino alla seconda guerra mondiale. Ora sopravvive nell'uniforme da parata della guardia presidenziale ad Atene.\nDalla met\u00e0 del XIX secolo, il fez fu ampiamente adottato come copricapo da soldati \"indigeni\" reclutati localmente tra le varie truppe coloniali del mondo. I reggimenti francesi nordafricani (Zouaves, Tirailleurs e Spahis) indossavano ampi fez rossi con nappe staccabili di vari colori. Era un'affettazione off-duty degli zuavi di indossare i loro fez a diverse angolazioni secondo il reggimento; Gli ufficiali francesi delle unit\u00e0 nordafricane durante gli anni '30 indossavano spesso lo stesso fez dei loro uomini, con le loro insegne di rango. (Molti volontari reggimenti di Zouave indossavano la versione francese del fez durante la guerra civile americana). Gli askaris tedeschi nell'Africa orientale tedesca indossavano i loro fez con copertine color kaki in quasi tutte le occasioni.\nIn Congo si portavano dei fez grandi e flosci rossi simili a quelli dei Tirailleurs e delle Indiane Companhe portoghesi. invece i British King's African Rifles indossavano dei fez con fianchi diritti rossi o neri, mentre la West African Frontier Force indossava una versione rossa bassa. L'Esercito egiziano indossava il modello classico turco fino al 1950. Il reggimento dell'India britannica indossava un fez come parte del suo completo in stile Zouave fino a quando questa unit\u00e0 fu sciolta nel 1928. La tradizione \u00e8 continuata nel vestito completo della band del reggimento delle Barbados, con un turbante bianco avvolto intorno alla base.\nMentre il fez era un oggetto colorato e pittoresco, era in vari modi un copricapo poco pratico. Se indossato senza una copertura grigiastra ha reso la testa un bersaglio per il fuoco nemico, forniva poca protezione dal sole. Di conseguenza, la Seconda Guerra Mondiale fu sempre pi\u00f9 relegata alla parata o fuori servizio, anche se i tirarealisti francesi dell'Africa occidentale continuarono a indossare una versione coperta di kaki sul campo fino al 1943. Durante l'ultimo periodo del dominio coloniale in Africa ( circa dal 1945 al 1962) il fez era visto solo come oggetto a pieno titolo nelle unit\u00e0 africane francesi, britanniche, belghe, spagnole e portoghesi; essere sostituito da cappelli a falda larga o berretti da foraggio in altre occasioni. Le forze di polizia coloniali, tuttavia, di solito mantenevano il fez come normale abbigliamento di servizio per il personale indigeno.\nI reggimenti di fanteria bosniaca nell'ex impero austro-ungarico si erano distinti indossando il fez fino alla fine della prima guerra mondiale. Indossavano divise blu chiaro o uniformi grigio campo, con una fibbia che mostrava un braccio con una scimitarra all'interno di uno scudo come simbolo dell'etnia bosniaca. La tredicesima divisione Waffen SS Handschar, musulmana in gran parte bosniaca, che fu reclutata dalla Bosnia, us\u00f2 un fez grigio o grigio campo con stemma delle Waffen SS durante la seconda met\u00e0 della seconda guerra mondiale.\nIn Italia.\nIn Italia il fez \u00e8 anche uno dei copricapi dei Bersaglieri: nel 1855 durante la guerra di Crimea La Marmora ne ottenne una certa quantit\u00e0 dagli alleati turchi (che li adoperavano rigidi), e una volta tolta l\u2019intelaiatura interna nacque il vero e proprio fez dei Bersaglieri, a cui in un secondo tempo venne applicato all\u2019estremit\u00e0 superiore del gambo un cordoncino terminante a fiocco. Dopo il cappello piumato, il fez cremisi \u00e8 divenuto un altro emblema di orgoglio e distinzione del Bersagliere. \nIl cordoncino che collega il fez al fiocco azzurro (chiamato \"ricciolina\") \u00e8 lungo circa 30 centimetri.\nI battaglioni e gli squadroni libici delle forze coloniali italiane portavano fez pi\u00f9 bassi, rossi su berretti bianchi. I reggimenti somali ed eritrei in servizio italiano indossavano fez rossi alti con ciuffi colorati che variavano a seconda dell'unit\u00e0. Per gli \u00c0scari era d'uso il \"tarbusc\" (tarbush), un fez allungato tronco-conico, sempre di feltro rosso su cui venivano applicati gradi e distintivi, spesso sormontato da un fiocco di lana coi colori del reparto di appartenenza.\nDurante la prima guerra mondiale il fez, di foggia uguale a quello dei bersaglieri ma di colore nero, fu il tipico copricapo degli Arditi. \nIl fez fu adottato anche dal fascismo nell'uniforme della Milizia."}
{"id": "386468", "revid": "1005847", "url": "https://it.wikipedia.org/wiki?curid=386468", "title": "Valle Centrale", "text": "La Valle Centrale (in spagnolo \"Valle Central\") \u00e8 un esteso altopiano della Costa Rica.\nEstensione e Ubicazione geografica.\nLa Valle Centrale si estende per 32.200\u00a0km2, con un'altimetria media di 1.000 metri sul livello del mare, nella parte centrale della Costa Rica.\nSi estende da San Ram\u00f3n (provincia di Alajuela) ad ovest fino a Para\u00edso, nella provincia di Cartago, ad est. \u00c8 delimitata naturalmente a nord dalle montagne della provincia di Heredia, dai vulcani Barva e Iraz\u00fa e a sud dai rilievi della Cordigliera di Talamanca.\n\u00c8 convenzionalmente divisa in due grandi aree, separate fra loro da una fascia di rilievi collinari (conosciute come Cerros de la Carpintera): la \"Valle Occidentale\" e la \"Valle de El Guarco\".\nLa Valle Centrale \u00e8 costituita da rocce magmatiche ed \u00e8 perci\u00f2 estremamente fertile. La Valle de El Guarco o Valle orientale \u00e8 bagnata dal fiume Reventaz\u00f3n, tributario del Mar dei Caraibi, la Valle Occidentale \u00e8 invece attraversata dal fiume Virilla, che si unisce al \"R\u00edo Grande de San Ram\u00f3n\" dando vita al \"R\u00edo Grande de T\u00e1rcoles\", tributario dell'Oceano Pacifico.\nCitt\u00e0 importanti.\nNella Valle Centrale sorge la grande area metropolitana di San Jos\u00e9, che abbraccia le citt\u00e0 di:\nOltre il 50% della popolazione costaricana risiede nella Valle Centrale, che grazie alle favorevoli condizioni climatiche, alla fertilit\u00e0 delle proprie terre, alla ricchezza del bacino idrografico, \u00e8 anche il cuore delle principali attivit\u00e0 economiche del paese.\nTopografia e clima.\nL'altimetria della Valle Centrale oscilla fra gli 800 metri sul livello del mare di Alajuela e La Garita e i 1.500 metri di San Jos\u00e9 de la Monta\u00f1a e Tarbaca. La temperatura \u00e8 gradevole per tutto l'anno; i valori medi oscillano dai 18\u00b0 ai 26\u00b0, con picchi storici registrati di 12\u00a0\u00b0C e 35\u00a0\u00b0C.\nCome in tutto il resto del paese (se si eccettua la provincia caraibica di Lim\u00f3n) le stagioni climatiche sono due:\nAttivit\u00e0 economiche.\nOltre all'agricoltura (principalmente patate, manioca, chayote), la Valle Centrale ospita alcune importanti industrie di trasformazione alimentare, manifatturiere, meccaniche ed elettroniche (produzione di microprocessori Intel).\nParticolarmente sviluppato, vista la notevole densit\u00e0 urbana della regione, anche il settore terziario.\nNella Valle Centrale, in prossimit\u00e0 di Alajuela \u00e8 anche ubicato il principale aeroporto internazionale del paese, il \"Juan Santamar\u00eda\".\nLa Valle Centrale \u00e8 collegata alle altre regioni del paese da una fitta rete di vie di comunicazione, tra le quali ricordiamo la \"Carretera Interamericana\" che unisce la Costa Rica a Nicaragua e Panama."}
{"id": "386469", "revid": "363629", "url": "https://it.wikipedia.org/wiki?curid=386469", "title": "ELFA", "text": "Il test ELFA (\"Enzyme Linked Fluorescent Assay\") \u00e8 un test immunoenzimatico come il test ELISA.\nIl test ELFA permette di evidenziare gli antigeni, legati agli anticorpi eventualmente presenti, attraverso un procedimento in grado di rendere fluorescente il complesso antigene-anticorpo, a differenza del test ELISA che li evidenzia per mezzo di variazioni di colore."}
{"id": "386481", "revid": "113133037", "url": "https://it.wikipedia.org/wiki?curid=386481", "title": "Aldosterone", "text": "L'aldosterone \u00e8 un ormone steroideo prodotto dalla zona glomerulare della corticale del surrene, \u00e8 detto \"sodio ritentivo e potassio espulsivo\" per la sua azione sui due ioni.\n\u00c8 il capostipite degli ormoni mineralcorticoidi che, come i glucocorticoidi, vengono prodotti nella corteccia del surrene, ma attraverso due vie biosintetiche distinte. A differenza del glucocorticoide cortisolo, il controllo della sintesi non dipende principalmente dalla tropina adenoipofisiaria ACTH: infatti, liberazione di aldosterone nell'organismo dipende da diversi fattori, i pi\u00f9 importanti dei quali sono l'aumento della concentrazione extracellulare di potassio che agisce direttamente sulla corteccia surrenale e l'attivazione del sistema renina-angiotensina-aldosterone per riduzione della pressione arteriosa (la riduzione della pressione attiva il sistema renina-angiotensina-aldosterone che serve a farla aumentare di nuovo).\nMeccanismo d'azione.\nIl segnale per la sintesi dell'aldosterone viene generato quando l'organismo richiede una maggiore pressione sanguigna, un maggior volume plasmatico e un aumento di ioni Na+ nel sangue. L'angiotensina II o l'angiotensina III, entrambi ormoni peptidici facenti parte del sistema renina-angiotensina si legano al recettore dell'angiotensina, che riconosce entrambe le molecole ed attiva all'interno della cellula la fosfolipasi C. Questa a sua volta scinde un fosfatidilinositolo-4,5-difosfato (PIP2) della membrana plasmatica nelle molecole inositolo trifosfato (IP3) e diacilglicerolo (DAG). L'IP3 si lega al proprio recettore sulla superficie del reticolo endoplasmatico liscio e ad alcune vescicole di deposito intracellulari, determinando la liberazione da questo di ioni Ca2+.\nNel frattempo lo stesso complesso recettore dell'angiotensina-angiotensina apre i canali del calcio facendo affluire Ca2+ dallo spazio extracellulare nel citoplasma. Il DAG e l'aumentata concentrazione di Ca2+ (normalmente molto bassa nel citoplasma) attivano la proteina chinasi C (PKC) che fosforila gli enzimi che costituiscono le tappe limitanti della sintesi di aldosterone. L'acetilcolina ha un effetto simile, ma si lega ai recettori muscarinici. La sintesi di aldosterone \u00e8 aumentata.\nL'aldosterone \u00e8 quindi secreto nello spazio extracellulare delle cellule della corteccia glomerulare e nei vasi sanguigni che lo trasportano sino alle cellule del tubulo distale del rene. L'aldosterone diffonde attraverso la membrana plasmatica, essendo un ormone steroideo, e si lega al recettore MR\u03b1 nel citoplasma, cui segue una cascata di fosforilazioni e l'attivazione di fattori di trascrizione che aumentano la sintesi di proteine che a loro volta aumentano l'assorbimento di ioni Na+ e acqua dal filtrato, incentivando l'escrezione nel filtrato di K+.\nL'ormone antagonista dell'aldosterone \u00e8 il fattore natriuretico atriale (ANF) secreto dai cardiomiociti del cuore, esso infatti si lega al suo recettore e attiva la guanilato ciclasi, che converte GTP in cGMP, il quale inibisce la sintesi di aldosterone agendo sugli enzimi ed attiva la fosfodiesterasi che inibisce l'adenilato ciclasi. L'ANF viene secreto in risposta ad elevato volume plasmatico, ipokaliemia, ipernatriemia.\n che un'altra parte consistente degli effetti dipende da meccanismi non collegati alla trascrizione genica. Sono stati dimostrati, invero, azioni \"veloci\" e \"non-genomiche\" mediate dall'aldostrone che non possono essere spiegate con i tradizionali meccanismi dipendenti dal suo MR\u03b1. Ad esempio, l'aldosterone innesca un afflusso di ioni calcio nelle cellule muscolari lisce arteriose, un effetto che non pu\u00f2 essere bloccato dallo spironolattone, noto antagonista del MR\u03b1. In parallelo, esso attiva la pompa sodio-potassio nelle cellule miocardiche tramite l'ausilio della \"proteina chinasi calcio/lipide-dipendente\" (PKC), effetto ancora una volta che non \u00e8 sensibile allo spironolattone. A livello renale, l'aldosterone attiva lo scambio sodio-protoni nelle cellule sensibili al cortisolo, modulando le concentrazioni di Ca2+ intracellulare e l'attivazione delle Mitogen-Activated Protein Kinases (MAPKs). Ci\u00f2 dimostra che devono esistere meccanismi che permettono all'aldosterone di agire in tempi pi\u00f9 brevi (alcuni minuti) di quelli richiesti dalla trascrizione (molte ore). Il complesso aldosterone-recettore intraprende un'altra via biochimica prima di traslocare nel nucleo ed avviare la trascrizione genica. \nL'MRaplha legato dall'aldosterone, infatti, pu\u00f2 interagire nel citoplasma con il complesso c-Src/Hsp90 composto dalla proteina tirosina chinasi c-Src ed uno chaperone molecolare della famiglia delle proteine indotte dallo shock termico (Heat Shock Proteins, Hsps). Tale complesso \u00e8 funzionalmente quasi inattivo. Una volta che esso viene legato dal MRalpha/ormone, la Hsp90 lascia la tirosina chinasi c-Src, che diviene cos\u00ec attiva. Questa, a sua volta, fosforila diversi bersagli cellulari, inclusa la pompa sodio-potassio ed i canali del sodio, e porta all'attivazione della PKC e delle MAPKs. L'effetto dell'aldosterone si esplica a livello del tubulo contorto distale e del dotto collettore del rene aumentando la permeabilit\u00e0 della membrana apicale delle cellule cosiddette \"principali\" allo ione sodio, permettendone il riassorbimento combinato con acqua attraverso dei canali ionici. Inoltre determina un aumento dell'esposizione, per esocitosi costitutiva, di canali del potassio a livello del tubulo distale, incrementando quindi la conduttanza dello ione attraverso l'epitelio e una sua maggiore escrezione nelle urine. Le conseguenze a breve termine di una stimolazione con aldosterone sono quindi riassumibili con ipokaliemia e ipernatriemia, a quest'ultima consegue aumento del volume plasmatico e della pressione arteriosa media.\nFarmacologia.\nData la sua capacit\u00e0 di permettere il riassorbimento del sodio e di acqua da parte dell'organismo, l'aldosterone \u00e8 un bersaglio della terapia anti-ipertensiva. Il farmaco tradizionalmente usato per trattare pazienti ipertesi e/o scompensati a livello cardiaco \u00e8 lo spironolattone, che come \u00e8 stato detto prima funge da suo antagonista recettoriale. Nei casi di pazienti con concentrazioni ematiche piuttosto alte di potassio, e quindi a rischio di fibrillazione o aritmia, la scelta cade sull'accoppiamento dello spironolattone, un diuretico risparmiatore di potassio, con l'idroclorotiazide, un diuretico tiazidico, associazione tradizionalmente chiamata spiridazide. Alternativamente, si usa il sale di potassio del canrenone (nome commerciale LUVION), metabolita attivo dello spironolattone."}
{"id": "386484", "revid": "125755510", "url": "https://it.wikipedia.org/wiki?curid=386484", "title": "Sociedade Esportiva Palmeiras", "text": "La Sociedade Esportiva Palmeiras, nota semplicemente come Palmeiras, \u00e8 una societ\u00e0 polisportiva di San Paolo del Brasile. Milita nella S\u00e9rie A, la massima serie del campionato brasiliano di calcio.\nFondata il 26 agosto 1914 da immigrati italiani dopo la tourn\u00e9e brasiliana delle squadre del e della , negli anni successivi divent\u00f2 una polisportiva e apr\u00ec alla pallacanestro, all'hockey su pista, alla pallavolo e al calcio a 5. La squadra di calcio gioca all'Allianz Parque, impianto inaugurato nel 2014 sul terreno dove sorgeva il vecchio stadio Palestra It\u00e1lia, denominazione utilizzata comunemente per indicare anche il nuovo stadio. La ragione sociale originaria del club, Palestra It\u00e1lia (da cui il nome dello stadio), venne mutata con quella attuale il 13 settembre 1942, dopo l'entrata in guerra del Brasile contro le nazioni dell'Asse. Un destino simile fu quello del Cruzeiro, squadra di Belo Horizonte.\nEbbe tra le sue file calciatori famosi come Djalma Santos e Vav\u00e1, campioni del mondo nel 1958 e nel 1962, Roberto Carlos e Marcos, campioni del mondo nel 2002, e Rivaldo, Pallone d'oro nel 1999 e campione del mondo nel 2002. Allenatori famosi del Palmeiras furono Luiz Felipe Scolari e Wanderlei Luxemburgo, che poi allenarono anche la \"Sele\u00e7\u00e3o\".\nI colori sociali sono il verde e il bianco. Il soprannome tradizionale della squadra \u00e8 \"Verd\u00e3o\" (Verdone) mentre la sua mascotte \u00e8 un pappagallo verde (\"Periquito\").\nIl Palmeiras ha vinto almeno una volta tutte le competizioni nazionali che ha disputato e per questo ha ricevuto il titolo di Campione del secolo del calcio brasiliano prima dalla \"Federa\u00e7\u00e3o Paulista de Futebol\" nel 1999, poi dal giornale \"O Estado de S\u00e3o Paulo\", dalla \"Rivista Placar\" e dal giornale \"Folha de S\u00e3o Paulo\".\nTra i numerosi successi del Palmeiras si ricordano le tre Coppe Libertadores (1999, 2020, 2021) e la vittoria, nel 1951, del Torneo Internazionale dei Club Campioni, competizione non ufficiale organizzata dalla Confedera\u00e7\u00e3o Brasileira de Desportos che la FIFA considera antesignana \"de facto\" della Coppa Intercontinentale e della Coppa del mondo per club.\nStoria.\nNascita.\nFondato il 26 agosto 1914 dalla colonia italiana nella citt\u00e0 di San Paolo, sotto il nome di \"Sociedade Esportiva Palestra It\u00e1lia\" o in italiano \"Societ\u00e0 Sportiva Palestra Italia\". La sua fondazione \u00e8 data dalla presenza di due squadre italiane in Brasile, la Pro Vercelli e il Torino, spingendo cos\u00ec quattro giovani italiani a creare una squadra per la colonia italiana, i nomi erano: Luigi Cervo, Luigi Marzo, Vincenzo Ragognetti ed Ezequiel Simone. Dopo che il Palestra fu fondato, nel 1914, Matturo Fabi, fratello di Luis Fabi, and\u00f2 a giocare nel club. Dettaglio: nessuno dei fratelli fece parte della lista dei 46 fondatori. Matturo Fabi gioc\u00f2 per molti anni nel Palestra. Il fratello Luis gioc\u00f2 nel Corinthians e segn\u00f2 il primo gol di quella squadra nel 1910. Continu\u00f2 fino a met\u00e0 del 1913, quando lasci\u00f2 il club e fu a giocare in altre squadre della periferia. Arriv\u00f2 al Palestra anni dopo, ma gioc\u00f2 appena una partita. Importante sottolineare che il verbale di fondazione fu scritto in italiano.\nIl primo presidente fu Ezequiel Simone, che rimase solo diciannove giorni in carica. Fra agosto del 1914 e gennaio del 1915 il Palestra ha organizzato la sua prima presentazione alla citt\u00e0 e principalmente alla colonia italiana residente a San Paolo. Il grande ballo di inaugurazione si tenne nelle sale del club \"Germ\u00e2nia\" - situato nella via \"Dom Jos\u00e9 de Barros\" e affittato all'epoca per 300\u00a0000 r\u00e9is - con una festa il giorno 9 gennaio, un sabato.\nLe prime partite.\nNei primi mesi, il calcio era praticato soltanto come attivit\u00e0 recreativa fra i membri, in un campo affittato nel quartiere Vila Mariana. Questo campo era dove oggi si localizza Vila Clementino, molto vicino all'attuale area del Parco di Ibirapuera. Il 24 gennaio 1915 il Palestra disputa la sua prima amichevole, contro il Sav\u00f3ia di Sorocaba (attuale Votorantim Futebol Clube, poich\u00e9 la squadra aveva la sede nell'attuale municipio di Votorantim, all'epoca frazione di Sorocaba), vincendo per 2 a 0, con goal di Bianco e Allegretti. Lo scudo adottato \u00e8 la Croce dei Savoia. Fino all'anno seguente, il Palestra fece solo amichevoli e, con l'appoggio del A.A. Palmeiras, riusc\u00ec a iscriversi presso l'\"Associa\u00e7\u00e3o Paulista de Esportes Atl\u00e9ticos\", che all'epoca era chi comandava i grandi club paulisti. Il debutto in un campionato si tenne il 13 maggio, nel campo del A.A. Palmeiras che all'epoca era conosciuto come \"Chacara Floresta\". La partita fu contro il l'A.A. Mackenzie College, pareggiando 1 a 1. La formazione fu la seguente: Fabrini, Grimaldi e Rico, Fabio II, Bianco e De Biase, Gobbato, Valle II, Vescovini, Bernardini e Cestri. Nello stesso anno 1916 la squadra si affili\u00f2 allAssocia\u00e7\u00e3o Paulista de Esportes Atl\u00e9ticos (Apea)\" per disputare il \"Campeonato Paulista de Futebol\". Nel 1917 la maglietta fu cambiata, togliendo la striscia bianca esistente. Fu cambiato anche lo scudo, passando ad essere un circolo con le cifre P e I\"'.\nNel \"campeonato paulista\" del 1917, il Palestra conquista il primo vicecampionato. Lo stesso anno il Palestra affronta per la prima volta quello che diventer\u00e0 il suo maggiore rivale, il Corinthians, in due gare, due vittorie (3-0 e 3-1). Il 1919 il Palestra fu un'altra volta vicecampione.\nI primi successi.\nIl 19 dicembre 1920, il Palestra conquista il suo primo titolo, con una vittoria (2-1) contro il Paulistano. Un anno dopo, la \"Societ\u00e0 Palestra It\u00e1lia\" compr\u00f2 per circa 500 \"contos de r\u00e9is\", una parte del terreno appartenente alla Companhia Antarctica Paulista, dove avrebbe costruito il suo stadio con il nome di Palestra It\u00e1lia. Fra il 1921, 1922 e 1923 il Palestra diventa vicecampione tre volte consecutive del campionato paulista.\nNel 1926 il Palestra ottiene un'altra volta il titolo, vincendo nove volte su nove partite, segnando 33 volte, e essendo Heitor il capocannoniere con 18 gol. Nel 1927 ottiene il primo bicampionato. Nel 1929 in una partita con il Ferencv\u00e1ros, il Palestra entra in campo con una divisa azzurra. All'inizio degli anni 30, pi\u00f9 precisamente nel 1931, tre giocatori sono ceduti a squadre estere: Rizzetti e Serafini vanno alla Lazio e Ministrinho alla . Nel 1932 il Palestra conquista il titolo \"Paulista\" con la miglior campagna nella storia della competizione: 11 partite, 11 vittorie, 48 gols fatti e appena 8 subiti. Il campionato del 32 fu caratterizzato dalla Rivoluzione Costituzionalista, che provoc\u00f2 la sospensione del campionato per 4 mesi.\nQuesto dovuto al fatto che la sede dei club servirono come alloggiamento e infermerie per gli ufficiali coinvolti nella Rivoluzione. L'anno seguente il Palestra ha una doppia vittoria, il campionato paulista e il torneo Rio-San Paolo. Nel 1934 il Palestra \u00e8 tricampione paulista per la prima volta. Nel 1935 il Palestra inizia a farsi conoscere fuori del paese, disputando amichevoli contro il Boca Juniors (pareggio per 1 a 1), l'Espanyol, di Barcellona (sconfitta per 2 a 0). Nel 1940 il Palestra ebbe l'onore di inaugurare lo stadio Pacaembu, incontrando il Coritiba e vincendolo con una goleada (6 a 2). Nel 1941 debutta nella squadra quello che sar\u00e0 l'idolo negli anni 40, il portiere Oberdan Cattani. Sar\u00e0 il portiere palestrino per 15 anni.\nCambio di nome.\nIl 13 settembre del 1942, durante la Seconda guerra mondiale, per motivi di ordine politico, cambi\u00f2 il nome in \"Sociedade Esportiva Palmeiras\", subito dopo cambio lo stemma, adesso, solo con la lettera \"P\" stampata. Il nome fu scelto dopo che furono scartate durante una riunione le opzioni Piratininga, Brasil, Palestra S\u00e3o Paulo, tra le altre. Il nome \u00e8 stato anche scelto in omaggio dell'Associa\u00e7\u00e3o Atl\u00e9tica das Palmeiras, ex-club dei calciatori che componevano la squadra del Palmeiras-Palestra It\u00e1lia. I colori verde e bianco rimangono. Nello stesso anno conquista il primo t\u00edtolo paulista con il nuovo nome, contro il S\u00e3o Paulo. Il Palestra ha dovuto cambiare nome a causa della situazione delicata in cui si \u00e8 trovato con la decisione dell'allora presidente e dittatore Get\u00falio Vargas che decise di partecipare alla Seconda guerra mondiale appoggiando gli Alleati.\nLa Copa Rio del 1951.\nNel 1951 arriv\u00f2 la vittoria nella prima edizione della Copa Rio, competizione non ufficiale riconosciuta dalla FIFA come il \"primo torneo per club di livello mondiale.\"\nAnni 1960 e 1970.\nNegli anni 1960 la qualit\u00e0 del gioco del Palmeiras fece s\u00ec che il club iniziasse ad essere appellato come \"Academia de Futebol\" (in italiano \"Accademia del calcio\"). Guidato da Filpo Nunez, nel 1965 il club vinse il Torneo Rio-San Paolo, sfoderando grandi prestazioni.\nAlla fine degli anni 1970, il Palmeiras vinse la Coppa del Brasile e il Torneo Roberto Gomes Pedrosa. I giocatori pi\u00f9 rappresentativi di questo periodo furono senza dubbio Lu\u00eds Pereira, Leivinha, Emerson Le\u00e3o, Dudu, C\u00e9sar e Ademir da Guia.\nDurante la gestione Oswaldo Brand\u00e3o il club conquist\u00f2 numerosi trofei, tra i quali tre campionati dello Stato di San Paolo e due campionati brasiliani.\nDeclino.\nArchiviate le vittorie degli anni 1960 e 1970, il club entr\u00f2 in una fase di declino. Tuttavia nel 1986, il Palmeiras riusc\u00ec a raggiungere la finale del campionato statale a dieci anni di distanza dall'ultimo successo nella competizione ma perse in finale contro l'Inter de Limeira.\nNel 1989 il Palmeiras ebbe un'altra occasione per celebrare la vittoria di un titolo ma fu eliminato dal Bragantino nella semifinale del campionato dello Stato di San Paolo.\nAnni 1990 e 2000.\nNegli anni 1990, il Palmeiras torn\u00f2 competitivo ai massimi livelli soprattutto grazie all'accordo di sponsorizzazione siglato con l'azienda italiana della Parmalat. Nel 1993 Il club vinse il campionato paulista, battendo in finale il Corinthians, il Torneo Rio-San Paolo e il campionato brasiliano. L'anno successivo il Palmeiras vinse nuovamente sia il campionato statale che quello brasiliano.\nNel 1996 arriv\u00f2 la vittoria del campionato paulista mentre nel 1998 il Palmeiras vinse la Coppa Mercosur e la Coppa del Brasile.\nL'anno successivo il club raggiunse uno dei punti pi\u00f9 alti della propria storia: potendo contare su giocatori del calibro di Evair, Zinho, Roque Junior, Alex, Marcos e C\u00e9sar Sampaio, il Palmeiras vinse la Coppa Libertadores. Il successo arriv\u00f2 al termine della doppia finale contro il Deportivo Cali: dopo aver perso per 1-0 la gara di andata in Colombia, il Palmeiras si impose in casa per 2-1 vincendo il trofeo ai calci di rigore.\nNello stesso anno il Palmeiras disput\u00f2 la finale di Coppa Intercontinentale contro il Manchester United: nonostante una buona prestazione, gli inglesi si imposero per 1-0 spezzando cos\u00ec il sogno dei brasiliani di diventare campioni del mondo.\nIn ragione dei numerosi successi a livello nazionale e internazionale, il Palmeiras fu nominato \"Miglior club brasiliano del XX secolo\" dalla Federazione calcistica dello Stato di San Paolo (FPF), dai quotidiani \"Folha\" ed \"Estado de S\u00e3o Paulo,\" dalla rivista \"Placar\" e dalla Federazione Internazionale di Storia e Statistica del Calcio (IFFHS).\nNel 2000 il club disput\u00f2 addirittura quattro finali: se nel Torneo Rio-San Paolo e nella Coppa dei Campioni del Brasile arrivarono due vittorie, rispettivamente contro il Vasco da Gama e lo Sport Recife, in Coppa Libertadores e nella Coppa Mercosur Il Palmeiras usc\u00ec sconfitto, rispettivamente contro il Boca Juniors e il Vasco da Gama.\nIl nuovo secolo.\nDopo la fine del contratto di sponsorizzazione con la Parmalat, il club si ritrov\u00f2 alle prese con diversi problemi. Dopo un'annata interlocutoria nel 2001, quando nonostante tutto raggiunse la semifinale di Coppa Libertadores contro il Boca Juniors, nel 2002 il club dovette subire l'onta della retrocessione nel campionato brasiliano di seconda divisione. Il ritorno in massima serie avvenne nel 2004. Nel 2004 e nel 2005 il club si classific\u00f2 al quarto posto, guadagnandosi la qualificazione in Coppa Libertadores (venendo eliminato in entrambi i casi agli ottavi dal San Paolo).\nNel 2008, grazie ad un accordo con la Traffic, il club torn\u00f2 ad investire sul mercato. Guidato da Wanderlei Luxemburgo, il Palmeiras vinse il suo ventiduesimo campionato paulista. Sempre nel 2008 vennero avviati i lavori per la costruzione del nuovo stadio.\nNel 2009 il club raggiunse i quarti di finale della Coppa Libertadores, perdendo con gli uruguaiani del Nacional in virt\u00f9 della regola del gol fuori casa. Sempre nello stesso anno il Palmeiras sembr\u00f2 poter conquistare il campionato brasiliano ma alla fine si classific\u00f2 solo quinto.\nDal 2010 al 2014, il Palmeiras gioc\u00f2 allo Stadio Pacaembu vista l'indisponibilit\u00e0 del vecchio Palestra It\u00e1lia Stadium che fu demolito.\nNel 2012 il Palmeiras, guidato di nuovo da Luiz Felipe Scolari, vinse la Coppa del Brasile battendo in finale Coritiba. Tuttavia tre mesi dopo l'allenatore lasci\u00f2 la guida del club aprendo una crisi di risultati che a fine stagione causarono una nuova retrocessione in seconda divisione.\nIl ritorno al successo.\nNel 2013 Paulo Nobre \u00e8 eletto alla presidenza del club. Sotto la sua amministrazione, il club recupera stabilit\u00e0 finanziaria e nel volgere di poco tempo ottiene la promozione nella massima serie del campionato brasiliano, assicurandosi la partecipazione alla S\u00e9rie A nella stagione del centenario del club.\nLa stagione successiva \u00e8 la prima giocata nel nuovo stadio, l'Allianz Parque, inaugurato nel novembre del 2014. Il Palmeiras raggiunge la finale del campionato paulista, ma perde in finale con il . In S\u00e9rie A non va oltre il sedicesimo posto. Nel 2015 arriva il terzo titolo nella Coppa del Brasile, il primo vinto all'Allianz Parque, contro il Santos. Nel 2016 il Palmeiras riesce a tornare alla vittoria del campionato brasiliano rompendo un digiuno durato 22 anni: guidato dall'allenatore Cuca, grazie ai gol di Gabriel Jesus, guida la classifica per 29 giornate e si aggiudica il titolo il 27 novembre, grazie alla vittoria per 1-0 contro la Chapecoense nell'ultima partita della squadra catarinense prima del disastro aereo. Dopo il secondo posto del 2017, il \"Verd\u00e3o\" si aggiudica il decimo titolo nazionale nel 2018, diventando la prima squadra brasiliana ad andare in doppia cifra per titoli nazionali vinti.\nNel gennaio 2021 il Palmeiras ha vinto per la seconda volta la Coppa Libertadores (edizione 2020), battendo in finale i rivali del per 1-0 allo stadio Maracan\u00e3. Nella Coppa del mondo per club FIFA 2020 si \u00e8 poi piazzato quarto. Nel mese di novembre il club si \u00e8 aggiudicato per la terza volta (la seconda consecutiva) la vittoria nella manifestazione continentale superando i connazionali del Flamengo allo Stadio Centenario di Montevideo. Con questo successo il club paulista \u00e8 diventato la prima squadra dal 2001 ad aggiudicarsi il trofeo in due edizioni consecutive.\nTifoseria.\nI tifosi.\nIl Palmeiras ha circa 16 milioni di tifosi in tutto il brasile (6%), pi\u00f9 o meno gli stessi numeri del S\u00e3o Paulo.\nLa Torcida Uniformizada do Palmeiras (TUP), fondata nel 1970, \u00e8 il gruppo di tifosi del Palmeiras pi\u00f9 antico ancora esistente.\nLe rivalit\u00e0.\nLe tre principali rivalit\u00e0 del Palmeiras sono le squadre di S\u00e3o Paulo.\nLa partita contro il Corinthians si chiama il derby paulista, mentre quella contro il S\u00e3o Paulo si chiama il Choque Rei e quella contro il Santos si chiama il Cl\u00e1ssico da Saudade.\nOrganico.\nRosa 2022.\n \nPalmar\u00e8s.\nCompetizioni nazionali.\n1960, 1967, 1967, 1969, 1972, 1973, 1993, 1994, 2016, 2018"}
{"id": "386489", "revid": "174925", "url": "https://it.wikipedia.org/wiki?curid=386489", "title": "San Virginio", "text": "San Virginio \u00e8 venerato come santo dalla Chiesa cattolica. \nSecondo la tradizione popolare, Virginio sarebbe stato un Legionario romano martirizzato insieme a Sant'Euflamia. In realt\u00e0, non solo non sembrano esserci evidenze di una sua esistenza storica, ma il suo nome non \u00e8 nemmeno citato nel \"Martirologio Romano\".\nNel 1623 papa Gregorio XV don\u00f2 alla parrocchia di Cherasco i resti, o presunti tali, dei martiri Virginio ed Euflamia, fino a quel momento conservati nell'antico cimitero di Santa Priscilla, a Roma. Il corpo di Virginio venne da allora custodito sotto l'altare maggiore della chiesa di San Pietro, mentre i due santi venivano proclamati patroni del paese. \nSan Virginio viene tradizionalmente ricordato dalla Chiesa cattolica il 22 aprile. "}
{"id": "386490", "revid": "1544939", "url": "https://it.wikipedia.org/wiki?curid=386490", "title": "Omert\u00e0", "text": "L'omert\u00e0 \u00e8 il silenzio su un delitto o sulle sue circostanze, sia per interessi pratici o di consorteria, oppure causata da paure e timori, in modo da ostacolare la ricerca e la punizione del colpevole da parte degli organismi statali deputati a ci\u00f2.\nEtimologia.\nLa teoria pi\u00f9 accreditata sulla sua origine la identifica come variante dialettale del Meridione, in particolare napoletana, della parola \"umilt\u00e0 (\"dal latino \"humilitas)\".\nUtilizzo.\nIn Italia il termine si riferisce soprattutto alla consuetudine vigente nella malavita mafiosa, detta anche \"legge del silenzio\", per cui si deve mantenere il silenzio sulla testimonianza di un crimine e sul nome dell'autore di un delitto in modo che a perseguire quest'ultimo non sia la giustizia legale dello stato, ma soltanto eventualmente la vendetta dell'offeso. Per questo motivo gli stessi sistemi mafiosi vengono spesso chiamati \"societ\u00e0 dell'umilt\u00e0\"."}
{"id": "386491", "revid": "124205058", "url": "https://it.wikipedia.org/wiki?curid=386491", "title": "Durometro", "text": "Il durometro \u00e8 uno strumento di misura destinato alla misurazione della durezza dei materiali. Esistono molti tipi di durometri, ognuno destinato ad una specifica applicazione e dotato di una propria scala di misura.\nPer misurare la durezza di un materiale, il durometro effettua su di esso una penetrazione, lasciando sul punto testato un'impronta (detta testimone).\nLa prova pu\u00f2 essere definita un test non distruttivo, in quanto l'oggetto in esame potrebbe mantenere la propria integrit\u00e0 e funzionalit\u00e0. Il durometro lascia comunque un'impronta, pertanto va usato, o in aree dove il testimone non dia fastidio, oppure su appositi provini realizzati con lo stesso materiale da testare.\n\u00c8 importante notare che la prova non pu\u00f2 essere ripetuta nella stessa posizione (o anche in prossimit\u00e0 di altri testimoni): infatti la superficie in prossimit\u00e0 di un testimone viene geometricamente e strutturalmente modificata e la ripetizione della prova comporterebbe grossi errori di misura.\nPrincipio di funzionamento.\nIl principio di funzionamento dei durometri \u00e8 pressoch\u00e9 identico per la varie tipologie:\nuna punta (detta penetratore) di forma varia, viene spinta con una forza nota contro il materiale da testare, a seconda della durezza del materiale e direttamente proporzionale ad essa, questo penetrer\u00e0 per una certa profondit\u00e0. Misurando la profondit\u00e0 di penetrazione o la dimensione dell'impronta si ha l'indicazione della durezza del materiale.\nMetodologie e scale.\nCon lo sviluppo dell'ingegneria metallurgica, \u00e8 nata subito la necessit\u00e0 di verificare oggettivamente la durezza delle leghe. I primi ingegneri studiarono indipendentemente metodologie e realizzarono i relativi strumenti. Le metodologie, sebbene pratiche e funzionali, non furono per\u00f2 standardizzate, e non ci si cur\u00f2 di legare le scale ai sistemi metrologici di riferimento. La conseguenza fu che si moltiplicarono delle scale ingegneristiche, legate alla metodologia di prova e alla strumentazione usata.\nSolo recentemente, gli organismi internazionali hanno lavorato alla standardizzazione degli strumenti, delle scale e creato un legame oggettivo tra le scale di durezza e il Sistema Internazionale delle misure.\nComunque, ancora oggi, sono in uso diverse scale di misura per la durezza, ognuna delle quali fa riferimento alla propria specifica metodologia.\nAlcuni esempi di scale di misura della durezza:\nScala Shore.\nLa scala Shore \u00e8 pensata per testare la durezza degli elastomeri o dei plastomeri, ad esempio gomma o plastica, caratterizzati da deformazioni reversibili. Si misura la deformazione elastica del materiale in termini di profondit\u00e0 di penetrazione di una punta tronco conica mobile (Shore tipo A) che inizialmente fuoriesce di 2,5 mm dal foro di un piattello ed \u00e8 soggetta a una forza costante prodotta da una molla. Pressando il piattello sulla superficie del materiale da esaminare, il penetratore rientra verso l'interno del foro del piattello stesso in relazione alla durezza. La durezza Shore \u00e8 misurata in una scala da 0 a 100, proporzionale allo spostamento lineare della punta, prodottosi nella fase di test sul materiale elastico, rispetto alla sua posizione iniziale di riposo.\nLa norma ASTM D2240-00 contempla dodici diverse scale di misura Shore: tipo A, B, C, D, DO, E, M, O, OO, OOO, OOO-S, e R. La differenza tra le scale \u00e8 nella forma/dimensione del penetratore e nella forza ad esso applicata. In ognuna delle scale le durezze possono assumere valori da 0 a 100. Occorre quindi sempre specificare il valore durezza assieme alla scala a cui si riferisce, ad esempio: durezza 80 Shore A, spesso pi\u00f9 brevemente indicata come 80A. Le scale pi\u00f9 utilizzate sono di fatto la A e la D rispettivamente per materiali di minore o maggior durezza. Bench\u00e9 le due scale abbiano un qualche margine di sovrapposizione, non esiste nei loro intervalli in comune una formula di conversione, dato che le due durezze ottenute con i durometri tipo A e tipo D manifestano una correlazione fortemente dipendente dal tipo di materiale esaminato\nIl penetratore esercita relativamente poca forza, in quanto basta poco per ottenere una penetrazione rilevabile. \nPer il rilievo di durezze in questa scala sono sufficienti strumenti relativamente semplici, come ad esempio durometri manuali a quadrante.\nScala Brinell.\nLa scala Brinell \u00e8 pensata per testare metalli non eccessivamente duri.\nIl penetratore (detto anche indenter) pu\u00f2 essere costituito o da una sfera d'acciaio o da una sfera in tungsteno e di conseguenza prende nomi diversi.\nNel caso venga usata una sfera in acciaio la prova viene nominata come durezza HBS Brinell (HBS = hardness Brinell steel) mentre se la sfera \u00e8 di tungsteno, noto come wolframio, la prova verr\u00e0 nominata Durezza HBW Brinell (Hardness Brinell Wolframio).\nIl valore di durezza \u00e8 ricavato come rapporto tra la forza esercitata e la superficie dell'impronta del testimone (quest'ultima proporzionale alla penetrazione della sfera).\nPer il rilievo di durezze nella scala Brinell \u00e8 necessario:\nScale Rockwell.\nLe scale Rockwell sono pensate per testare la durezza dei metalli.\nL'unit\u00e0 di misura \u00e8 una scala convenzionale ricavata direttamente dalla profondit\u00e0 che ha raggiunto il penetratore, quando spinto con una certa forza nel materiale da testare.\nAnche se sono usate sostanzialmente due tipi di scale, ne esistono molte altre, come le scale A D E F G R NT W Y. Ognuna di essa corrisponde ad un precarico e ad un penatratore ben distinto:\nQuesta metodologia \u00e8 molto pratica in quanto, il durometro, oltre a generare l'impronta, ne misura la profondit\u00e0, presentandone immediatamente la misura nella scala ingegneristica.\nLa prova si svolge in 5 fasi:\nScala Vickers.\nLa scala Vickers \u00e8 pensata per testare tutti i tipi di metalli da molto teneri a molto duri.\nIl penetratore \u00e8 costituito da un diamante tagliato a piramide quadra con un'apertura di 136\u00b0.\nCome per la scala Brinell, il valore di durezza \u00e8 ricavato come rapporto tra la forza esercitata e la superficie dell'impronta del penetratore.\nAnche per il rilievo di durezze nella scala Vickers \u00e8 necessario:\nLa scala \"Vickers\" esiste in varie scale da HV 100 80 60 50 40 30 20 10 5 4 3 2 1 kgf e 10 - 25 - 50 - 100 - 200 - 300 - 500 - 1000 gf\n(0.09807 - 0.2452 - 0.4903 - 0.9807 - 1.961 - 2.942 - 4.903 - 9.807 N) il valore di durezza si ricava sempre nella stessa formula dalla media della somma delle due diagonali.\nGeneralmente per il rilevamento della durezza nella scala \"microVickers\" \u00e8 necessario:\nNormalmente le prove di durezza in \"microVickers\" vengono effettuate su qualsiasi tipo di materiale anche molto duri oppure estremamente sottili, o sezionati per testare la durezza di trattamenti superficiali (cromatura, nichelatura nitrurazione cementazione ecc.).\nStruttura dei durometri.\nLa struttura dei durometri varia significativamente a seconda della metodologia di misura che adottano. In linea di massima, i durometri assomigliano a delle pressette manuali, dotate di una struttura a \"C\", dove il materiale da testare viene appoggiato su un supporto piano o a V, mentre dall'alto, agendo su una leva (per la tipologia di macchine meccaniche) o tramite un motore (per le macchine automatiche di ultima generazione), cala il penetratore.\nIn alcuni tipi di durometri, il materiale da testare deve essere \"pinzato\" nella struttura a C, regolando l'altezza del piattello di carico tramite una vite.\nUn sistema meccanico o idraulico moltiplica la forza impressa alla leva in modo da fornire al penetratore la forza necessaria.\nSull'apparecchiatura sono presenti degli indicatori di forza e/o spostamento, necessari per effettuare i rilievi. Se la rilevazione dei dati di forza e spostamento avviene in modo continuo si parla di indentazione strumentata. Quando la metodologia lo permette, \u00e8 presente direttamente l'indicatore che visualizza la durezza del materiale.\nDurometri manuali a quadrante.\nIl durometro a quadrante assomiglia ad un comparatore a quadrante, dove, al posto dell'asta \u00e8 stato montato un penetratore. Quest'ultimo sporge da un piano di riferimento realizzato spianando la carcassa del quadrante. Una molla di contrasto calibrata spinge verso l'esterno il penetratore con una forza precisa. Similmente ad un comparatore, la punta \u00e8 accoppiata a degli ingranaggi moltiplicatori che muovono l'indice della scala.\nQuest'ultima viene stampata per esprimere direttamente l'unit\u00e0 ingegneristica di durezza.\nSpesso questi durometri dispongono di un blocco meccanico dell'indice al valore massimo rilevato durante la prova, facilitandone cos\u00ec l'esecuzione e assicurando una lettura stabile e corretta.\nQuesto tipo di strumenti, azionandosi manualmente, vengono usati solo per testare materiali morbidi.\nNell'industria tessile vengono ad esempio usati per misurare la compattezza di una rocca o di un subbio.\nUso.\nDopo avere scelto un'area piana sulla superficie del materiale da testare, si schiaccia manualmente il durometro su di essa fino a far arrivare a battuta il piano di riferimento. Durante questa operazione, la molla spinger\u00e0 il penetratore all'interno del materiale, cos\u00ec una volta a battuta, la punta fuoriuscir\u00e0 rispetto al piano di riferimento in proporzione inversa rispetto alla durezza del materiale. Leggendo la scala si avr\u00e0 un'indicazione diretta della durezza del materiale testato.\nTaratura e verifica funzionale.\nI durometri vengono normalmente forniti con dei provini campione di materiale a durezza nota (cio\u00e8 tarati), su cui periodicamente, \u00e8 possibile verificare la funzionalit\u00e0 dello strumento controllando che la sua lettura sia pari (o prossima) alla durezza nominale del provino.\nIn commercio si possono reperire provini campione di diversa durezza, in modo da testare tutta la scala di misura degli strumenti.\nNel caso di strumenti dotati di scala Shore, il provino dispone gi\u00e0 di fori (di diametro calibrato) e la punta conica penetrando di pi\u00f9 o meno in essi, permette di \"simulare\" materiali di diversa durezza. Questa tecnica \u00e8 resa necessaria dall'impossibilit\u00e0 di realizzare elastomeri e plastomeri che assicurino la stabilit\u00e0 delle loro caratteristiche sul lungo periodo (condizione necessaria per realizzare provini campione)."}
{"id": "386496", "revid": "124933095", "url": "https://it.wikipedia.org/wiki?curid=386496", "title": "Mirone", "text": "Biografia e opere.\nOriginario di Eleutere, in Beozia (Plinio il Vecchio, \"Nat. hist.\", XXXIV. 57-58), e specializzato nella lavorazione del bronzo, Mirone viene vagamente indicato dalle fonti come allievo di Agelada di Argo, stabilendo un collegamento con la scuola peloponnesiaca effettivamente riscontrabile nel \"Discobolo\", ossia nell'opera pi\u00f9 antica tra quelle identificate. Visse ad Atene dove ottenne la cittadinanza (Pausania, VI.2.2) ed esegu\u00ec i suoi capolavori, destinati a varie citt\u00e0, negli anni tra il 460 e il 440 a.C. I riferimenti cronologici, pi\u00f9 sicuri per l'attivit\u00e0 di Mirone sono dati dalle statue degli atleti vittoriosi ai giochi olimpici, ricordate da Plinio e da Pausania.\nNessuna sua opera \u00e8 giunta fino a noi in forma diretta, ma possiamo avere idea dell'arte di Mirone attraverso copie romane in marmo, che dimostrano la popolarit\u00e0 di cui godeva sin dai tempi antichi. Citato da Luciano e Cicerone, venne ricordato da quest'ultimo (\"Brut.\", XVIII.70) come capace di eseguire opere belle ma non ancora abbastanza vicine alla realt\u00e0, sottintendendo un giudizio che riconosceva alla sua opera ancora molti elementi dell'arte arcaica. Il \"Discobolo\" \u00e8 un'opera indiscutibilmente nuova, ma \u00e8 possibile collegare l'atteggiamento di Mirone verso il movimento a simili tentativi tardo arcaici esemplificati nelle figure dei frontoni di Egina inserendolo in quella linea di ricerca, percorsa anche da Pitagora di Reggio, che sar\u00e0 abbandonata in favore di una pi\u00f9 naturale e piana ricerca ritmica. Oltre alle due opere principali identificate nelle copie di et\u00e0 romana, il \"Discobolo\" e il gruppo di \"Atena e Marsia\", altre e numerose sono quelle menzionate dalle fonti: rappresentazioni di divinit\u00e0 e di eroi mitologici, la \"Mucca\" consacrata originariamente sull'acropoli di Atene, ricordata da Procopio e celebrata in diversi epigrammi dell'\"Antologia greca\", i quattro tori bronzei attribuiti a Mirone da Properzio (II.21.7). Tentativi di identificazione sono stati effettuati per il \"Perseo\" ricordato da Pausania (I.23.7).\nNon sono mancati i tentativi di attribuzione su base esclusivamente stilistica, come l'attribuzione dei \"Bronzi di Riace\" da parte di Vagn H\u00e4ger Poulsen, estremamente variabili e sempre ridimensionati.\nAnche il figlio e allievo di Mirone, Licio, fu un apprezzato scultore e bronzista.\nDiscobolo.\nLa sua opera pi\u00f9 nota \u00e8 il \"Discobolo\" le cui copie di et\u00e0 romana furono identificate grazie alla descrizione fornita da Luciano (\"Philops.\", XVIII, 45-46). L'originale bronzeo, forse fuso per Sparta, viene datato verso il 460 a.C. per la vicinanza stilistica con le teste dei Lapiti nel frontone occidentale del tempio di Zeus in Olimpia. Rappresenta l'atleta nudo nel momento del massimo sforzo e della massima concentrazione, quando raccoglie tutte le sue energie prima di lanciare il disco. Con il suo perfetto congegno di moti, il \"Discobolo\" appare immobile, in una posa fuori del tempo. L'interesse per il naturalismo e la contingenza che domineranno l'arte greca in et\u00e0 ellenistica sono esclusi non appena si considerino i rapporti geometrici che governano l'intera composizione: l'artista non ha voluto rappresentare il movimento di un singolo uomo in un dato attimo, ma l'idea stessa di movimento. Le proporzioni geometriche non collimano con quelle del corpo umano, creando delle impercettibili imprecisioni.\nAtena e Marsia.\nL'identificazione del \"Satyrum admirantem tibias et Minervam\" ricordato da Plinio (\"Nat. hist.\", XXXIV.57) con il \"Marsia Laterano\" venne effettuata da Heinrich Brunn nel 1858 attraverso riproduzioni su monete di epoca romana e su un chous a figure rosse di Berlino; l'Atena venne invece identificata nella copia marmorea ora conservata a Francoforte (Liebieghaus, 195) da Oscar Pollak. Il gruppo \u00e8 generalmente datato fra il 457 ed il 447 a.C. e ritenuto inerente alla propaganda ateniese contro la Beozia (il flauto era ritenuto invenzione beotica), in un periodo di inimicizia tra le due popolazioni; nel 1940 Rhys Carpenter mise in discussione l'attribuzione a Mirone tramite confronto con opere della fine del V secolo a.C."}
{"id": "386498", "revid": "2049984", "url": "https://it.wikipedia.org/wiki?curid=386498", "title": "Concilio Lateranense I", "text": "Il primo Concilio Lateranense si tenne a Roma, presso la basilica di San Giovanni in Laterano, dal 18 marzo all'11 aprile del 1123. Nono concilio nella storia della Chiesa cattolica, fu il primo a svolgersi in Occidente.\nStoria.\nIl concilio fu convocato da papa Callisto II nel dicembre del 1122, immediatamente dopo il concordato di Worms, che, in quanto primo accordo siglato tra Papato e Impero, aveva suscitato grande soddisfazione nella Chiesa. Esso aveva posto fine al conferimento arbitrario dei benefici ecclesiastici da parte di laici, ristabilito la libert\u00e0 nelle nomine episcopali e abbaziali, separato gli affari temporali da quelli spirituali, e ratificato il principio secondo cui l'autorit\u00e0 spirituale proviene unicamente dalla Chiesa; infine, esso aveva tacitamente abolito la pretesa degli imperatori di interferire nelle elezioni papali.\nFu cos\u00ec grande l'emozione suscitata da questo concordato che in molti documenti dell'epoca, l'anno 1122 \u00e8 citato come l'inizio di una nuova era.\nAl fine di avere una solenne conferma del concordato, e in conformit\u00e0 con i desideri dell'arcivescovo di Magonza, papa Callisto II convoc\u00f2 un concilio a cui furono invitati tutti i vescovi e gli arcivescovi dell'Occidente.\nSono relativamente scarse le informazioni su questo concilio (di cui mancano gli atti), a partire dal numero di partecipanti. Secondo Pandolfo, biografo di Callisto II, i partecipanti furono 997. Altre fonti parlano di tremila vescovi e pi\u00f9 di seicento abati. Callisto II in persona presiedette i lavori.\nLe decisioni.\nEntrambi gli originali \"instrumenta\" del Concordato di Worms furono letti e ratificati, e furono promulgati 22 o 25 canoni disciplinari, molti dei quali ribadivano precedenti decreti conciliari. Mancando gli atti, le norme sono state trasmesse solo in raccolte di canoni.\nCanone 1: Seguendo gli esempi dei santi padri e rinnovando un dovere del nostro ufficio, proibiamo assolutamente, in virt\u00f9 dell'autorit\u00e0 della sede apostolica, che qualcuno nella chiesa di Dio venga ordinato o promosso per denaro. Se qualcuno avr\u00e0 comperato in quel modo nella chiesa un'ordinazione o una promozione, sia senz'altro privato della dignit\u00e0 (gi\u00e0 can.1 del Sinodo di Tolosa, tenuto nel luglio 1119 sotto la presidenza di Callisto II: condanna della simonia).\nCanone 3: le elezioni episcopali siano fatte \"canonice\", secondo i canoni.\n(alinea 7): Proibiamo nel modo pi\u00f9 assoluto ai presbiteri, diaconi, suddiaconi di vivere con le concubine o con le mogli, e di coabitare con donne diverse da quelle con cui il concilio di Nicea (can. 3) ha permesso di vivere soltanto per ragioni di necessit\u00e0, cio\u00e8: la madre, la sorella, la zia paterna o materna, o altre simili, sulle quali onestamente non possa sorgere alcun sospetto (anche can. 27 e 33 del Concilio di Elvira del 300-313 ma non confermati dal Concilio di Nicea del 325).\nCanone 4: il vescovo sia il responsabile della cura delle anime.\n(alinea 8): Inoltre, in conformit\u00e0 a quanto disposto dal beatissimo papa Stefano, stabiliamo che i laici, per quanto pii possano essere, non abbiano alcuna facolt\u00e0 di disporre delle cose ecclesiastiche; ma che, secondo i Canoni degli Apostoli (can. 38, al. 39) la cura di tutti gli affari ecclesiastici sia nelle mani del vescovo e che egli l'amministri come se Dio lo vedesse\n(alinea 9): Quindi se qualcuno dei pr\u00ecncipi o degli altri laici avr\u00e0 rivendicato il diritto di disporre dei beni o dei possessi ecclesiastici o di conferirli, sia considerato sacrilego.\nCanone 6: nullit\u00e0 delle ordinazioni eseguite dall'eresiarca Burdinus (l'Antipapa Gregorio VIII) dopo la sua condanna.\nCanone 8: il vescovo sia il responsabile di ogni negozio ecclesiastico\nCanone 11: salvaguardia delle famiglie e delle propriet\u00e0 dei crociati.\nCanone 14: scomunica dei laici che si appropriano le offerte fatte alla Chiesa, e di quelli che fortificano le chiese come fortezze.\nCanone 16: Seguendo le orme dei santi padri, stabiliamo con decreto generale che i monaci siano soggetti in tutta umilt\u00e0 ai loro vescovi, che ad essi, come maestri e pastori della Chiesa di Dio, prestino debita obbedienza e devota sottomissione in ogni cosa. Siano scomunicati i predoni che assalgono i pellegrini lungo la strada per Roma.\nCanone 17: si vieta ad abati e religiosi di amministrare la confessione e l'estrema unzione, visitare gli ammalati, celebrare messe solenni e pubbliche; per farlo essi sono obbligati a ricevere il sacro crisma e i sacri oli dai loro vescovi.\nCanone 20: Nelle chiese parrocchiali i presbiteri siano stabiliti dai vescovi e ad essi rispondano della cura delle anime e di ci\u00f2 che appartiene al vescovo. Non ricevano decime o chiese dai laici senza il consenso e l'approvazione del vescovo, altrimenti incorreranno nelle pene canoniche.\nCanone 21: si vieta ai ministri ordinati e ai monaci di sposarsi; i matrimoni di ordinati sono da considerarsi nulli \"pleno jure\", e coloro che li hanno contratti sono obbligati a confessarli come peccati.\nAltre norme sancirono il mantenimento della Tregua di Dio, istituita nel 987, la concessione di dispense ai crociati, la canonizzazione di Corrado di Costanza."}
{"id": "386499", "revid": "121193845", "url": "https://it.wikipedia.org/wiki?curid=386499", "title": "Lourdes Flores", "text": "\u00c8 la massima esponente, nonch\u00e9 presidentessa del Partido Popular Cristiano, di ispirazione social-cristiana (centro).\nMilitante del Partido Popular Cristiano fin dall'et\u00e0 di 18 anni, inizi\u00f2 la carriera politica, ancora studentessa universitaria, come aiutante di Enrique El\u00edas Larosa, all'epoca Ministro della Giustizia.\nCome prima azione politica condusse uno studio sulle condizioni delle carceri peruviane, con il quale dimostr\u00f2 all'opinione pubblica il fatto che la maggioranza dei detenuti non avesse ancora riportato una condanna penale. Questa iniziativa le rese un certo guadagno di popolarit\u00e0, tanto che fu ironicamente ribattezzata con l'appellativo \"Lourdes delle grazie, patrona dei reclusi\".\nNel 1992 il Forum Economico Mondiale la incluse fra i 200 giovani leader politici e nel 1999 anche la rivista Time la menzion\u00f2 come uno dei 100 esponenti politici latinoamericani del XX secolo.\nNel 2000 fond\u00f2 la coalizione \"Unidad Nacional\", che ad oggi raggruppa 4 partiti conservatori, fra i quali il Partido Popular Cristiano. La coalizione si present\u00f2 alle elezioni presidenziali del 2001 proponendo come candidato alla massima carica peruviana la stessa Lourdes Flores.\nLe elezioni non andarono bene per Lourdes Flores, che arriv\u00f2 terza al primo turno e rest\u00f2 esclusa dal ballottaggio.\nRipresentatasi come candidata della coalizione \"Unidad Nacional\" alle elezioni del 9 aprile 2006, ha ripetuto l'insuccesso del 2001. Al primo turno di voto il candidato nazionalista Ollanta Humala ha ottenuto il 30,616% dei consensi contro il 24,324% del candidato Aprista Alan Garc\u00eda e il 23,814% di Lourdes Flores Nano. Ancora una volta Lourdes Flores \u00e8 rimasta esclusa dal ballottaggio."}
{"id": "386505", "revid": "6923", "url": "https://it.wikipedia.org/wiki?curid=386505", "title": "Xanthium", "text": "Xanthium \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di piccole erbacee annuali dalle tipiche infiorescenze spinose.\nEtimologia.\nIl nome generico (\"Xanthium\") deriva dal greco \"xanth\u00f2s\" e significa \"giallo\" in riferimento al fatto che anticamente queste piante erano usate per tingere di giallo le stoffe.\nIl nome scientifico attualmente accettato (\"Xanthium\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753. Prima di Linneo questo nome fu usato da Dioscoride (40 \u2013 90) medico, botanico e farmacista greco antico che esercit\u00f2 a Roma ai tempi dell'imperatore Nerone.\nDescrizione.\nL'altezza di queste piante in media supera di poco il metro. La forma biologica prevalente \u00e8 terofita scaposa (T scap); ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme; sono inoltre munite di asse fiorale eretto, spesso con poche foglie. Le specie di questo genere sono monoiche: i fiori maschili e femminili sono separati ma presenti sulla stessa pianta.\nRadici.\nLe radici sono secondarie da fittone.\nFoglie.\nLe foglie sono picciolate, con lamina a forma lanceolata, ovale o triangolare (spesso 3-5-lobata) oppure intera lineare specialmente nella parte superiore della pianta. I bordi sono dentati/crenati. La disposizione delle foglie lungo il caule \u00e8 alterna. Alla base delle foglie in alcune specie sono presenti delle spine gialle triforcate. La superficie \u00e8 grigio-tomentosa nella parte inferiore.\nInfiorescenza.\nLe infiorescenze sono composte da capolini agglomerati unisessuali, ossia capolini maschili e capolini femminili separati e diversificati morfologicamente. La struttura dei capolini \u00e8 quella tipica delle Asteraceae: un peduncolo sorregge un involucro composto da pi\u00f9 brattee disposte in pi\u00f9 serie e che fanno da protezione al ricettacolo sul quali s'inseriscono alcuni fiori verdastri.\nFiori.\nI fiori sono simpetali e attinomorfi; sono inoltre tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nIl frutto \u00e8 ricoperto e avvolto dall'involucro indurito e uncinato (sono le brattee dell'involucro del capolino femminile) e contiene due soli semi; alla sua sommit\u00e0 sono presenti due rostri appuntiti e diritti o ricurvi in vari modi (questo carattere pu\u00f2 essere utile per distinguere le varie specie). Alla base delle spine sono presenti dei peli semplici e ghiandolari. La forma in genere \u00e8 ovoide.\nDistribuzione e habitat.\nLe piante di questo genere interessano le zone calde e temperate di entrambi gli emisferi. In Italia alcune specie sono abbastanza comuni e generalmente preferiscono gli habitat presso gli incolti o le aree abbandonate e ruderali.\nDi questo genere tutte le specie spontanee della flora italiana vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nSistematica.\nLa famiglia di appartenenza del genere (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere \"Xanthium\" \u00e8 composto da poche specie, meno di una decina a seconda dei vari Autori.\nA seguito degli studi filogenetici di questi ultimi anni condotti sulla famiglia delle Asteraceae, la stessa \u00e8 stata suddivisa in 12 sottofamiglie e complessivamente 43 trib\u00f9. Il genere \"Xanthium\" \u00e8 stato inserito nella sottotrib\u00f9 delle Ambrosiinae, trib\u00f9 delle Heliantheae e sottofamiglia delle Asteroideae. Tradizionalmente questo genere veniva assegnato alla trib\u00f9 delle Ambrosieae (famiglia Compositae) e prima ancora a causa di particolari caratteri morfologici, insieme al genere \"Ambrosia\", alla famiglia (ora non pi\u00f9 in uso) delle \u201cAmbrosiaceae\u201d.\nElenco selezionato delle specie.\nQui di seguito sono elencate alcune specie europee del genere. Il riconoscimento delle varie specie tra i vari botanici \u00e8 controverso per cui accanto ai nominativi sono indicate le varie checklist prese in considerazione:\nIbridi.\nIn questo genere in Europa \u00e8 stato riconosciuto il seguente ibrido:\nSinonimi e nominativi obsoleti.\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nGeneri simili.\nUn genere che si avvicina (da un punto di vista morfologico ) al genere \"Xanthium\" \u00e8 il genere \"Arctium\". Quest'ultimo si distingue per la tipologia diversa del capolino che \u00e8 bisessuale (questo genere non \u00e8 monoico) e inoltre le varie specie sono bienni (non annuali).\nUsi.\nAnticamente queste piante (\"Xanthium spinosum\", \"Xanthium strumarium\", e altre) erano usate per alcune loro presunte propriet\u00e0 medicamentose (emostatiche, sedative, antireumatiche). Mentre in cucina non vengono usate in quanto sono tossiche (anche gli animali da pascolo le evitano). Le tossine sono contenute anche nel seme.\nTossicit\u00e0 e usi.\nLa nappola comune (\"Xanthium strumarium\") \u00e8 originaria del Nord America. \u00c8 diventata una specie invasiva in tutto il mondo. Invade le terre agricole e pu\u00f2 essere velenoso per il bestiame, compresi cavalli, bovini e pecore. Alcuni animali domestici evitano di consumare la pianta se \u00e8 presente un altro foraggio, ma animali meno discriminanti, come i maiali, consumano le piante e tendono ad si ammalarsi e morire. I sintomi di solito si manifestano entro poche ore, producendo instabilit\u00e0 e debolezza, depressione, nausea e vomito, torsione dei muscoli del collo, polso rapido e debole, difficolt\u00e0 respiratoria e infine morte.\nLa pianta \u00e8 stata anche utilizzata per la produzione di colorante giallo. Le molte specie di questa pianta, che possono essere trovate in molte aree, possono in realt\u00e0 essere variet\u00e0 di due o tre specie.\nLo \"Xanthium strumarium\" \u00e8 noto come \"cang er zi\" (\u82cd\u8033 \u5b50) nella medicina tradizionale cinese. \u00c8 anche usato per trattare la congestione nasale e sinusale.\nAltre notizie.\nLe specie di questo genere appartengono alla categoria dei vegetali \u201cbrevidiurni\u201d con fioriture precoci in presenza di giornate corte (e notti lunghe)."}
{"id": "386508", "revid": "6923", "url": "https://it.wikipedia.org/wiki?curid=386508", "title": "Xanthium strumarium", "text": "La nappola minore (nome scientifico Xanthium strumarium ) \u00e8 una pianta erbacea appartenente alla famiglia delle Asteraceae, con caratteristici frutti spinosi.\nEtimologia.\nIl nome generico (\"Xanthium\") deriva dal greco e significa \"giallo\" in riferimento al fatto che anticamente queste piante erano usate per tingere di giallo le stoffe; mentre L'epiteto specifico (\"strumarium\") deriva dalle sue presunte propriet\u00e0 medicamentose sui tumori e ulcere.\nIl binomio scientifico attualmente accettato (\"Xanthium strumarium\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nSono piante non molto alte: 2 \u2013 12 dm (massimo 20 dm). La forma biologica della specie \u00e8 terofita scaposa (T scap), sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme; sono inoltre munite di asse fiorale eretto, spesso con poche foglie. \u00c8 una specie monoica: i fiori maschili e femminili sono separati ma presenti sulla stessa pianta.\nRadici.\nLe radici sono secondarie da fittone.\nFoglie.\nLe foglie sono picciolate, intere o approssimativamente lobate (o incise) a 3 \u2013 5 lobi con lamina complessiva a forma triangolare. La disposizione lungo il caule \u00e8 alterna. La superficie \u00e8 palmato-trinervia, mentre i bordi sono dentati e crenati con delle spine apicali glabre; la base \u00e8 cuoriforme. Dimensioni delle foglie: larghezza 3 \u2013 10\u00a0cm; lunghezza 4 \u2013 12\u00a0cm. Lunghezza del picciolo: 10 \u2013 20\u00a0mm\nInfiorescenza.\nLe infiorescenze sono composte da capolini agglomerati unisessuali, ossia capolini maschili e capolini femminili separati e diversificati morfologicamente. La struttura dei capolini \u00e8 quella tipica delle Asteraceae: un peduncolo sorregge un involucro composto da pi\u00f9 brattee disposte in pi\u00f9 serie e che fanno da protezione al ricettacolo sul quali s'inseriscono alcuni fiori verdastri.\nFiore.\nI fiori sono simpetali e attinomorfi; sono inoltre tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nIl frutto \u00e8 ricoperto e avvolto dall'involucro indurito e uncinato (sono le brattee dell'involucro del capolino femminile) e contiene due soli semi; alla sua sommit\u00e0 sono presenti due rostri appuntiti e diritti. Alla base delle spine sono presenti dei peli semplici e ghiandolari. La forma \u00e8 ovoide. Dimensioni del frutto: larghezza 5 \u2013 8\u00a0mm; lunghezza 10 \u2013 15\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Xanthium strumarium\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Xanthium\") \u00e8 composto da poche specie, meno di una decina a seconda dei vari Autori.\nIl numero cromosomico di \"X. strumarium\" \u00e8: 2n = 36.\nVariabilit\u00e0.\nDa questa specie dipendono una dozzina e pi\u00f9 di taxa (sottospecie, variet\u00e0 o forme) differenziate anche per minimi particolari che alcuni Autori considerano specie indipendenti, altri dei semplici sinonimi (vedi paragrafo \u201cSinonimi\u201d), altri sottospecie e altri ancora prive di validit\u00e0 tassonomica (come ad esempio var. \"canadese\" e var. \"glabratum\").\nQui di seguito sono elencate alcune sottospecie europee. L'elenco \u00e8 stato redatto in base alle specie riconosciute come valide dalla \"Checklist\" dei Royal Botanic Garden Edinburgh.\nAltre variet\u00e0 sono contenute nelle varie checklist soprattutto americane:\nIbridi.\nCon questa specie \u00e8 possibile il seguente ibrido intraspecifico:\nSinonimi.\nQuesta entit\u00e0 ha avuto nel tempo diverse nomenclature. La tabella seguente indica alcuni tra i sinonimi pi\u00f9 frequenti:\nSpecie simili.\nNell'ambito del genere le specie pi\u00f9 simili sono la specie \"Xanthium italicum\" (il frutto ha dimensioni pi\u00f9 grandi e le 2 spine apicali sono arcuate e provviste di setole) e la specie \"Xanthium orientale\" (il frutto ha una forma pi\u00f9 snella con le spine apicali attorcigliate).\nUsi.\nFarmacia.\nSecondo la medicina popolare lo \"Xanthium spinosum\" possiede le seguenti propriet\u00e0 medicamentose\nCucina.\nQuesta pianta viene usata raramente e con molte cautele in cucina in quanto \u00e8 tossica (anche gli animali da pascolo la evitano). Le tossine sono contenute anche nel seme.\nAltri usi.\nDalle foglie si pu\u00f2 ricavare tannino e un colorante giallo; mentre dai semi si ricava un colorante blu. La pianta essiccata pu\u00f2 essere usata come repellente contro alcuni Coleotteri della superfamiglia Curculionoidea."}
{"id": "386509", "revid": "6923", "url": "https://it.wikipedia.org/wiki?curid=386509", "title": "Xanthium spinosum", "text": "La nappola spinosa (nome scientifico Xanthium spinosum ) \u00e8 una pianta erbacea appartenente alla grande famiglia delle Asteraceae, con caratteristici frutti spinosi.\nEtimologia.\nIl nome generico (\"Xanthium\") deriva dal greco e significa \"giallo\" in riferimento al fatto che anticamente queste piante erano usate per tingere di giallo le stoffe; mentre L'epiteto specifico (\"spinosum\") fa riferimento al suo caratteristico habitus.\nIl binomio scientifico attualmente accettato (\"Xanthium spinosum\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nSono piante non molto alte: 2 \u2013 8\u00a0dm (massimo 12\u00a0dm). La forma biologica della specie \u00e8 terofita scaposa (T scap); ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme; sono inoltre munite di asse fiorale eretto, spesso con poche foglie. \u00c8 una specie monoica: i fiori maschili e femminili sono separati ma presenti sulla stessa pianta.\nRadici.\nLe radici sono secondarie da fittone.\nFoglie.\nLe foglie sono picciolate, tri-lobate con lamina a forma triangolare (tipo pennato-partita) oppure intera lineare. La disposizione lungo il caule \u00e8 alterna. Alla base delle foglie sono presenti delle spine gialle triforcate. La superficie \u00e8 grigio-tomentosa nella parte inferiore. Lunghezza del picciolo: 2 \u2013 4\u00a0cm. Dimensione della lamina: larghezza 2 \u2013 3\u00a0cm; lunghezza 3 \u2013 5\u00a0cm (se lineare 1 x 6 \u2013 8\u00a0cm).\nInfiorescenza.\nLe infiorescenze sono composte da capolini agglomerati unisessuali, ossia capolini maschili e capolini femminili separati e diversificati morfologicamente. La struttura dei capolini \u00e8 quella tipica delle Asteraceae: un peduncolo sorregge un involucro composto da pi\u00f9 brattee disposte in pi\u00f9 serie e che fanno da protezione al ricettacolo sul quali s'inseriscono alcuni fiori verdastri.\nFiore.\nI fiori sono simpetali, attinomorfi(quelli tubulosi); sono inoltre tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nIl frutto \u00e8 ricoperto e avvolto dall'involucro indurito e provvisto di spine (sono le brattee dell'involucro del capolino femminile), sono rossastre e ripiegate ad amo (tipo uncino). Al suo interno contiene due soli semi; alla sua sommit\u00e0 sono presenti due rostri appuntiti. La forma dei frutti \u00e8 ellissoidale. Dimensione del frutto: larghezza 4 \u2013 5\u00a0mm; lunghezza 10 \u2013 12\u00a0mm. Lunghezza degli spine: 3\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Xanthium spinosum\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Xanthium\") \u00e8 composto da poche specie, meno di una decina a seconda dei vari Autori.\nIl numero cromosomico di \"Xanthium spinosum\" \u00e8: 2n = 36.\nVariabilit\u00e0.\nNel seguente elenco sono indicate alcune variet\u00e0 e formati non presenti in Italia (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nSecondo la medicina popolare lo \"Xanthium spinosum\" possiede le seguenti propriet\u00e0 medicamentose\nCucina.\nQuesta pianta non viene usata in cucina in quanto \u00e8 tossica (anche gli animali da pascolo la evitano). Le tossine sono contenute anche nel seme.\nParassiti.\nLe larve di \"Acanthiophilus helianthi\" (Rossi, 1794), una mosca dell'ordine dei ditteri, si nutrono dei capolini di questa pianta."}
{"id": "386510", "revid": "36426", "url": "https://it.wikipedia.org/wiki?curid=386510", "title": "Piazza della Repubblica (Firenze)", "text": "Piazza della Repubblica \u00e8 una piazza del centro storico di Firenze di forma rettangolare grande circa 75\u00a0m per 100\u00a0m. \u00c8 il risultato pi\u00f9 conosciuto dell'epoca del \"Risanamento\", quando fu ridefinita l'urbanistica della citt\u00e0 in seguito all'insediamento della capitale del Regno d'Italia a Firenze (dal 1865 al 1871).\nStoria della piazza.\nIl foro romano.\nPiazza della Repubblica \u00e8 il centro della citt\u00e0 sin dall'epoca romana. Qui, esattamente dove si trova la Colonna dell'Abbondanza, si incontravano il \"cardo\" e il \"decumanus maximi\" e vi si apriva il grande foro: il Cardo corrisponde a via Roma, via Calimala e via Por Santa Maria, invece il Decumano corrisponde a via del Corso, via degli Speziali e via degli Strozzi. Tracce archeologiche sono state ritrovate all'epoca delle demolizioni ottocentesche, come resti di edifici, di un complesso termale verso sud, di edifici di culto. Via del Campidoglio e via delle Terme per esempio furono nominate in seguito ai rispettivi ritrovamenti archeologici. Sul lato meridionale si apriva un arco d'ingresso, mentre il lato nord era delimitato da un muro di recinzione; a est e sud si trovavano edifici pubblici; il tempio Capitolino era a ovest. In un secondo momento, verosimilmente l'epoca adrianea, l'area venne monumentalizzata ulteriormente, rialzando e allungando la piazza, con una nuova pavimentazione in marmo lunense pi\u00f9 alta di circa un metro e mezzo. Vi si aprivano alcune porte con gradini e un portichetto con statue di magistrati e imperatori. Il Capitolium (I secolo a.C.-I secolo d.C.) era pi\u00f9 o meno dove oggi stanno i portici, posto su un podio quadrangolare di circa tre metri, accessibile da scalinata, del quale restano le fondazioni.\nDante riporta la tradizione orale che in queste vicinanze esistesse un tempio dedicato a Marte che patrocinava la citt\u00e0: secondo il poeta ci\u00f2 determin\u00f2 il carattere bellicoso della citt\u00e0. Secondo altre fonti una statua di Marte (o di un'altra divinit\u00e0, visto che era equestre) sarebbe realmente esistita e sarebbe stata collocata nel medioevo vicino al Ponte Vecchio, da dove fu per\u00f2 spazzata via durante l'alluvione del 1333.\nAl Museo topografico di Firenze com'era esiste un plastico della Florentia romana che mostra una possibile ricostruzione del foro e degli altri edifici antichi.\nLa piazza del Mercato Vecchio e il Ghetto.\nIn epoca alto medievale la zona fu densamente edificata. Prima della realizzazione della quinta cerchia di Mura, i cronisti raccontano di come nella citt\u00e0 non esistesse pi\u00f9 un singolo orto o spazio per il pascolo e le case-torri si stagliassero verso il cielo con uno sviluppo verticale reso necessario dalla mancanza di spazio.\nCol tempo questa area mantenne comunque la funzione di luogo di ritrovo, iniziando ad ospitare il mercato, che fu istituzionalizzato dopo l'anno Mille. Tipicamente rispetto anche ad altre citt\u00e0 italiane si veniva cos\u00ec a definire lo spazio pubblico destinato ai commerci, al quale si contrapponeva una piazza del Duomo destinata agli affari politici e una piazza del Comune (Piazza della Signoria) destinata alla politica e agli affari civili.\nNel Cinquecento il Mercato divenne \"Vecchio\" per la realizzazione della Loggia del Mercato Nuovo vicino al Ponte Vecchio.\nIl Mercato Vecchio era un edificio basso e lungo a forma di ovale rettilineo con una tettoia piuttosto aggettante che fungeva anche da riparo per i compratori e le bancarelle che si disponevano su entrambi i lati. Altri negozi e bancarelle si dispiegavano nella piazzetta attorno.\nQui si trovava anche il Ghetto ebraico, dove Cosimo I aveva obbligato a risiedere gli ebrei in citt\u00e0. Nel ghetto esisteva una \"Sinagoga Italiana\" e una \"Spagnola o Levantina\".\nNumerosi erano i tabernacoli e le chiese, oggi sono andati perduti, tuttavia sono ricordati da testimonianze fotografiche, pittoriche e grafiche ottocentesche (molte sono esposte al Museo di Firenze com'era). Si affacciavano sulla piazzetta del Mercato la \"chiesa di San Tommaso\" e quella di \"Santa Maria in Campidoglio\"; c'era anche il tabernacolo di Santa Maria della Tromba, ricostruito all'angolo nord del Palazzo dell'Arte della Lana, sul retro di Orsanmichele. Era questa quindi una delle zone pi\u00f9 caratteristiche e nel corso dei secoli aveva mantenuto quasi intatto il tessuto edilizio medievale, con stradine strette ed edifici addossati gli uni agli altri.\nL'unica testimonianza rimasta della vecchia piazza del Mercato, sebbene ricollocata solo nel 1956, \u00e8 la \"Colonna della Dovizia\" o \"Colonna dell'Abbondanza\" che si erge su un basamento gradonato. Questa colonna, considerata l'ombelico della citt\u00e0, fu eretta all'incrocio del cardo e il decumano della antica citt\u00e0 romana. La versione attuale della colonna risale al 1431 ed \u00e8 sormontata da una statua in pietra serena che rappresenta la \"Dovizia\" (o l'\"Abbondanza\"), opera di Giovan Battista Foggini, che sostitu\u00ec un'originale di Donatello irrimediabilmente deteriorata nel 1721. Oggi la statua originale si trova nello spazio espositivo della sede storica della Cassa di Risparmio di Firenze in via Bufalini, mentre all'esterno si trova una copia del 1956.\nLa piazza \"risanata\".\nL'aspetto attuale della piazza \u00e8 causa degli interventi urbanistici attuati a seguito della proclamazione di Firenze capitale d'Italia (1865-71). In particolare i lavori a piazza della Repubblica ebbero luogo tra il 1885 e il 1895. Quel periodo, che stravolse l'assetto di buona parte del centro cittadino \u00e8 conosciuto come il periodo del \"Risanamento\", secondo la terminologia celebrativa ottocentesca, mentre dai detrattori \u00e8 chiamato pi\u00f9 prosaicamente lo \"sventramento\" cittadino.\nLa decisione di ampliare la piazza comport\u00f2 la distruzione totale di edifici di grande importanza: le torri medievali, le chiese, le sedi corporative delle Arti, alcuni palazzi di nobili famiglie, nonch\u00e9 botteghe artigiane e abitazioni. L'operazione viene presentata come necessaria per risanare le condizioni igienico-sanitarie dell'area, ma in realt\u00e0 fu soprattutto legata alla speculazione edilizia ed alla volont\u00e0 di legittimazione dell'emergente classe borghese, protagonista delle vicende italiane immediatamente successive all'Unit\u00e0.\nLa citt\u00e0 sub\u00ec di fatto una enorme perdita, in minima parte risarcita dal salvataggio di monumenti come la Loggia del Pesce del Vasari che viene smontata e rimontata in piazza dei Ciompi. L'aspetto della piazza prima delle demolizioni ottocentesche \u00e8 documentato da stampe, dipinti e plastici precedentemente ospitati dal Museo di Firenze com'era, situato in via dell'Oriuolo, e ora esposti tra diversi musei comunali e statali di Firenze. Molti pezzi d'arte e anche frammenti architettonici alimentarono il mercato antiquario, e solo una parte di essi venne salvata nel lapidario del Museo di San Marco, mentre altri sono tornati alla citt\u00e0 con donazioni come quelle che hanno permesso l'istituzione del Museo Bardini e del Museo Horne. Artisti come Telemaco Signorini ritrassero con malinconia questo pezzo di citt\u00e0 che andava scomparendo.\nNel 1888, dopo la demolizione delle catapecchie del centro del mercato, era riapparsa l'antica piazza del Mercato Vecchio, con la Loggia, la Colonna dell'Abbondanza e la chiesa di San Tommaso, ma agli oculati restauri si prefer\u00ec procedere con uno smantellamento pi\u00f9 radicale.\nIl 20 settembre 1890, con i cantieri ancora aperti per ricostruire i palazzoni nella piazza, venne inaugurato alla presenza del re il monumento a Vittorio Emanuele II a cavallo, che diede il nome di allora alla piazza. Una foto antica risalente al giorno dell'inaugurazione mostra gli edifici della piazza ancora incompleti e coperti da teli come scenografie di fortuna per la cerimonia civile solenne. La statua, opera celebrativa e piuttosto retorica, non piacque ai fiorentini, come testimonia un pungente sonetto di Vamba, che lo apostrofa come \"Emanuele a corpo sciorto\". Oggi la statua si trova nel piazzale delle Cascine.\nI palazzi che sorsero nella nuova piazza, definiti amaramente da Telemaco Signorini \"porcherie\", seguivano la moda eclettica del tempo ed erano stati progettati da architetti allora molto in voga: Vincenzo Micheli, Luigi Buonamici, Giuseppe Boccini. A seguito di questa trasformazione, la piazza divenne una sorta di \"salotto buono\" della citt\u00e0; vi si affacciarono fin da allora palazzi signorili, alberghi di lusso, grandi magazzini ed eleganti caff\u00e8, tra cui il noto Caff\u00e8 Le Giubbe Rosse, luogo d'incontro e di \"scontro\" di letterati ed artisti di grande fama.\nI portici con l'arco di trionfo, detto l'\"Arcone\", vennero disegnati dal Micheli e si ispiravano alla pi\u00f9 aulica architettura rinascimentale fiorentina, anche se le aggiunte moderne li resero lontani dal vero stile antico. L'altisonante iscrizione che domina la piazza fu dettata, pare, da Isidoro del Lungo, o, secondo altre fonti da altri letterati:\nIn cima all'Arcone si trovava un gruppo allegorico in gesso con tre donne che simboleggiavano l'Italia, l'Arte e la Scienza. I fiorentini avevano taglientemente soprannominato le tre donne dando loro nomi di famose prostitute dell'epoca: la Starnotti, la Cipischioni e la Trattienghi. Il gruppo, notevolmente deteriorato, nel 1904 venne rimosso.\nLa piazza odierna.\nLa statua di Vittorio Emanuele II venne rimossa nel 1932 e spostata alle Cascine. Nel dopoguerra la piazza cambi\u00f2 nome in \"piazza della Repubblica\". Nel 1956 venne ricollocata la Colonna dell'Abbondanza.\nLa piazza oggi \u00e8 il teatro di artisti di strada e esibizioni estemporanee che hanno luogo soprattutto all'imbrunire.\nDescrizione.\nLato nord.\nIl \"lato Nord\" \u00e8 lungo circa 75 metri ed \u00e8 costituito da un grande edificio al centro.\nVi si aprono al piano terra i prestigiosi locali storici del Caff\u00e8 Gilli (a destra) e del Caff\u00e8 Paszkowski (a sinistra). Alle due estremit\u00e0, confluiscono sulla piazza via Roma (ad est) e via Brunelleschi (ad ovest).\nLato sud.\nIl \"lato Sud\" \u00e8 costituito da un edificio al centro, dove si apre lo storico Caff\u00e8 delle Giubbe Rosse: interamente coperto da foto, disegni e memorie dei suoi celebri frequentatori, fu sede per esempio della rissa tra i Futuristi milanesi di Marinetti e gli artisti fiorentini raccolti intorno alla rivista \"La Voce\" di Prezzolini, Soffici, Papini e Palazzeschi.\nAlle due estremit\u00e0, confluiscono sulla piazza via Calimala (ad est) e via Pellicceria (ad ovest).\nLato est.\nIl \"lato Est\" \u00e8 costituito da due edifici in mezzo ai quali confluisce sulla piazza via degli Speziali.\nL'edificio di sinistra \u00e8 l'Hotel Savoy, edificato su progetto di Vincenzo Micheli e fin dalla sua costruzione destinato ad albergo. La facciata \u00e8 caratterizzata da uno stile eclettico basato sulla ripresa di motivi classici dell'architettura fiorentina. In perfetta sintonia con il gusto dell'epoca, il Palazzo costituisce il modello per gli altri palazzi che si affacciano sulla piazza e che vennero costruiti nel giro di pochi decenni.\nLungo questo lato scorre una carreggiata stradale che a Nord \u00e8 il proseguimento di via Roma e a Sud confluisce in via Calimala.\nLato ovest.\nIl \"lato Ovest\" \u00e8 delimitato dai portici che scorrono verso nord lungo via Brunelleschi e verso sud lungo via Pellicceria.\nQuesti due tratti di portici sono uniti da un grande arco di trionfo (\"Arcone\"), che si trova di fronte a via degli Speziali; sotto l'arco confluisce sulla piazza via degli Strozzi.\nL'Arcone di piazza e il portico Gambrinus, dove si trova l'originario Caff\u00e8 e Cinema Gambrinus (oggi sede dell'Hard Rock Cafe), vennero progettati e realizzati da Vincenzo Micheli; l'edificio si configura come una monumentale quinta architettonica che suggella l'ampliamento ottocentesco della piazza. Sul fastigio al di sopra dell'arco spicca l'iscrizione dettata da Isidoro del Lungo che celebra l'intervento.\nAi lati dell'arcone centrale si snodano i portici, tipici dell'edilizia dell'epoca, che da un lato fanno da raccordo con il Palazzo delle Poste (1917), dall'altro ospitano il Caff\u00e8 Gambrinus, importante luogo di ritrovo nella Firenze dell'Otto e del Novecento.\nLe feste.\nCon la demolizione e ricostruzione della piazza si \u00e8 persa la continuit\u00e0 nelle tradizioni relative alle feste in questa zona della citt\u00e0. Vi passava per esempio il Palio dei barberi, la cui tradizione non si \u00e8 pi\u00f9 rinnovata dall'Ottocento, mentre \u00e8 attraversata dai due cortei del giorno di Pasqua che danno origine allo Scoppio del carro: il corteo con il \"Brindellone\" trainato dai buoi che giunge da vicino a Porta al Prato, e il corteo con il fuoco acceso solennemente nella chiesa dei Santi Apostoli.\nLa sua centralit\u00e0 nella vita cittadina non \u00e8 comunque scemata, in particolare ai primi del Novecento i Caff\u00e8 che si affacciano sulla piazza, divengono luogo di ritrovo per letterati ed artisti."}
{"id": "386516", "revid": "599", "url": "https://it.wikipedia.org/wiki?curid=386516", "title": "Margherita Beloch", "text": ""}
{"id": "386517", "revid": "916580", "url": "https://it.wikipedia.org/wiki?curid=386517", "title": "Marah fabacea", "text": "Marah fabacea \u00e8 una pianta della famiglia delle Cucurbitacee diffusa in Nevada e California."}
{"id": "386520", "revid": "287204", "url": "https://it.wikipedia.org/wiki?curid=386520", "title": "Carl Anderson", "text": ""}
{"id": "386521", "revid": "46291", "url": "https://it.wikipedia.org/wiki?curid=386521", "title": "Fritillaria meleagris", "text": "Fritillaria meleagris L., 1758 \u00e8 una pianta perenne monocotiledone appartenente alla famiglia delle Liliacee."}
{"id": "386522", "revid": "486946", "url": "https://it.wikipedia.org/wiki?curid=386522", "title": "Nikolayev", "text": ""}
{"id": "386523", "revid": "125976351", "url": "https://it.wikipedia.org/wiki?curid=386523", "title": "Fritillaria imperialis", "text": "La meleagride imperiale (Fritillaria imperialis ) \u00e8 una pianta perenne monocotiledone appartenente alla famiglia delle Liliacee.\nDescrizione.\nSi tratta di una pianta bulbosa i cui fiori, pendenti, sono sormontati da brattee che suggeriscono l'impressione di una corona imperiale. Ne sono note alcune variet\u00e0 principalmente in giallo e arancione.\nDistribuzione e habitat.\nLa specie \u00e8 nativa di Turchia, Iran, Iraq, Afghanistan, Pakistan e Himalaya occidentale.\nUsi.\nNell'emisfero di origine \u00e8 usata come pianta da giardino, se ne pianta il bulbo in autunno e questo fiorisce in primavera, in concomitanza con diverse altre bulbose che la fritillaria pu\u00f2 sormontare abbondantemente in altezza.\nPer le composizioni floreali cui contribuisce in maniera sostanziale, la pianta \u00e8 stata ritratta in una lunga tradizione di pittura fiamminga e olandese.\nAll'odore tipico emanato da tutte le parti della pianta (velenosa) si attribuisce la propriet\u00e0 di un repellente di roditori."}
{"id": "386524", "revid": "1005847", "url": "https://it.wikipedia.org/wiki?curid=386524", "title": "Silvio Spaventa", "text": "Fu senatore del Regno d'Italia dalla XVI legislatura.\nBiografia.\nFratello minore del filosofo Bertrando, Silvio Spaventa nacque da un'agiata famiglia abruzzese: i suoi genitori furono Eustachio Spaventa e Maria Anna Croce, prozia del filosofo Benedetto Croce, il quale fu affidato alla sua tutela dopo la morte dei genitori nel terremoto di Casamicciola del 1883.\nRicevette la prima educazione a casa e, nel 1836, venne inviato a proseguire gli studi nel Seminario di Chieti, dove gi\u00e0 studiava il fratello; complet\u00f2 gli studi nel seminario di Montecassino dove, nel 1838, Bertrando aveva ottenuto l'incarico di docente di matematica e retorica. Qui strinse amicizia con il filosofo Antonio Tari.\nNel 1843 si trasfer\u00ec a Napoli, dove lavor\u00f2 come precettore dei figli del magistrato Benedetto Croce, fratello di sua madre e nonno dell'omonimo filosofo.\nQui entr\u00f2 in contatto con il pensiero liberale ed hegeliano. Venne, per\u00f2, ben presto costretto ad abbandonare la citt\u00e0 per il suo orientamento politico: soggiorn\u00f2 in Toscana, dove strinse forti legami con la classe politica moderata locale. Torn\u00f2 a Napoli nel febbraio del 1848, dopo la concessione della Costituzione, e fond\u00f2 il quotidiano \"Il Nazionale\", il cui primo numero usc\u00ec il 1\u00ba marzo 1848: il giornale divenne presto punto di riferimento della borghesia liberale, ma venne apprezzato anche dagli ambienti pi\u00f9 conservatori e filoborbonici.\nVenne anche eletto deputato , insistendo per la partecipazione delle truppe del Regno delle Due Sicilie alla guerra che fu poi chiamata Prima guerra d'Indipendenza.\nMonarchico, Silvio Spaventa individuava nella monarchia la forza strategicamente pi\u00f9 adatta ad unificare i popoli ed a tal proposito prendeva ad esempio, hegelianamente, l'opera de Re di Prussia, il quale aveva \"pronunziato la grande parola del fato germanico: la Germania \u00e8 una\"; teoria che lo spinse ad appoggiare la monarchia sabauda ed il Regno di Sardegna nell'opera di unificazione italiana.\nL'esilio.\nDopo che Ferdinando II di Borbone il 15 maggio 1848 revoca la Costituzione che aveva concesso poco tempo prima, e bombarda zone di Napoli dove erano i ribelli alla sua Casata, Silvio Spaventa, accusato di aver sostenuto la resistenza del generale Guglielmo Pepe, venne arrestato (19 marzo 1849) e rinchiuso nel carcere di \"San Francesco\".Riconosciuto colpevole di cospirazione contro la sicurezza interna dello Stato e sedizione, venne condannato a morte per impiccagione (8 ottobre 1852), ma ebbe poi la pena commutata in ergastolo ; rimase nel carcere di \"Santo Stefano\" per sei anni, durante i quali si dedic\u00f2 agli studi politici e filosofici; l'11 gennaio 1859 la pena venne nuovamente commutata in esilio perpetuo. Il piroscafo \"Stewart\", che doveva condurlo insieme ad altri 68 condannati politici in America, in seguito all'ammutinamento organizzato dal figlio di Luigi Settembrini (Raffaele Settembrini) ufficiale della marina mercantile britannica, lo condusse in Irlanda (6 marzo 1859) presso Queenstown, nella Baia di Cork; da qui raggiunse Londra e quindi Torino, dove entr\u00f2 in contatto con Cavour divenendo uno dei fedeli seguaci e uno dei principali fautori della sua politica.\nL'attivit\u00e0 politica dopo l'Unit\u00e0 d'Italia.\nVenne inviato nuovamente a Napoli da Cavour e dai Savoia nel luglio 1860 per preparare all'annessione di quei territori meridionali a quello che poi sarebbe divenuto Regno d'Italia: si adoper\u00f2, senza successo, perch\u00e9 questa avvenisse il prima possibile, senza attendere l'arrivo a Napoli di Garibaldi, il quale poi, assunto il titolo di Dittatore, lo espulse (il 25 settembre 1860). Torn\u00f2 a Napoli ad ottobre, assumendo la carica di ministro di Polizia nel governo luogotenenziale (dal novembre 1860 al luglio 1861), fronteggiando energicamente la difficile situazione napoletana (fino a subire un clamoroso attentato, cui riusc\u00ec a sfuggire), anche con l'aiuto del corregionale barone Rodrigo Nolli. Rest\u00f2 in carica anche sotto i luogotenenti Luigi Carlo Farini, Eugenio Emanuele di Savoia-Villafranca e Gustavo Ponza di San Martino.\nSi dimise per forti contrasti avuti con il luogotenente Cialdini e a seguito dell'omicidio del commissario di polizia Ferdinando Mele nel luglio 1861. Sedette nella Camera dei deputati ininterrottamente dal 1861 al 1889, tra le file della \"Destra storica\". Venne nominato Sottosegretario all'Interno nei governi Farini e Minghetti (dal dicembre 1862 al settembre 1864) divenendo il principale ispiratore della politica di sicurezza interna dello Stato: organizz\u00f2 la repressione del brigantaggio meridionale e delle manifestazioni torinesi del 1864 provocate dalla Convenzione di settembre che prevedeva anche lo spostamento della capitale a Firenze.\nFu ministro dei lavori pubblici nel secondo governo Minghetti (dal luglio 1873 al marzo 1876): in tal veste, fu l'autore del progetto di legge che prevedeva la nazionalizzazione della rete ferroviaria, la quale alien\u00f2 al suo governo il sostegno dei deputati toscani e caus\u00f2 la caduta del governo e la fine della Destra storica, nel marzo 1876.\nNominato Senatore del Regno nel 1889, per interessamento di Francesco Crispi divenne anche presidente della IV sezione del Consiglio di Stato.\nMor\u00ec a Roma nella notte tra il 20 e il 21 giugno 1893. Ebbe funerali di Stato e la sua salma \u00e8 sepolta nel cimitero del Verano.\nOggi gli sono dedicati due monumenti importanti, uno a Roma, l'altro, modellato su quello romano, nel paese natio di Bomba, in piazza Matteotti.\nIl pensiero e l'opera.\nInfluenzato dalla concezione hegeliana dello Stato, Spaventa fu uno dei pi\u00f9 originali teorici del liberalismo nell'Italia dell'Ottocento; in polemica col trasformismo di Agostino Depretis, propugn\u00f2 un bipartitismo di tipo inglese.\nNella sua dottrina costituzionale, fu sostenitore di uno Stato forte ma non autoritario e sostenne tenacemente la rigorosa separazione della sfera politica da quella amministrativa: la sua opera, sul punto, si svilupp\u00f2 lungo un ventennio ed alla fine ebbe successo, plasmando la giustizia amministrativa italiana per tutto il secolo successivo.\nNel 1868 era stato nominato componente del Consiglio di Stato, allora organo dotato ancora delle sole funzioni consultive. Ma Spaventa, dalla trattazione parlamentare della questione ferroviaria, si venne convincendo che \"lo Stato (...) \u00e8 la coscienza direttiva, per cui una nazione sa di essere guidata nelle sue vie, la societ\u00e0 si sente sicura nelle sue istituzioni, i cittadini si veggono tutelati negli averi e nelle persone\": inizi\u00f2 quindi a propugnare un nuovo equilibrio tra autorit\u00e0 e libert\u00e0, mediante la creazione di un nuovo strumento giurisdizionale di tutela.\nViene ricordato ancor oggi il suo famoso discorso di Bergamo sulla \"giustizia nell'amministrazione\" del 6 maggio 1880, a seguito del quale matur\u00f2 la scelta di conferire alla Quarta sezione funzioni giurisdizionali. Nel 1890, salutando \"il completamento della difesa del cittadino nella giurisdizione di diritto pubblico nel suo discorso di inaugurazione solenne della IV Sezione che era stato chiamato a presiedere\", Spaventa pronunci\u00f2 le seguenti parole:"}
{"id": "386525", "revid": "363629", "url": "https://it.wikipedia.org/wiki?curid=386525", "title": "Test immunoenzimatico", "text": "I test immunoenzimatici sono test che servono a rilevare l'eventuale presenza di anticorpi o di antigeni in un campione, tipicamente nel sangue. Ci\u00f2 permette per esempio di accertare un'avvenuta infezione.\nDescrizione.\nPer individuare un particolare anticorpo si utilizza l'antigene, contro cui \u00e8 diretto tale anticorpo, il quale andr\u00e0 a legarsi con quest'ultimo, se presente. Oppure, in modo speculare, \u00e8 possibile utilizzare un particolare anticorpo per rivelare l'antigene incognito. Questa intercambiabilit\u00e0 di antigeni e anticorpi come legandi e come rivelatori spiega l'enorme versatilit\u00e0 delle tecniche immunoenzimatiche.&lt;br&gt;\nLa presenza del complesso antigene-anticorpo cos\u00ec formatosi, reso visibile con particolari procedure, \u00e8 indice della presenza dell'anticorpo, o dell'antigene, cercato.&lt;br&gt;\nCaratteristica peculiare dei test immunoenzimatici (accomunati dalla generica sigla EIA: Enzyme Immuno Assay) \u00e8 quella di sfruttare in modo accoppiato una reazione immunologica (legame antigene-anticorpo) per legare selettivamente la molecola ricercata, e una reazione enzimatica per produrre un segnale colorato facilmente misurabile a occhio o in modo quantitativo con appositi fotometri. La componente immunologica del test ne assicura la specificit\u00e0 mentre la componente enzimatica ne assicura la sensibilit\u00e0 analitica. \nSuccessivamente, tenendo fermo il concetto generale di usare una reazione antigene-anticorpo, altre tecnologie analitiche hanno sostituito la rivelazione enzimatica, ottenendone vantaggi di sensibilit\u00e0, linearit\u00e0 o praticabilit\u00e0. Tali tecnologie (cumulativamente dette \"immunometriche\") possono usare ad esempio segnali radioattivi o fluorescenti, in test che si chiamano rispettivamente RIA (Radio Immuno Assays) o FIA (Fluoro Immuno Assays). \nL'elemento chiave per lo sviluppo dei test immunoenzimatici \u00e8 stata la capacit\u00e0 tecnologica, diffusasi a partire dal decennio 1970-1980, di legare una molecola di anticorpo con una molecola di enzima, mediante stabili legami covalenti, in modo tale che nella nuova molecola di sintesi (\"il coniugato\") sia l'anticorpo sia l'enzima mantenessero le proprie specifiche funzioni. \nIn un tipico sistema immunoenzimatico, schematicamente, si incontrano sempre i seguenti componenti: 1) il legando, che \u00e8 la molecola da cercare; 2) il coniugato, che \u00e8 l'anticorpo legato all'enzima rivelatore; 3) il substrato cromogeno, ossia una molecola incolore che viene attaccata dall'enzima e scissa in due prodotti, uno dei quali visibilmente colorato.\nTenendo fermo il concetto chiave della coniugazione in una nuova molecola di funzioni immunologiche ed enzimatiche, i test sono poi stati implementati in numerose varianti tecniche, caratterizzati da varie sigle, tutte volte a risolvere in modo pi\u00f9 o meno brillante il principale problema analitico posto da questa tecnologia, che \u00e8 quello -dopo aver incubato il reagente immunoenzimatico con l'analita incognito- di distinguere l'anticorpo rimasto libero dall'anticorpo che invece si \u00e8 legato alla molecola cercata, segnalandone la presenza. \nNella pratica per distinguere l'anticorpo libero da legato sono in uso due distinti approcci, detti \"analisi in fase eterogenea\" e \"analisi in fase omogenea\". \nNei test in fase eterogenea avviene la rimozione fisica della componente non legata, mediante procedure di lavaggio o di centrifugazione. Queste procedure richiedono quindi passaggi aggiuntivi, da eseguirsi a mano o con analizzatori dedicati allo specifico scopo. \nNei test in fase omogenea la componente libera e quella legata restano in soluzione entro la stessa cuvetta di incubazione, ma vengono distinti in base a specifiche differenze di comportamento introdotte dall'avvenuto legame. Ad esempio nella tecnologia EMIT, impiegata negli anni '80 per dosaggio di farmaci, dopo il legame l'enzima si inattiva e non genera pi\u00f9 segnale. Le tecnologie in fase omogenea per un verso sono pi\u00f9 raffinate e costose, dall'altro consentono di usare la comune strumentazione automatica fotometrica di chimica clinica.\nEsempi di test immunoenzimatici sono:"}
{"id": "386527", "revid": "6923", "url": "https://it.wikipedia.org/wiki?curid=386527", "title": "Calendario berbero", "text": "Per calendario berbero si intende il calendario agrario tradizionalmente in uso nelle regioni del Maghreb. Questo calendario \u00e8 noto in arabo anche con l'epiteto di \ufed3\ufefc\ufea3\ufef2, \"fell\u0101\u1e25\u012b\" (\"contadino\") o \ufecb\ufea0\ufee4\ufef2, \"cajam\u012b\" (\"non arabo\"). Esso viene impiegato per regolare i lavori agricoli stagionali, al posto del calendario islamico che, essendo di tipo lunare senza alcun legame coi cicli delle stagioni dell'anno, \u00e8 utile per calcolare le festivit\u00e0 religiose ma si presta male ad un uso in agricoltura.\nI calendari pi\u00f9 antichi.\nSulla divisione del tempo presso i berberi dell'antichit\u00e0 ben poco \u00e8 dato di sapere. Alcuni elementi di un calendario preislamico e quasi certamente anche preromano emergono da alcuni scritti medievali studiati da N. van den Boogert. Alcune coincidenze con il calendario tradizionale dei Tuareg fanno pensare che effettivamente nell'antichit\u00e0 esistesse, con una certa diffusione, un computo del tempo \"berbero\", organizzato su basi autoctone (van den Boogert 2002: 143-144, 148-149).\nNon disponendo di elementi sufficienti a ricostruire integralmente questo calendario originario, si possono solo rilevare alcune caratteristiche interessanti, per esempio il fatto che parecchi nomi di mesi compaiono a coppie (nel mondo tuareg anche a gruppi di tre), il che fa pensare a una divisione del tempo diversa da quella odierna in mesi di circa 30 giorni (van den Boogert 2002: 141-146).\nQualche ulteriore informazione, difficile per\u00f2 da precisare e da mettere in relazione con la situazione del resto del Nordafrica, si pu\u00f2 ricavare da quanto si sa del computo del tempo presso i Guanci delle Isole Canarie. Secondo un manoscritto del XVII secolo di Tom\u00e1s Mar\u00edn de Cubas, essi\nLo stesso manoscritto rileva (in modo poco chiaro) che di questi eventi calendariali venivano fatte registrazioni grafico-pittoriche (\"tara\") su diversi supporti, e su questa base alcuni studiosi moderni hanno voluto ritrovare descrizioni di eventi astronomici legati ai cicli annuali in una serie di pitture geometriche trovate in alcune caverne dell'isola di Gran Canaria, ma i risultati di questi studi sono per ora altamente ipotetici.\nSi possiede anche il nome di un solo mese nella lingua autoctona, tramandato come \"Be\u00f1esmet\" o \"Begnesmet\". Sembra fosse il secondo mese dell'anno, corrispondente al mese di agosto. Tale nome, qualora fosse composto da qualcosa come *\"wen\" \"quello di\" + \"(e)smet\" (o \"(e)zmet\"?), potrebbe trovare, nella lista dei mesi berberi medievali, una corrispondenza con il nono e il decimo, mese, \"awzimet\" (propriamente \"aw\" \"figlio di\" + \"zimet\" \"gazzella\"). Ma i dati sono troppo scarsi per poter approfondire questa ipotesi.\nIl calendario attuale (giuliano).\nIl calendario agricolo berbero ancor oggi in uso deriva quasi certamente dal calendario giuliano, introdotto nell'Africa romana all'epoca della dominazione di Roma, come dimostrano diverse circostanze:\nNonostante ci\u00f2, J. Servier ha espresso riserve sul fatto che questo calendario rappresenti un prolungamento senza soluzione di continuit\u00e0 del calendario giuliano di epoca latina, e ha ipotizzato, senza prove, che esso provenisse da un calendario copto portato in Nordafrica dagli Arabi. Si tratta per\u00f2 di un'ipotesi senza fondamento. A parte il fatto che la struttura del calendario copto \u00e8 estremamente diversa da quella del calendario berbero, le premesse da cui egli \u00e8 partito (non si sarebbero mantenute tracce delle antiche denominazioni delle \"calende\", \"idi\" e \"none\" del calendario romano) sono erronee: infatti, El Qabisi, un giureconsulto islamico di Qayrawan dell'XI secolo, condannava l'usanza di festeggiare nelle ricorrenze dei \"pagani\", e citava, tra gli usi tradizionali del Nordafrica, quello di celebrare le \"Calende\" di gennaio (\"Qalandas\" nel testo) (Idris 1954).\nI mesi.\n\"Tab. 2\" - I nomi dei mesi in varie zone del Maghreb (in vari dialetti berberi e arabi)\nLe \"Porte dell'Anno\".\nAl di l\u00e0 dei singoli mesi, all'interno del calendario agricolo tradizionale si trovano ulteriori ripartizioni, per \"stagioni\" o per \"periodi forti\", contrassegnati da particolari ricorrenze e celebrazioni. Per i momenti cardine dell'anno J. Servier utilizza il nome suggestivo di \"Porte dell'anno\" (cabilo \"tibbura useggwas\", singolare \"tabburt useggwas\"), anche se questo termine sembra di norma usato, al singolare o al plurale, per indicare in particolare il periodo del solstizio d'inverno e l'inizio dell'anno \"agricolo\".\nDelle quattro stagioni non tutte hanno conservato una denominazione berbera: i nomi della primavera e dell'estate sono usati quasi dovunque, pi\u00f9 raramente l'inverno e, tra i berberi del nord, solo nel Gebel Nefusa, in Libia, permane anche il nome berbero dell'autunno.\nUn elemento interessante \u00e8 la contrapposizione esistente tra due periodi di 40 giorni ciascuno, quello considerato di maggiore freddo nell'inverno (\"Le notti\", \"llyali\") e quello di maggior calore in estate (\"La canicola\", \"ssmaym\", \"awussu\").\nLlyali.\nIl periodo di maggior freddo \u00e8 costituito da 20 \"notti bianche\" (berbero \"lyali timellalin\", arabo \"al-lyali al-bi\u1e0d\"), dal 12 al 31 \"dujamber\" (25 dicembre - 13 gennaio gregoriano), e 20 \"notti nere\" (berbero \"lyali tiberkanin\", arabo \"al-lyali al-sud\"), con inizio il primo giorno di \"yennayer\", corrispondente al 14 gennaio gregoriano, e fino al 20 dello stesso mese. In alcune regioni, il periodo di venti giorni precedenti l'inizio di \"yennayer\" era caratterizzato da un digiuno (rispettato soprattutto dalle donne anziane).\nYennayer.\nIl primo giorno dell'anno viene celebrato in modi diversi nelle diverse regioni del Maghreb. Perlopi\u00f9 \u00e8 tradizionale un pasto con cibi particolari, diversi da regione a regione (per esempio un cuscus alle sette verdure), ma in molte regioni \u00e8 anche previsto il sacrificio di un animale (di solito un pollo).\nUn tratto caratteristico di questa festivit\u00e0, che spesso si confonde con quella islamica dell\"ashura\" (vedasi pi\u00f9 avanti), \u00e8 la presenza, in molte regioni, di invocazioni rituali con formule tipo \"bennayu\", \"babiyyanu\", \"bu-ini\", ecc., tutte espressioni che, secondo molti studiosi, potrebbero rappresentare la corruzione di antichi auguri di \"bonus annus\"/\"bonum annum\".\nUn aspetto curioso delle celebrazioni di Yennayer riguarda la data del capodanno. Bench\u00e9 la data di questa ricorrenza fosse un tempo dovunque il 14 gennaio, per un probabile errore introdotto da alcune associazioni culturali berbere molto attive nel restaurare usanze in via di sparizione, oggi in gran parte dell'Algeria \u00e8 opinione comune che la data del \"capodanno berbero\" vada considerata il 12 e non il 14 gennaio. In precedenza la celebrazione in corrispondenza del 12, due giorni prima di quella tradizionale, era stata esplicitamente segnalata nella citt\u00e0 di Orano.\nL\u1e25usum/imbarken.\nPrima che finisca del tutto il freddo e cominci in pieno la primavera, vi \u00e8 un periodo dell'anno molto temuto, di dieci giorni a cavallo tra i mesi di \"furar\" e \"mars\" (gli ultimi 5 di \"furar\" e i primi 5 di \"mars\"). \u00c8 un periodo caratterizzato da forti venti e in cui l'uomo dovrebbe cessare molte attivit\u00e0 (agricole e artigianali), non dovrebbe sposarsi n\u00e9 uscire la notte, e in generale dovrebbe lasciare campo libero a delle potenze misteriose, che in quel periodo sono particolarmente attive e celebrano i propri matrimoni (queste creature a Gerba vengono chiamate, per tab\u00f9 linguistico, \"imbarken\", cio\u00e8 \"i benedetti\" e danno il nome a tutto questo periodo).\nSsmaym/Awussu.\nCome il freddo intenso dell'inverno, anche la canicola dura 40 giorni, dal 12 \"yulyuz\" (equivalente al 25 luglio) al 20 \"shutanbir\" (equivalente al 2 settembre). Il momento centrale del periodo \u00e8 il primo di \"ghusht\" (\"agosto\") (anche il nome di \"awussu\", diffuso in Tunisia e Libia, sembra risalire al latino \"augustus\") In questa data vengono compiuti particolari riti, di evidente tradizione preislamica ma anche precristiana. Si tratta in particolare di fal\u00f2 estivi (che peraltro in molte localit\u00e0 si svolgono intorno al solstizio d'estate: un'usanza gi\u00e0 condannata come pagana da sant'Agostino), oppure di riti d'acqua, come quelli, diffusi nelle localit\u00e0 costiere della Tunisia e della Tripolitania che prevedono, per tre notti, di tuffarsi nelle onde del mare allo scopo di preservare la salute. In queste cerimonie sono solite entrare in acqua famiglie intere, portando con s\u00e9 anche animali domestici. Anche se il rito \u00e8 stato rivisitato in chiave islamica (quelle notti l'acqua del pozzo di Zemzem, a La Mecca, traboccherebbe, e nel mare vi sarebbero delle benefiche ondate di acqua dolce), molti chiamano questa festa \"le notti dell'errore\". Era infatti usanza che, per procurare fertilit\u00e0 e abbondanza, uomini e donne si accoppiassero tra i flutti.\nInterferenze col calendario islamico.\nA seguito dei contatti protratti per secoli con la cultura arabo-islamica, le manifestazioni che erano legate al calendario giuliano si sono a volte integrate nel calendario islamico, portando alla soppressione di alcune festivit\u00e0 tradizionali od alla creazione di doppioni.\nL'esempio pi\u00f9 evidente \u00e8 quello delle feste del nuovo anno, che in molti casi sono state trasferite al primo mese islamico, vale a dire \"mu\u1e25arram\", e pi\u00f9 precisamente alla festivit\u00e0 di \"cashura\", il 10 di quel mese. Una festivit\u00e0 che nel mondo islamico ha un importante significato (luttuoso) nel mondo sciita, ma \u00e8 praticamente ignorata nel mondo sunnita. Molti studi hanno messo in luce i rapporti tra il festeggiamento gioioso di questa festa in ambito nordafricano e antichi festeggiamenti del capodanno.\n\"Tab. 3\" - Corrispondenze tra i nomi arabi e berberi dei mesi islamici\nIl calendario tuareg.\nAnche i Tuareg condividono molti elementi con i berberi del nord per quanto riguarda la divisione del tempo dell'anno. Anch'essi fanno riferimento a due cicli diversi, uno solare affine al calendario giuliano e uno basato sulla luna e di uso religioso.\nLe differenze climatiche, biologiche e socio-culturali del deserto rispetto ai territori pi\u00f9 temperati fanno s\u00ec che vi siano comunque delle differenze soprattutto nella divisione delle stagioni.\nIl computo degli anni.\nIl calendario berbero tradizionale non era legato ad un'era rispetto alla quale si contassero gli anni. L\u00e0 dove si conservano modi tradizionali di calcolare gli anni (la civilt\u00e0 tuareg), gli anni non vengono espressi con dei numeri ma hanno ciascuno un nome che lo caratterizza, a partire da particolari avvenimenti verificatisi in esso, come la morte di qualche personaggio importante, una battaglia sanguinosa o decisiva, ecc., ma anche eventi naturali: abbondanza di pascoli in una determinata regione, carestie, pestilenze o invasioni di cavallette.\nIn qualche caso, gli storici hanno tramandato la memoria di alcuni anni dotati di un \"nome\" nei secoli passati in altre parti del Nordafrica. Per esempio, Abu Zakariyya' al-Warglani nella sua \"Cronaca\" ricorda che il 449 dell'egira (1057-1058) fu noto, nel mondo ibadita come \"anno della visita\" per via di una nutrita ambasceria fatta quell'anno da Tripolitani alla comunit\u00e0 di Ouargla; analogamente, nell'anno 461 (1068-1069) \"mor\u00ec Khalifa ibn Z\u00e2ra e fu abbondante la pianta primaverile detta \"\u00eej\u00e2l\".\nA partire dagli anni Ottanta, per\u00f2, in seguito a un'iniziativa di Ammar Neggadi, un berbero dell'Aur\u00e8s che aveva fatto parte dell'Acad\u00e9mie Berb\u00e8re di Parigi e aveva poi fondato \"Tediut n'Aghrif Amazigh\" (Unione del Popolo Amazigh -UPA-), si \u00e8 diffuso nel mondo associativo berbero l'uso di calcolare gli anni partendo dal 950 a.C., data approssimativa di ascesa al potere del primo faraone libico in Egitto: la cosiddetta \"Era Sheshonq\" (per cui, ad esempio, l'anno 2007 del calendario gregoriano corrisponde all'anno 2957 del calendario berbero). Col passare del tempo questa che poteva sembrare un'innovazione eccentrica \u00e8 stata adottata con convinzione da molti militanti della cultura berbera e fa oramai parte del patrimonio identitario di questo popolo, integrata nell'insieme di usanze tradizionali relative al calendario nordafricano.\nNeologismi e false tradizioni.\nUn aspetto interessante dal punto di vista antropologico, per quello che riguarda la nascita delle tradizioni, \u00e8 il fiorire di innovazioni volte a \"restaurare\" pretese tradizioni andate perdute. \u00c8 un fenomeno comprensibile, nel contesto di riscoperta di una identit\u00e0 a lungo negata e occultata, con l'ansia di reimpossessarsi di un patrimonio perduto o in via di sparizione. In particolare \u00e8 nell'ambito del calendario, sentito come particolarmente importante (ad esso \u00e8 connesso il controllo del tempo), che si registrano numerose creazioni, che a volte guadagnano consensi e finiscono per essere adottate come autentico patrimonio tradizionale.\nI nomi dei mesi.\nDal momento che non si conoscono i nomi dei mesi di epoca preromana (i nomi riportati nella tabella 1 sono noti solo agli studiosi), alcuni hanno cercato di ricostruire nomi \"autenticamente berberi\" dei vari mesi dell'anno. Partendo dal mese pi\u00f9 conosciuto, il primo (\"yennayer\"), vi \u00e8 chi, ignorando l'evidenza dell'origine latina del nome, ha immaginato che esso fosse parola berbera composta da \"yan\" (il numerale \"uno\" in vari dialetti berberi) + \"(a)yur\", \"luna/mese\", e su questa base ha ricostruito tutta la serie dei nomi di mesi: 1. \"yenyur\" o \"yennayur\", 2. \"sinyur\", 3. \"krayur\", 4. \"kuzyur\", 5. \"semyur\", 6. \"sedyur\", 7. \"sayur\", 8. \"tamyur\", 9. \"tzayur\" 10. \"mrayur\", 11. \"yamrayur\" 12. \"megyur\".\nI giorni della settimana.\nAnche per i giorni della settimana si ignorano antichi nomi autoctoni, e si \u00e8 cercato di \"rimediare\" con creazioni nuove. Attualmente ne sono in circolazione due serie. La prima e pi\u00f9 diffusa (anche se di origine oscura) risale probabilmente agli ambienti dell'Acad\u00e9mie Berb\u00e8re di Parigi (fine anni '60), mentre la seconda serie non fa che ripetere con i giorni della settimana il procedimento impiegato per i mesi, con la creazione di un suffisso \"-as\" (\"giorno\") invece di \"-yur\". Da notarsi che la prima serie, che inizia col luned\u00ec e fa riferimento alle denominazioni \"europee\", non si presta ad equivoci, mentre la seconda, che fa riferimento a un ordine numerico dei giorni (iniziando anch'esso dal luned\u00ec), si presta a interferenze con il sistema vigente in arabo, che ha per\u00f2 come primo giorno la domenica, col risultato che a volte i nomi vengono impiegati per designare giorni diversi. Nella sostanziale \"anarchia\" in fatto di denominazione dei giorni della settimana, non mancano altri ordini (e altre denominazioni), per esempio a partire dal sabato.\nGiorni e nomi di persona.\nSpesso, i calendari e gli almanacchi pubblicati da militanti e associazioni culturali berbere contengono, a imitazione dei calendari occidentali, l'associazione di un nome proprio di persona ad ogni giorno dell'anno. Questo risponde anche all'esigenza di riappropriarsi dei prenomi tradizionali, che le misure di arabizzazione in Algeria e Marocco tendono a sostituire con un'onomastica rigidamente araba. Anche in questo campo, emozionalmente molto sentito, non \u00e8 raro trovare liste di nomi improvvisate con nomi raccolti alla rinfusa, esito di letture casuali e a volte anche di vere e proprie sviste o refusi tipografici."}
{"id": "386528", "revid": "2213195", "url": "https://it.wikipedia.org/wiki?curid=386528", "title": "Dardo (combattimento fanteria)", "text": "Il Dardo \u00e8 un Veicolo da combattimento della fanteria, prodotto in Italia, realizzato da un consorzio tra IVECO e OTO Melara, azienda centenaria specializzata nella costruzione di armamenti di ogni genere (prevalentemente terrestri), il Dardo ha sostituito gli obsoleti M113 in dotazione all'Esercito, e le versioni da esso derivate (portamortaio M106 e posto comando M577).\nEsso rappresenta il modello base di una nuova famiglia di A.F.V. in corso di sviluppo e che comprender\u00e0 la versione portamortaio, la versione carro comando e la versione portaferiti. Esso \u00e8 designato anche con la sigla VCC-80.\nIl mezzo, del peso in ordine di combattimento intorno alle 24 tonnellate, pu\u00f2 trasportare una squadra di sei fanti oltre ai tre uomini di equipaggio. E, dotato di torretta Oto Melara Hit Fist, dotata di un cannone OERLIKON KBA da 25/137 mm con mitragliatrice coassiale MG 42/59.\nDescrizione.\nArmamento.\nIl Dardo \u00e8 equipaggiato con un cannone da 25/80mm OERLIKON KBA, il cui rateo di fuoco \u00e8 di 600 colpi al minuto, con 200 colpi presenti nella torretta e pronti al fuoco. Una mitragliatrice MG 42/59 calibro 7.62mm NATO \u00e8 coassiale al cannoncino, un'altra pu\u00f2 essere montata sul cielo della torretta, azionata dal capocarro. Tre iposcopi (due laterali ed uno posteriore) permettono alla squadra trasportata di visionare l'esterno del mezzo senza esporsi; infine \u00e8 presente un cannone da 60 mm che pu\u00f2 essere equipaggiato sostituendo la OERLIKON KBA.\nIl controllo del fuoco \u00e8 permesso dal Galileo Avionica Hitfist il quale \u00e8 in grado di identificare la distanza del bersaglio e la sua velocit\u00e0. Il comandante \u00e8 dotato di sei punti panoramici, che gli permettono una visuale di 360\u00b0 sul campo di battaglia. \u00c8 prevista una camera termica e un telemetro laser per il mitragliere. Il comandante \u00e8 dotato di un monitor che gli permette di acquisire la visione assistita notturna derivata dal cannoniere.\nNella versione anticarro, dotata di un sistema di sorveglianza ed acquisizione obiettivi notevolmente migliorato, due missili TOW anticarro sono installati su entrambe le parti della torretta in contenitori/lanciatori blindati e possiedono un raggio di max 5\u00a0km.\nProtezione.\nLo scafo del Dardo \u00e8 costruito in lega di alluminio saldato con l'aggiunta di corazze d'acciaio per una maggiore protezione. Inoltre l'arco frontale del veicolo protegge il Dardo dai proiettili APDS da 25mm. La corazza laterale protegge da i proiettili API da 14,5mm. Quattro lanciagranate fumogene da 80 millimetri, sono installati su entrambi i lati della torretta, per un totale di otto.\nPropulsione.\nIl Dardo \u00e8 propulso da un motore sovralimentato diesel Iveco V6 turbo-compresso da 520\u00a0hp (382.2\u00a0kW). Questo possiede una trasmissione automatica ZF prodotta su licenza da Iveco Fiat. Il sistema di trasmissione ha 4 marce avanti e 2 marce indietro, e possiede il sistema di sterzo e il freno idraulici.\nLa sospensione \u00e8 costituita da una barra di torsione, paraurti e un ammortizzatore idraulico su ogni braccio della sospensione. Freni a disco controllati da un rallentatore di trasmissione forniscono la frenata.\nQuesto permette al Dardo di raggiungere velocit\u00e0 superiori ai 70\u00a0km / h, di avanzare su pendenze di oltre il 60%, una autonomia di 600\u00a0km e il guado delle acque \u00e8 possibile fino ad una profondit\u00e0 di 1,5 m.\nFuture varianti.\nI Dardo correntemente operativi nell'esercito italiano sono equipaggiati con la torretta \"Hitfist\". Il telaio \u00e8 destinato ad essere il modello base di una famiglia di veicoli, che potranno includere una porta mortaio 120\u00a0mm, una posto comando (C3I) o una versione ambulanza.\nStoria Operativa.\nAlcuni Dardo furono impiegati nel 2004 per prendere parte al contributo italiano all'operazione \"Iraqi Freedom\". Inoltre sono stati mandati 10 Dardo nella Guerra in Afghanistan per rinforzare il contingente italiano. Alcuni mezzi sono operativi con il contingente italiano UNIFIL in Libano."}
{"id": "386529", "revid": "125016972", "url": "https://it.wikipedia.org/wiki?curid=386529", "title": "Leopard 1", "text": "Il Leopard 1 \u00e8 un carro armato da combattimento progettato e prodotto dalla Porsche nella Germania Ovest a partire dalla met\u00e0 degli anni '60.\nDurante la Guerra Fredda il \"Leopard 1\" fu il principale carro da combattimento della Bundeswehr e di molte altre forze armate dell'Europa occidentale.\nSviluppo.\nAlla met\u00e0 degli anni cinquanta la Francia e la Germania volevano realizzare un nuovo carro da combattimento che prendesse il posto dei mezzi statunitensi in servizio, rivelatisi non del tutto soddisfacenti, dovendo fronteggiare le enormi masse di mezzi corazzati del Patto di Varsavia. Il programma congiunto fra i due paesi non and\u00f2 in porto e la Germania prosegu\u00ec per proprio conto. In particolare due proposte giunsero a confronto. Quella del cosiddetto Gruppo A (Porsche, Jung, Luther &amp; Jordan e MaK) e quella del Gruppo B (Ingenieuburo, Warneke, Rheinstahl Hanomag ed Henschel). I primi prototipi furono pronti nel 1960 e, dopo le prime prove, nel 1962 fu piazzato un ordine per 26 esemplari di preserie del Gruppo A, risultato vincitore. Intanto venivano apposte continue modifiche, tra l'altro comprendenti l'adozione del pezzo britannico Royal Ordnance L7 da 105/51\u00a0mm. Nel 1963 la Germania si separ\u00f2 dal programma con la Francia. Nel 1963 la Krauss-Maffei fu nominata responsabile principale del programma mentre venivano definiti anche i veicoli ausiliari. I primi esemplari giunsero all'Esercito tedesco nel 1965 e la produzione and\u00f2 avanti fino al 1979, per essere ripresa nel 1981, per le commesse turche e greche.\nDescrizione.\nIl Leopard 1 \u00e8 un carro da combattimento dalle linee classiche ma molto ben studiato. Scafo e torretta sono realizzate in acciaio saldato. La torretta \u00e8 triposto, con il pilota posto nello scafo in posizione a destra. Il capocarro dispone di 8 periscopi panoramici oltre a un periscopio TRP-2A a ingrandimento variabile, che pu\u00f2 essere reso coassiale al pezzo da 105\u00a0mm. Il suo portello pu\u00f2 vedere il montaggio di una mitragliatrice da 7,62\u00a0mm. Il puntatore dispone di un telemetro ottico a coincidenza TEM-2A, con ingrandimento variabile oltre a un periscopio TZF-1A coassiale al cannone. Sopra di questo si trova il grande proiettore a luce bianca e infrarossa, dalle tipiche linee scatolari, che pu\u00f2 essere anche smontato. Sul lato sinistro della torretta si trova un piccolo portello per far entrare i proiettili in torretta, fino a 13, mentre altri 44 trovano posto nella parte anteriore dello scafo. Il vano motore \u00e8 separato da una paratia a prova d'incendio dalla camera di combattimento. Al suo interno trovano posto il 10 cilindri a V policarburante MTU MB 838 Ca M500 da 37400\u00a0cm\u00b3 con doppia turbina, che eroga una potenza di 830\u00a0HP (consumo medio 1\u00a0l ogni 300\u00a0m), accoppiata a una trasmissione ZF HP 250 e il sistema di raffreddamento. Sono sufficienti 20 minuti per rimuovere il gruppo motopropulsore, grazie a un sistema di disconnessione rapida. Sono disponibili 4 marce avanti e due indietro. Il treno di rotolamento \u00e8 composto da 7 ruote portanti e quattro ruotini di rinvio, con sistema di sospensione principale a barre di torsione. La protezione era adeguata alle esigenze dell'epoca ma \u00e8 stata continuamente migliorata. Esiste un sistema di estintori a funzionamento manuale o automatico e il carro \u00e8 dotato di un sistema di protezione NBC completo. Per i guadi profondi \u00e8 disponibile un sistema di tubi a incastro che va posizionato in corrispondenza del portello del comandante, che si posiziona al suo apice e guida, via interfono, il pilota durante il guado, che pu\u00f2 raggiungere i 4\u00a0m di profondit\u00e0.\nArmamento.\nL'armamento \u00e8 imperniato sul classico Royal Ordnance L7 da 105/51\u00a0mm, su una mitragliatrice coassiale da 7,62\u00a0mm mentre un'altra mitragliatrice \u00e8 di norma montata in corrispondenza del portello del comandante. Dotato di evacuatore dei fumi e di manicotto antidistorsione, il 105/51\u00a0mm \u00e8 un ottimo pezzo che, con munizionamento adeguato, \u00e8 in grado di avere ragione della protezione frontale di un T-72. Sono disponibili vari tipi di proiettili, fra cui gli APFSDS oltre ai classici HEAT e alle granate HESH e fumogene. I modelli pi\u00f9 recenti hanno visto l'adozione del telemetro laser e di moderni sistemi per la condotta del tiro. La canna pu\u00f2 essere cambiata in 20 minuti. Ai lati della torretta si trovano 8 mortai lanciafumogeni Wegman.\nVarianti.\nLe varianti del Leopard presentano solo modifiche alla torretta e ai sistemi al suo interno.\nGli aggiornamenti sarebbero dovuti proseguire, ma i mutati scenari internazionali hanno fatto rinunciare a questi investimenti. Era stata studiata l'opportunit\u00e0 di dotare i Leopard 1 anche con un pezzo da 120/44mm.\nDallo scafo del Leopard 1 \u00e8 stato ricavato quello per il semovente antiaereo Gepard dotato di torretta con due armi da 35\u00a0mm e di due apparati radar, oltre a versioni specializzate per il genio (AEV), recupero (ARV), gettaponte (VLB) e spazzamine (MW).\nIl Leopard 1 \u00e8, o \u00e8 stato utilizzato dagli eserciti di Australia, Belgio, Canada, Danimarca, Germania, Grecia, Italia, Norvegia, Paesi Bassi e Turchia."}
{"id": "386531", "revid": "990063", "url": "https://it.wikipedia.org/wiki?curid=386531", "title": "Schiacciata con l'uva", "text": "La schiacciata con l'uva \u00e8 una focaccia dolce tipica della Toscana, in particolare delle province di Firenze e Prato, ma diffusa anche in alcune aree dell'entroterra della provincia di Grosseto, dove \u00e8 denominata schiaccia con l'uva.\nStoria.\n\u00c8 un dolce di origine povera, che un tempo veniva cucinato al tempo della vendemmia per le sagre contadine e le sue modeste origini sono ben testimoniate dalla semplicit\u00e0 degli ingredienti: pasta da pane, olio d'oliva, zucchero e uva nera.\nPer quest'ultima, la tradizione vuole che si usi solo la variet\u00e0 canaiola, dai chicchi piccoli e con molti semi (era una qualit\u00e0 inferiore, poco adatta alla vinificazione), anche se questa sta lentamente scomparendo dalla viticoltura toscana. In commercio oggi si trova anche una versione senza semi.\nPreparazione.\n\u00c8 un dolce di facile realizzazione. Si prende la pasta del pane e si aggiunge un po' d'olio d'oliva, insaporito facendolo scaldare con del rosmarino, quindi si spiana met\u00e0 della pasta e la si pone in una teglia ricoprendola con i chicchi d'uva nera. Si spolvera con zucchero e si ricopre lo strato d'uva con l'altra met\u00e0 della pasta spianata, ponendoci sopra altri chicchi d'uva. Si spolvera di nuovo di zucchero e si cuoce in forno ben caldo per 30 minuti.\nSi gusta rigorosamente ben raffreddata, per dare modo allo zucchero di barbabietola di fondersi con quello dell'uva e fare assumere alla schiacciata il suo inconfondibile sapore."}
{"id": "386533", "revid": "81813500", "url": "https://it.wikipedia.org/wiki?curid=386533", "title": "San Manuele", "text": "San Manuele, persiano, martire in Calcedonia nel 362, con i santi Ismaele e Sabele, sotto il regno di Flavio Claudio Giuliano.\nSi celebra la memoria il 17 giugno."}
{"id": "386534", "revid": "125870015", "url": "https://it.wikipedia.org/wiki?curid=386534", "title": "Matteo Messina Denaro", "text": "Capo del mandamento di Castelvetrano e rappresentante indiscusso della mafia nella provincia di Trapani, risulta essere attualmente uno dei boss pi\u00f9 potenti di tutta Cosa nostra, arrivando a esercitare il proprio potere ben oltre i confini della propria provincia, come in quelle di Agrigento e, addirittura, di Palermo.\nPer quanto tradizionalmente il potere assoluto sull'intera organizzazione non possa essere concentrato nelle mani di un padrino estraneo a Palermo e, sebbene dopo la morte di Salvatore Riina, non vi siano pi\u00f9 state prove di un'organizzazione piramidale di Cosa nostra, alcuni inquirenti si sono esplicitamente riferiti al latitante castelvetranese come all'attuale capo assoluto. Altre fonti pi\u00f9 realistiche vedono il boss ormai esclusivamente alle prese con la propria latitanza, forse anche lontano dalla Sicilia, formalmente solo con il ruolo di referente mafioso della provincia di Trapani, ma senza un ruolo attivo all'interno di Cosa nostra. \u00c8 soprannominato \"'U siccu\" (\u00abil magro\u00bb), a causa della sua costituzione fisica, o anche \"Diabolik\". Latitante dal 1993 \nBiografia.\nMessina Denaro \u00e8 figlio di Francesco Messina Denaro, fratello di Patrizia Messina Denaro e zio di Francesco Guttadauro. Insieme al padre, Messina Denaro svolgeva l'attivit\u00e0 di fattore presso le tenute agricole della famiglia D'Al\u00ec Staiti, gi\u00e0 proprietari della Banca Sicula di Trapani, all'epoca il pi\u00f9 importante istituto bancario privato siciliano, e delle saline di Trapani. Il suo padrino di cresima \u00e8 Antonino Marotta, \"uomo d'onore\" ed ex affiliato alla banda di Salvatore Giuliano, coinvolto anche nella misteriosa morte del bandito. Nel 1989 Messina Denaro venne denunciato per associazione mafiosa perch\u00e9 ritenuto coinvolto nella sanguinosa faida tra i clan Accardo e Ingoglia di Partanna. Nel 1991 si rese inoltre responsabile dell'omicidio di Nicola Consales, proprietario di un albergo di Triscina, che si era lamentato con la sua impiegata austriaca (che era anche l'amante di Messina Denaro) di \u00abquei mafiosetti sempre tra i piedi\u00bb. Matteo Messina Denaro ricopre di fatto il ruolo di capo della \"cosca\" di Castelvetrano e del relativo mandamento, alleato dei corleonesi gi\u00e0 dalla guerra di mafia dei primi anni '80. Infatti, negli anni successivi il collaboratore di giustizia Baldassare Di Maggio dichiarer\u00e0 che si trattava di \u00ab\"un giovane rampante, anche se non \u00e8 gi\u00e0 capo, e suo padre gli ha dato un'ampia delega di rappresentanza del mandamento\"\u00bb (il padre era infatti latitante dal 1990).\nNel 1992 Messina Denaro fece parte di un gruppo di fuoco, composto da mafiosi di Brancaccio e della provincia di Trapani, che venne inviato a Roma per compiere appostamenti nei confronti del presentatore televisivo Maurizio Costanzo e per uccidere Giovanni Falcone e il ministro Claudio Martelli, facendo uso di kalashnikov, fucili e revolver, procurati da Messina Denaro stesso; qualche tempo dopo, per\u00f2, il \"boss\" Salvatore Riina fece ritornare il gruppo di fuoco, perch\u00e9 voleva che l'attentato a Falcone fosse eseguito diversamente. Nel luglio 1992 Messina Denaro fu tra gli esecutori materiali dell'omicidio di Vincenzo Milazzo (capo della \"cosca\" di Alcamo), che aveva cominciato a mostrarsi insofferente all'autorit\u00e0 di Riina; pochi giorni dopo, Messina Denaro strangol\u00f2 barbaramente anche la compagna di Milazzo, Antonella Bonomo, che era incinta di tre mesi: i due cadaveri furono poi seppelliti nelle campagne di Castellammare del Golfo. In seguito, Messina Denaro fece anche parte del gruppo di fuoco che comp\u00ec il fallito attentato al vicequestore Calogero German\u00e0, a Mazara del Vallo (14 settembre 1992).\nDopo l'arresto di Riina, Messina Denaro fu favorevole alla continuazione della strategia degli attentati dinamitardi, insieme ai \"boss\" Leoluca Bagarella, Giovanni Brusca e ai fratelli Filippo e Giuseppe Graviano; Messina Denaro mise infatti a disposizione un suo uomo, Antonio Scarano (spacciatore di droga di origini calabresi residente a Roma), per fornire supporto logistico al gruppo di fuoco palermitano che comp\u00ec gli attentati dinamitardi a Firenze, Milano e Roma, che provocarono in tutto dieci morti e 106 feriti, oltre a danni al patrimonio artistico.\nLa latitanza.\nNell'estate 1993, mentre avvenivano gli attentati dinamitardi, Messina Denaro and\u00f2 in vacanza a Forte dei Marmi insieme ai fratelli Filippo e Giuseppe Graviano e da allora si rese irreperibile, dando inizio alla sua lunga latitanza. Da allora nei suoi confronti venne emesso un mandato di cattura per associazione mafiosa, omicidio, strage, devastazione, detenzione e porto di materiale esplosivo, furto e altri reati minori. Fu per\u00f2 con l'operazione Petrov del marzo 1994, scaturita dalle dichiarazioni del collaboratore di giustizia Pietro Scavuzzo, che emerse il suo ruolo all'interno di Cosa nostra trapanese ed, ancora di pi\u00f9, con l'operazione \"Omega\", portata a termine dai carabinieri nel gennaio 1996 con 80 ordinanze di custodia cautelare sulla base della accuse dei collaboratori di giustizia Antonio Patti, Salvatore Giacalone, Vincenzo Sinacori e Giuseppe Ferro, i quali ricostruirono pi\u00f9 di vent'anni di omicidi avvenuti nel trapanese: nel 2000, alla conclusione del maxi-processo \"Omega\" che scatur\u00ec dall'operazione e che si svolse presso l'aula-bunker del carcere di Trapani, Messina Denaro venne condannato in contumacia alla pena dell'ergastolo.\nNel novembre 1993 Messina Denaro fu tra gli organizzatori del sequestro del piccolo Giuseppe Di Matteo per costringere il padre Santino a ritrattare le sue rivelazioni sulla strage di Capaci; infine, dopo 779 giorni di prigionia, il piccolo Di Matteo venne brutalmente strangolato e il cadavere sciolto nell'acido. Nel 1994 Messina Denaro organizz\u00f2 un attentato dinamitardo contro il pentito Totuccio Contorno, insieme a Giovanni Brusca; tuttavia l'esplosivo, collocato in una cunetta ai lati di una strada nei pressi di Formello, dove Contorno passava abitualmente, venne scoperto dai Carabinieri, avvertiti dalla telefonata di un cittadino, insospettito da alcuni movimenti strani.\nNel 1998, dopo la morte del padre Francesco (stroncato da un infarto durante la latitanza), Messina Denaro \u00e8 diventato capomandamento di Castelvetrano e anche rappresentante della provincia di Trapani in Cosa nostra.\nLe indagini sulla latitanza.\nIl collaboratore di giustizia Vincenzo Sinacori ha dichiarato che nel 1994 Messina Denaro si rec\u00f2 nella clinica oculistica Barraquer di Barcellona, in Spagna, per curare una forte miopia che lo aveva condotto a una forma di strabismo. Nel 2004 il SISDE tent\u00f2 di individuare Messina Denaro attraverso Antonino Vaccarino (ex sindaco di Castelvetrano gi\u00e0 inquisito per associazione mafiosa), sfruttando le numerose conoscenze che Vaccarino aveva negli ambienti vicini a Cosa nostra; infatti l'ex sindaco, per conto dei servizi, riusc\u00ec a stabilire un contatto con Messina Denaro proponendogli numerosi investimenti negli appalti pubblici per attirarlo in trappola: le comunicazioni con il latitante avvenivano attraverso pizzini in cui Messina Denaro usava lo pseudonimo di \"Alessio\" mentre Vaccarino quello di \"Svetonio\"; l'ex sindaco riusc\u00ec anche a prendere contatti con il \"boss\" Bernardo Provenzano attraverso il nipote Carmelo Gariffo.\nL'11 aprile 2006, nel casolare di Corleone dove venne arrestato Provenzano, gli inquirenti trovarono numerosi pizzini mandati da \"Alessio\", nei quali si parlava degli investimenti proposti dall\u2019ex Sindaco Antonio Vaccarino, che stava collaborando con il SISDE per la cattura del boss, ma anche di altri affari in attivit\u00e0 lecite, come l'apertura di una catena di supermercati nella provincia di Agrigento e la ricerca di qualche prestanome per poter aprire un distributore di carburante nella zona di Santa Ninfa, in provincia di Trapani. In seguito all'arresto di Provenzano, Messina Denaro interruppe la corrispondenza con Vaccarino, inviandogli un ultimo pizzino in cui gli raccomandava \"di condurre una vita trasparente in modo da non essere coinvolto nelle indagini\". Ma la diffusione della collaborazione del Vaccarino da parte del quotidiano \u201cLa Repubblica\u201d fece saltare l\u2019operazione del SISDE e la probabile cattura di Messina Denaro. Su tale fuga di notizie non \u00e8 mai stata aperta un\u2019indagine.\nNel giugno 2009 gli agenti del Servizio centrale operativo e delle squadre mobili delle questure di Trapani e Palermo condussero l'operazione denominata \"Golem\", che port\u00f2 all'arresto di tredici persone tra mafiosi e imprenditori trapanesi, accusati di favorire la latitanza di Messina Denaro fornendogli documenti falsi ma anche di gestire estorsioni e traffico di stupefacenti per conto del latitante. Successivamente, nel marzo 2010 la DDA di Palermo coordin\u00f2 l'indagine \"Golem 2\", condotta sempre dagli agenti dal Servizio Centrale Operativo e delle squadre mobili di Trapani e Palermo, che port\u00f2 all'arresto di altre diciannove persone a Castelvetrano, accusate di aver compiuto estorsioni e incendi dolosi per conto di Messina Denaro ai danni di imprenditori e politici locali; tra gli arrestati figurarono anche il fratello del latitante, Salvatore Messina Denaro e i suoi cugini Giovanni e Matteo Filardo, nonch\u00e9 l'ottantenne Antonino Marotta, definito \"il decano della mafia trapanese\" perch\u00e9 ex appartenente alla banda di Salvatore Giuliano.\nIl 27 luglio 2010 il collaboratore di giustizia Manuel Pasta dichiar\u00f2 che Messina Denaro, nonostante le estenuanti ricerche e gli arresti di appartenenti alla sua cerchia, avrebbe visto con alcuni mafiosi palermitani la partita di calcio Palermo-Sampdoria allo stadio Renzo Barbera il 9 maggio 2010. La partecipazione alla partita sarebbe stata solo una parte di un incontro tra il latitante e altri capi della provincia, per discutere sull'organizzazione di nuovi attentati dinamitardi contro il palazzo di giustizia e la squadra mobile di Palermo, in risposta ai numerosi arresti contro esponenti mafiosi. Inoltre nel 2010 Messina Denaro \u00e8 stato inserito dalla rivista Forbes nell'elenco dei dieci latitanti pi\u00f9 pericolosi del mondo.\nNel 2015 l'emittente Radio Onda Blu avrebbe fornito le immagini satellitari della sua presunta abitazione a Baden, in Germania, e della sua auto. Tuttavia su questo fatto non si sono avute conferme n\u00e9 smentite dagli inquirenti. Salvatore Rinzivillo, arrestato in un'operazione coordinata dalle Procure antimafia di Roma e Caltanissetta, era stato pedinato e si \u00e8 visto che si recava a Castelvetrano, dove ha incontrato un uomo che non \u00e8 stato identificato ma che risponde alla descrizione di Messina Denaro. Non \u00e8 stato possibile comunque risalire all'identit\u00e0 di questa persona. Tuttavia l'indagine ha portato un risultato positivo, perch\u00e9 ha condotto all'arresto dell'agente dell'Aisi Marco Lazzari, che stava proteggendo la latitanza di Messina Denaro.\nIl 13 marzo 2018 viene annunciato l'arresto, da parte di carabinieri e DIA, di 12 soggetti ritenuti esponenti di Cosa nostra, che avrebbero provveduto al mantenimento di Matteo Messina Denaro.\nIl 29 ottobre 2018 la polizia arresta Leo Sutera, amico di Matteo Messina Denaro e considerato il capo della mafia di Agrigento.\nLeo Sutera era gi\u00e0 stato arrestato nel 2012, ma l'arresto aveva suscitato forti polemiche, perch\u00e9 si riteneva che continuando a sorvegliarlo, come si stava gi\u00e0 facendo da due anni, Sutera avrebbe condotto le forze dell'ordine allo stesso Matteo Messina Denaro, con il quale aveva affermato di essersi incontrato poco prima. All'epoca i carabinieri volevano continuare a sorvegliare Sutera, mentre la polizia guidata dal procuratore capo di Palermo Francesco Messineo decise di arrestarlo. Il 18 luglio 2019 Sutera fu condannato in appello a 18 anni di carcere, insieme ai fiancheggiatori Maria Salvato e Vito Vaccaro.\nUn pentito ha affermato che il latitante si sarebbe sottoposto ad un intervento di chirurgia plastica al volto, per non essere riconoscibile. L'intervento sarebbe avvenuto in Piemonte o in Valle D'Aosta. Un informatore ha invece affermato al contrario che Matteo Messina Denaro si \u00e8 fatto la plastica in Bulgaria, sia al volto sia ai polpastrelli, per non essere riconoscibile. Inoltre ha sostenuto che il latitante ha problemi di salute: non ci vede quasi pi\u00f9 ed \u00e8 in dialisi. Il testimone ha raccontato che Messina Denaro si \u00e8 recato pi\u00f9 volte a Pisa e a Lamezia Terme, e che sarebbe protetto dalla 'ndrangheta. Sul suo racconto ha indagato la Procura distrettuale antimafia di Firenze.\nLa sua latitanza \u00e8 stata finanziata anche con il gioco d'azzardo, praticato in Sicilia e a Malta, dove l'imprenditore Carlo Cattaneo si \u00e8 recato pi\u00f9 volte.\nMessina Denaro ha legami anche con il Venezuela, dove alcune persone legate al latitante avrebbero gestito i suoi interessi.\nIl 16 aprile 2019, nell'ambito delle indagini sulla latitanza di Messina Denaro, vengono arrestati due carabinieri con l'accusa di favoreggiamento alla mafia, e inoltre viene arrestato Antonino Vaccarino, l'ex sindaco di Castelvetrano che inviava pizzini a Messina Denaro.\nA marzo del 2019 viene scoperta una loggia massonica a Castelvetrano, paese natale del boss e di riferimento del clan mafioso, operazione alla quale segue a novembre un blitz antidroga a Palermo, nel quale viene arrestato Antonio Messina, ex avvocato radiato dall'albo e massone trapanese di lungo corso, che teneva i contatti con la criminalit\u00e0 siciliana radicata nel milanese nell'ambito di un traffico di hashish organizzato fra la Spagna, Milano e la Sicilia.\nA dicembre del 2019 viene rivelato che nel 2015, quando a capo del pool che indagava su Messina Denaro vi era il magistrato Teresa Principato, dal suo ufficio sono scomparsi un computer portatile da 10 pollici e due pendrive, con informazioni riguardanti le indagini e coperte da segreto istruttorio.\nLe indagini hanno portato anche a Milano, dove alcuni uomini legati alla 'ndrangheta e al narcotraffico potrebbero costituire la sua rete di protezione che gli permette di essere latitante.\nA febbraio 2020, dopo la cattura del boss Salvatore Nicitra, uno dei capi della Banda della Magliana, le indagini hanno portato anche a Roma, perch\u00e9 Nicitra aveva forti legami con Cosa nostra di Agrigento, che si ritiene finanzi la latitanza di Messina Denaro. Nicitra era attivo nel settore del gioco d'azzardo e delle slot-machines, e aveva legami con dei boss albanesi.\nTra il 15 e 20 giugno 2020 vengono arrestati numerosi fiancheggiatori di Messina Denaro, dapprima Francesco Domingo ritenuto boss di Castellammare del Golfo ed al vertice tra le articolazioni mafiose trapanesi e di collegamento con Cosa nostra statunitense. Insieme a lui sono state denunciate 11 persone ed indagato pure il sindaco della citt\u00e0 Nicola Rizzo. Infine \u00e8 stata perquisita la residenza anagrafica del boss latitante a Castelvetrano ed indagate a vario titolo 15 persone tra la Sicilia e Caserta, mentre tra gli arrestati figurano Giuseppe Calcagno che svolgeva il compito di \"postino\" nella consegna degli ordini tramite pizzini e Marco Manzo che rappresentava Matteo Messina Denaro nelle varie riunioni dell'organizzazione criminale.\nIl 21 ottobre 2020 viene condannato all'ergastolo dalla Corte D'Assise di Caltanissetta per essere stato uno dei mandanti delle stragi di Capaci e via D'Amelio.\nLegami con la politica e l'imprenditoria.\nSecondo il collaboratore di giustizia Vincenzo Sinacori e l'ex senatore Vincenzo Garraffa, nel 1994 Messina Denaro si attiv\u00f2 per fare votare Antonio D'Al\u00ec (rampollo della famiglia D'Al\u00ec Staiti per la quale il padre aveva lavorato), candidato nelle liste del Popolo della Libert\u00e0, per l'allora nuovo movimento politico \"Forza Italia\": infatti alle elezioni politiche del marzo quell'anno D'Al\u00ec risult\u00f2 eletto al Senato con voti nel collegio senatoriale di Trapani-Marsala, e venendo rieletto per altre tre legislature, mentre nel territorio del mandamento di Messina Denaro (collegio Mazara-Castelvetrano) fu eletto Ludovico Corrao. D'Al\u00ec nel 2001 venne nominato sottosegretario di Stato al Ministero dell'Interno nei Governi Berlusconi II e III fino al 2006.\nSinacori dichiar\u00f2 inoltre che \u00abera risaputo che i D'Al\u00ec con i Messina Denaro erano in buoni rapporti, se qualcuno aveva bisogno, poteva andare a chiedere ai Messina Denaro di intercedere\u00bb; tuttavia la famiglia D'Al\u00ec Staiti si difese dichiarando che licenziarono Messina Denaro dopo aver saputo che si era reso latitante. Un altro collaboratore di giustizia, Francesco Geraci (ex gioielliere e mafioso di Castelvetrano), dichiar\u00f2 che nel 1992 Antonio D'Al\u00ec cedette alcuni suoi terreni nei pressi di Castelvetrano a Messina Denaro, il quale li regal\u00f2 al \"boss\" Salvatore Riina; il prestanome della transazione fu Geraci stesso. Inoltre nel 1998 i documenti acquisiti dalla Commissione Parlamentare Antimafia fecero emergere che nel 1991 Messina Denaro (all'epoca ufficialmente agricoltore) aveva percepito un'indennit\u00e0 di disoccupazione di quattro milioni di lire attraverso Pietro D'Al\u00ec, fratello di Antonio. Nell'ottobre 2011 la procura di Palermo chiese il rinvio a giudizio nei confronti del senatore D'Al\u00ec per concorso esterno in associazione mafiosa a causa dei suoi rapporti con Messina Denaro e altri mafiosi della provincia di Trapani, sempre smentiti pubblicamente dal senatore; il 30 settembre 2013 D'Al\u00ec venne assolto soltanto per i fatti successivi al 1994 mentre i giudici dichiararono la prescrizione per quelli precedenti, nonostante l'accusa avesse chiesto una condanna a sette anni e quattro mesi di carcere.\nNel 2007 venne arrestato l'imprenditore Giuseppe Grigoli, proprietario dei supermercati Despar nella Sicilia occidentale, il quale era accusato di essere favoreggiatore e prestanome di Messina Denaro, che investiva denaro sporco nei suoi supermercati; nel 2011 Grigoli venne condannato a dodici anni di carcere per riciclaggio di denaro sporco mentre nel settembre 2013 il tribunale di Trapani dispose la confisca di societ\u00e0, terreni e beni immobiliari di propriet\u00e0 di Grigoli dal valore di 700 milioni di euro.\nNel 2010 la Direzione Investigativa Antimafia di Palermo mise sotto sequestro numerose societ\u00e0 e beni immobili dal valore complessivo di 1,5 miliardi di euro, le quali appartenevano all'imprenditore alcamese Vito Nicastri, ritenuto vicino a Messina Denaro: tra il 2002 e il 2006 Nicastri aveva ottenuto il pi\u00f9 alto numero di concessioni in Sicilia per costruire parchi eolici e secondo gli inquirenti il suo patrimonio sarebbe frutto del reinvestimento di denaro sporco.\nIl 12 marzo 2012 la Direzione Investigativa Antimafia di Trapani chiese il sequestro del patrimonio dell'imprenditore Carmelo Patti, proprietario della Valtur, considerato anch'egli favoreggiatore e prestanome di Messina Denaro; il sequestro di oltre un miliardo e mezzo di euro \u00e8 stato eseguito nel novembre 2018. Nel dicembre 2012 un'indagine coordinata dalla DDA di Palermo e condotta dai Carabinieri port\u00f2 all'arresto di sei persone, tra cui l'imprenditore Salvatore Angelo, il quale era accusato di investire il denaro sporco di Messina Denaro nella costruzione di parchi eolici fra Palermo, Trapani, Agrigento e Catania, destinando una percentuale degli affari al latitante; inoltre nelle telefonate intercettate dai Carabinieri, Salvatore Angelo si vantava di essere amico di Messina Denaro. Il 28 novembre 2013 il collaboratore di giustizia Nino Giuffr\u00e8 rifer\u00ec che l'archivio di Tot\u00f2 Riina, che fu trafugato dal covo del boss nel 1993 dopo il suo arresto, \u00e8 in parte nelle mani di Matteo Messina Denaro, vero e proprio pupillo del boss corleonese.\nIl 6 dicembre 2013 la DIA sequestra all'imprenditore palermitano Mario Niceta, settantunenne, presunto prestanome del boss Messina Denaro, 50 milioni di euro in immobili e quote di societ\u00e0 operanti nel settore della vendita di abbigliamento e preziosi. A incastrarlo, i pizzini ritrovati nel covo di Bernando Provenzano. Pizzini in cui Messina Denaro faceva riferimento a un certo \"Massimo N.\". Il 13 dicembre 2013 vengono arrestati 30 fiancheggiatori di Messina Denaro nell'ambito dell'operazione \"Eden\" nella provincia di Trapani. Negli arrestati figurano anche la sorella del boss Patrizia Messina Denaro e il nipote prediletto ventinovenne Francesco Guttadauro. Secondo il procuratore aggiunto Teresa Principato, dopo questa operazione il cerchio attorno al capo della mafia si \u00e8 ristretto e dunque ora dopo l'arresto dell'intera famiglia, il boss \u00e8 solo.\nEsponenti di una cosca vicina a Matteo Messina Denaro sono stati arrestati per aver trasferito in Sicilia una somma di denaro guadagnata con l'allestimento di alcuni stand dell'EXPO di Milano del 2015.\nLe indagini hanno portato a indagare anche il vicepresidente di Unicredit Fabrizio Palenzona.\nAnche a San Marino si \u00e8 trovato un legame: un professionista ha avuto contatti email con uno stretto collaboratore di Matteo Messina Denaro.\nLa Direzione Investigativa Antimafia ha sequestrato nel 2017 alcune societ\u00e0 riconducibili a Gianfranco Becchina, che era stato indagato per traffico di reperti archeologici, che avrebbe avuto legami con lui. Tra i beni sequestrati risulta anche un'ala del castello di Castelvetrano di Federico II del 1239, divenuto Palazzo ducale dei principi Pignatelli. Poche ore dopo il sequestro, scoppia un incendio nell'ala del palazzo appena sequestrato e alcuni documenti vengono distrutti. In seguito a ci\u00f2 \u00e8 stata avviata un'indagine.\nIl 15 dicembre 2020 vengono arrestate 13 persone, molti dei quali fiancheggiatori di Messina Denaro tra cui Salvatore Barone, ex direttore dell'azienda dei trasporti Atm di Trapani, compresi numerosi imprenditori e uomini appartenenti alle famiglie mafiose di Alcamo e Calatafimi. Tra gli indagati anche il sindaco di Calatafimi Segesta, Antonino Accardo, per corruzione elettorale.\nIl caso Masi.\nNel maggio del 2013 il maresciallo capo dei carabinieri Saverio Masi ha presentato una denuncia alla procura di Palermo contro i suoi superiori, asserendo che nel 2004, quando prestava servizio al Nucleo Investigativo del Comando Provinciale Carabinieri di Palermo, individu\u00f2 per la strada il superboss latitante Messina Denaro, a bordo di una utilitaria, e di averlo seguito fino all'ingresso di una villa. Ma una volta denunciato il fatto ai superiori, questi gli avrebbero intimato di non proseguire nelle indagini, \"frapponendo continui ostacoli nel corso di indagini mirate alla cattura di super latitanti\". Per tali accuse Masi \u00e8 stato denunciato per calunnia dai suoi superiori. Nel 2017, accogliendo solo in parte la richiesta della Procura di Palermo - che aveva avanzato istanza di archiviazione sia delle accuse di Masi (per mancanza di riscontri), sia di Masi stesso per l'ipotesi di calunnia (per mancanza dell'elemento psicologico) - il Giudice per le Indagini Preliminari di Palermo ha archiviato la posizione dei superiori accusati dal Masi e ha invece disposto la sua imputazione coatta per il reato di calunnia. Il processo \u00e8 in corso a Palermo.\nDenunciato dai superiori anche per diffamazione in merito alla propalazione sui media delle stesse accuse, nel 2019 il maresciallo Masi \u00e8 stato assolto in primo grado dal Tribunale di Roma, mentre \u00e8 ancora a giudizio presso quello di Bari.\nIl maresciallo Masi ha prestato servizio al Nucleo Investigativo di Palermo dal 2000 al 2008, quando rimase coinvolto in una vicenda connessa alla richiesta di annullamento di una contravvenzione stradale presa con una macchina privata. Per tali fatti, il 24 aprile 2015 \u00e8 stato condannato in via definitiva dalla Corte di Cassazione per falso materiale. Nel 2008 il maresciallo Masi \u00e8 stato trasferito a domanda dal Nucleo Investigativo di Palermo al Reparto Servizi Magistratura della stessa citt\u00e0, divenendo poco dopo capo scorta del pubblico ministero Nino Di Matteo.\nAltre notizie.\nSecondo gli inquirenti, tra il 1994 e il 1996 Messina Denaro trascorse la sua latitanza tra Aspra e Bagheria, ospitato dalla sua compagna Maria Mesi, con cui and\u00f2 in vacanza in Grecia sotto il falso nome di \"Matteo Cracolici\". Paola e Francesco Mesi, sorella e fratello di Maria, erano stati assunti nella clinica di Bagheria dell'ingegnere Michele Aiello (ritenuto un prestanome del \"boss\" Bernardo Provenzano): in particolare Paola Mesi era segretaria personale di Aiello e amministratrice unica della Selda s.r.l., societ\u00e0 riferibile ad Aiello stesso; inoltre Messina Denaro era cognato di Filippo Guttadauro (fratello del medico Giuseppe, capomandamento di Brancaccio-Ciaculli), che ne aveva sposato la sorella Rosalia.\nNel 2000 la polizia arrest\u00f2 Maria Mesi e trov\u00f2 alcune lettere d'amore che aveva scambiato con il latitante: per queste ragioni l'anno successivo venne condannata a tre anni di carcere per favoreggiamento insieme al fratello Francesco. Inoltre nel luglio 2006 gli inquirenti trovarono altre lettere d'amore di Maria Mesi a casa di Filippo Guttadauro, che aveva incarico di consegnarle al cognato Messina Denaro.\nNel 1995 Messina Denaro aveva gi\u00e0 avuto una figlia da una precedente relazione con la castelvetranese Francesca Alagna, che dopo il parto and\u00f2 a vivere insieme alla madre del latitante. In una lettera destinata a un amico, sequestrata dagli inquirenti, Messina Denaro rivel\u00f2 di non aver mai conosciuto questa figlia. Nel 2013 il settimanale L'Espresso pubblic\u00f2 un servizio, nel quale rivelava che la figlia del latitante aveva lasciato la casa della nonna paterna insieme alla madre, perch\u00e9 voleva vivere lontana da quella famiglia. \nNel 2012, invece, il boss latitante, dopo aver sentito il richiamo di Tot\u00f2 Riina dal carcere, aveva organizzato l'uccisione di Antonino Di Matteo, il pm che si occupa della trattativa stato mafia. \nIl pentito Vito Galatolo racconta che Girolamo Biondino, capomandamento di San Lorenzo, gli aveva detto che Matteo Messina Denaro aveva organizzato, con l'aiuto di Alessandro D'Ambrogio, capomandamento di Porta Nuova, l'uccisione di Di Matteo. Ci fu una riunione a Palermo, organizzata da Matteo Messina Denaro (il boss latitante per\u00f2 non vi partecip\u00f2) in cui si discussero le modalit\u00e0 dell'attentato a Di Matteo. A questa riunione parteciparono Vito Galatolo, boss dell'Acquasanta, Tonino Lauricella, responsabile della cosca di Villabate, Tonino Lipari, referente di Alessandro D'Ambrogio, boss di Porta Nuova, e Giuseppe Fricano, capomafia di Resuttana. L'esplosivo (500 kg di tritolo) \u00e8 attualmente nelle mani di Matteo Messina Denaro. "}
{"id": "386536", "revid": "466539", "url": "https://it.wikipedia.org/wiki?curid=386536", "title": "Masseria", "text": "La masseria (sono dette \"masser\u00ec\" o \"massar\u00ec\", mentre \"mass\u00e0re\" o \"mass\u00e8re\" viene chiamato il custode della masseria) \u00e8 un insieme di edifici rurali adibiti ad abitazioni, ricovero animali e supporto per i titolari di aziende agricole tipiche dell'Italia Meridionale; il termine deriva dalla parola \"masserizie\" (suppellettili, mobili, attrezzi di uso agricolo e pastorale, depositi granari, depositi di alimenti per le persone e per gli animali) che venivano conservate e protette all'interno di grandi, tipiche costruzioni in pietra e/o in mattoni, dove vivevano imprenditori agricoli, proprietari di aziende agricole, contadini e pastori. Alcune, di propriet\u00e0 di famiglie di origine nobiliare e di censo elevato, erano anche fortificate e munite di cinte murarie e torri difensive.\nStoria.\nLa nascita della masseria fu spesso un prodotto della colonizzazione baronale di vaste aree interne abbandonate e incolte, negli anni tra il XVI secolo e il XVIII secolo, quando la Spagna, per approvvigionarsi dei cereali, concedeva la licenza di ripopolamento ai nobili del Regno delle Due Sicilie, i quali arrivavano a fondare perfino dei veri e propri villaggi nei dintorni della costruzione originaria.\nIn Basilicata tra '700 e '800 diventarono ancora pi\u00f9 numerose all'abolizione della feudalit\u00e0, con lo smembramento dei grandi latifondi appartenenti alla antica nobilt\u00e0 feudale o alle grandi organizzazioni ecclesiastiche. Con le famiglie borghesi le masserie raggiunsero un maggiore livello di espansione e di produttivit\u00e0 agricola (produzione di cereali) o pastorale. In seguito, specie nelle zone pi\u00f9 ricche e dove l'agricoltura pi\u00f9 fiorente permise ai proprietari di recarvisi in vacanza, iniziarono a trasformarsi progressivamente fino ad assumere la dignit\u00e0 di \u201cvilla\u201d o \u201ccasino di campagna\u201d. In Puglia, in particolar modo in Valle d'Itria e nelle campagne delle provincie Taranto, Bari, Brindisi, Lecce e in Capitanata, nelle zone di tradizionale uso agricolo, sono sopravvissute al tempo tali costruzioni di notevole volume ed estensione spesso in abbandono, ma sempre pi\u00f9 frequentemente restaurate e riutilizzate come aziende agrituristiche.\nA partire dagli anni novanta del Novecento si \u00e8 diffuso il recupero di alcune di queste masserie storiche che vengono ristrutturate per adibirle ad agriturismi e a bed and breakfast. In tal modo si raggiunge anche l'importante obiettivo di garantire la salvaguardia e la conservazione di tali storici monumenti. queste attivit\u00e0 non sono gestite dallo Stato, ma dai privati, generalmente i singoli proprietari.\nStruttura.\nCostituiva l'espressione di un'organizzazione economica legata al latifondo, la grande propriet\u00e0 terriera che alimentava anche le rendite delle classi aristocratiche e della borghesia. Le masserie erano quindi delle grandi aziende agricole abitate, spesso, anche dai proprietari terrieri, ma la grande costruzione rurale comprendeva pure gli alloggi dei contadini, in certe zone anche solo stagionali, le stalle, i depositi per i foraggi e i raccolti, i locali per la lavorazione dei prodotti (palmento, caseificio e frantoio).\nLa masseria ripropone lo schema della casa con corte agricola di tradizione mediterranea; di questa ha in comune quasi sempre il recinto, costituito da un muro alto e fortificato, e un unico ampio spazio centrale (corte o cortile) anche con funzione di aia, su cui si affacciano gli ingressi dei vari edifici di residenza e lavoro. Nelle masserie pi\u00f9 recenti il perimetro fortificato \u00e8 meno evidente e il recinto \u00e8 pi\u00f9 ampio. Infatti le masserie hanno avuto molte trasformazioni nel tempo, soprattutto tra il XIX e il XX secolo, per adeguarle al gusto e alle esigenze dei proprietari per cui non sempre vi sono leggibili le forme originali, e a volte sono state trasformate in ville di residenza estiva dai proprietari pi\u00f9 recenti, trasferendo altrove i locali di lavoro e di residenza del personale agricolo.\nLe poche aperture e finestre rivolte verso l'esterno sono sormontate dalle \"Caditoie\", aperture poste sui muri perimetrali del tetto dalla cui \"bocca\" si facevano cadere pietre e altri materiali pesanti che cercavano d'impedire l'accesso all'interno dei locali. Una porta grande d'ingresso sbarrata da un robusto portone permetteva l'accesso al grande cortile anche alle carrozze e ai carriaggi da trasporto. In genere una parte dell'edificio a scopo abitativo aveva uno o pi\u00f9 piani alti nei quali abitava il \"padrone\" e la sua famiglia. I piani bassi erano adibiti all'uso abitativo dei contadini e come depositi delle provviste e dei foraggi. All'interno del cortile vi erano anche le stalle per i cavalli o per i muli, per i bovini, ovini e suini, nonch\u00e9 i locali per polli, conigli e volatili vari di allevamento. Altri locali servivano per il deposito degli attrezzi da lavoro e come ricovero di carrozze e carri agricoli. Il forno e le cisterne per la raccolta dell'acqua piovana permettevano la completa indipendenza da paesi e villaggi. Nelle masserie pi\u00f9 importanti era presente anche una piccola chiesa.\nIn Italia.\nSono molto diffuse nel sud Italia e in maniera particolare in Puglia (ad esempio le Masserie fortificate di Altamura o le Masserie di Fasano), ma anche in alcune zone della Campania, in particolare l'Irpinia, il basso Sannio, e l'Agro giuglianese, della Basilicata centro-orientale, soprattutto nella parte alta dell'altopiano murgiano, dell'estrema Calabria settentrionale, dell'entroterra centrale della Sicilia e dell'Abruzzo e Molise.\nResto del mondo.\nEdifici simili alle masserie sono rinvenibili nella Spagna meridionale (Andalusia) e nell'America Latina (haciendas di epoca coloniale)."}
{"id": "386540", "revid": "123150593", "url": "https://it.wikipedia.org/wiki?curid=386540", "title": "Salvatore Lo Piccolo", "text": "Biografia.\nCresciuto a Palermo tra la borgata di Cardillo e di San Lorenzo, autista del allora boss Rosario Riccobono (ucciso dai Corleonesi nel 1982) latitante dal 1983, era ricercato dal 1998 per omicidio e dal 2001 per associazione mafiosa. Lo Piccolo era capomandamento di San Lorenzo, che comprendeva le cosche di San Lorenzo, Partanna-Mondello e Tommaso Natale.\nCondannato all'ergastolo in contumacia, gestiva il traffico di cocaina e del pizzo nel mandamento di San Lorenzo.\nIl suo clan ultimamente puntava al controllo degli appalti pubblici, alle estorsioni ed alla sistematica esazione di una quota delle utenze elettriche del quartiere Zen.\nSi presume anche un'alleanza con Matteo Messina Denaro, altro boss di Cosa Nostra, dopo la cattura di Provenzano nel 2006.\n\u00c8 stato arrestato a Giardinello dalla sezione Catturandi della Polizia di Stato il 5 novembre 2007, dopo una latitanza di 25 anni.\nInsieme a lui sono stati arrestati il figlio Sandro (latitante per nove anni) ed i presunti \"reggenti\" dei mandamenti di Brancaccio e Carini, Gaspare Pulizzi e Andrea Adamo. \nIl 18 luglio 2014, la prima Corte d'Assise di Palermo gli infligge un'ulteriore condanna all'ergastolo per l'omicidio del maresciallo Calogero Di Bona, scomparso nel 1979 e mai pi\u00f9 ritrovato. La terza Corte d'Appello di Palermo, il 2 novembre 2015, ha riconfermato tale condanna.\nDopo l'arresto.\nTra i documenti che gli inquirenti hanno sequestrato al boss, appare un curioso e singolare \"decalogo del perfetto mafioso\" cos\u00ec riportato da fonti ufficiali (con gli originali errori di ortografia e lingua):\nLe regole di affiliazione a \"Cosa Nostra\", la sua struttura gerarchica interna e le regole comportamentali per i propri membri erano gi\u00e0 state ampiamente capite da Giovanni Falcone e Paolo Borsellino, durante gli anni '80, a seguito delle testimonianze dei primi pentiti illustri.\nA Lo Piccolo rispondevano i clan di Cosa Nostra operanti nel Nord Italia, in particolare in Lombardia e Piemonte. In un pizzino del boss si legge di una sala bingo o qualcosa di simile affiancata ad un grande centro commerciale nel piemontese che doveva essere mantenuta sotto il controllo dei siciliani, in modo da tenere lontane eventuali infiltrazioni calabresi; \u00e8 l'ennesima prova di un business nel Nord Italia in cui Cosa Nostra e 'Ndrangheta si spartiscono il territorio in modo prevalentemente diplomatico."}
{"id": "386541", "revid": "1543377", "url": "https://it.wikipedia.org/wiki?curid=386541", "title": "Codice Reed-Solomon", "text": "Nella teoria dei codici, il codice Reed-Solomon \u00e8 un tipo di codice lineare (ciclico) non binario di rilevazione e correzione d'errore, inventato da Irving S. Reed e Gustave Solomon.\nViene utilizzato per correggere errori di flusso in diverse importanti applicazioni di comunicazione digitale e memorizzazione di dati. I suoi impieghi vanno dall'elettronica di consumo alle comunicazioni nello spazio profondo.\nSi basa sul sovracampionamento di un polinomio costruito partendo dai dati da trasmettere. Il polinomio \u00e8 quindi calcolato in pi\u00f9 punti di quanti sarebbero sufficienti a identificarlo univocamente; il valore di questi punti viene trasmesso o registrato. Alla ricezione o alla lettura \u00e8 possibile ricostruire il polinomio originario, e conseguentemente i dati, anche in presenza di errori.\nStoria.\nIl codice fu inventato nel 1960 da Irving S. Reed e Gustave Solomon, che al tempo lavoravano al \"Lincoln laboratory\" del Massachusetts Institute of Technology (MIT). Il lavoro fu pubblicato nell'articolo \"Codici polinomiali su alcuni campi finiti\" (\"Polynomial Codes over Certain Finite Fields\").\nMa nel 1960 la tecnologia digitale non era sufficientemente avanzata per realizzare il concetto. L'applicazione dei codici di Reed-Solomon fu resa possibile nel 1969, grazie all'opera di Elwyn Berlekamp e James Massey, che inventarono un efficiente algoritmo di decodifica.\nNel 1977 i codici Reed-Solomon furono applicati mirabilmente nel programma spaziale Voyager, sotto forma di codici concatenati per il controllo degli errori.\nTeoria base.\nL'idea chiave dietro il codice Reed-Solomon \u00e8 di vedere i dati da \"proteggere\" come un polinomio. L'algebra lineare dice che un numero \"k\" di punti distinti determinano univocamente un polinomio di grado al massimo \"k\"-1. \nIl polinomio \u00e8 quindi \"codificato\" tramite il calcolo di diversi suoi punti e i valori di questi punti sono ci\u00f2 che viene effettivamente trasmesso. Durante la trasmissione, alcuni di questi punti possono essere corrotti. Per questo motivo sono trasmessi \"k+n\" punti, con \"n\" che sono i dati aggiunti per la protezione dell'informazione. Il ricevitore analizza i punti ricevuti e determina il polinomio di grado \"k\"-1 che meglio approssima la sequenza di punti ricevuti. Finch\u00e9 \"non troppi\" punti sono ricevuti corrotti, il ricevitore pu\u00f2 ricostruire quale fosse il polinomio originario e quindi decodificare i dati. Nel caso di un numero eccessivo di errori comunque il decodificatore ricostruisce un polinomio \"simile\" a quello di partenza. Quindi l'algoritmo mostra una dipendenza debole dal numero di errori, non vi \u00e8 un numero di errori oltre la quale la ricostruzione fallisce, ma l'algoritmo ricostruisce sempre un polinomio verosimile, la verosimiglianza del polinomio ricostruito dipende dal numero di errori ricevuti.\nFunzionamento.\nDurante la trasmissione di un qualsiasi segnale analogico o digitale numerosi fattori esterni, quali rumori elettrici, interferenze, righe sulla superficie dei CD/DVD, abrasioni o macchie sui codici a barre, creano una serie di errori che possono compromettere la corretta trasmissione o lettura dei dati.\nIl funzionamento del codice Reed-Solomon pu\u00f2 essere schematizzato nelle seguenti azioni:\nAd esempio, durante la masterizzazione dei CD audio la sequenza di campioni (PCM a 16 bit) viene divisa in blocchi di 24 byte a cui viene applicato un codice di correzione Reed-Solomon di 4 byte che consente la correzione di 4 errori in posizioni note o 2 errori in posizioni ignote per ogni blocco. \nSuccessivamente 112 blocchi contigui vengono raggruppati e scambiati tra loro in modo che due blocchi successivi nel flusso dei dati non siano mai vicini tra di loro. Questa disposizione (\"interleaving\") serve a fare in modo che errori consecutivi sul CD (dovuti a graffi o impronte) in fase di lettura si trovino ad essere sparsi lungo il flusso di dati ricostruito, aumentando cos\u00ec le probabilit\u00e0 di correzione.\nApplicazioni.\nIl codice Reed-Solomon viene utilizzato nelle tecnologie della comunicazione e dell'informazione per la codifica e decodifica dei dati.\nLo strumento \u00e8 impiegato anche in alcune applicazioni per dispositivi con funzioni scanner come il nintendo e-Reader o i telefoni cellulari e gli smartphone.\nMemorizzazione dati.\nNell'ambito dell'elettronica di consumo il codice \u00e8 usato per correggere gli errori di decodifica dovuti a difetti dei supporti di memorizzazione come DAT, CD, DVD, Blu-ray Disc e negli standard RAID. \nIl codice Reed-Solomon viene inoltre utilizzato nei codici a barre Postbar o nei codici a barre bidimensionali come il Codice Aztec, il Codice QR, il Data Matrix, il MaxiCode e il PDF-417, per il ripristino dei dati nel caso in cui una parte del codice fosse danneggiato, permettendo una lettura corretta.\nTrasmissione dati.\nNel campo delle telecomunicazioni il codice Reed-Solomon \u00e8 usato per la trasmissione e ricezione dei dati nelle comunicazioni satellitari; nelle connessioni a banda larga e wireless come DSL o WiMAX; nei sistemi di trasmissione ATSC e Digital Video Broadcasting; nella trasmissione radio in codifica DAB+ e per aggirare la natura inaffidabile dei dati trasmessi sui canali di comunicazione BEC.\nLa prima applicazione importante nel campo delle comunicazioni satellitari \u00e8 stata quella usata per la decodifica delle immagini digitali inviate dalla sonda spaziale Voyager.\nNei sistemi Consultative Committee for Space Data Systems e Space Communications Protocol Specifications, vengono usate varie applicazioni per la stima e l'eliminazione degli errori (FEC).\nAltre versioni del codice sono utilizzate nelle missioni spaziali Mars Pathfinder, Galileo, Mars Exploration Rover e Cassini, che operano tra 1 e 1,5 decibel circa del limite imposto dalla capacit\u00e0 di canale."}
{"id": "386543", "revid": "47767", "url": "https://it.wikipedia.org/wiki?curid=386543", "title": "Gigliola", "text": "Origine e diffusione.\nAnche se spesso viene fatto derivare dal nome del giglio, con significato augurale o affettivo, questa correlazione \u00e8 dovuta all'etimologia popolare, e l'origine di Gigliola va ricercata invece nel desueto nome italiano Giglio o Gilio, che \u00e8 un adattamento del francese \"Gilles\" (cio\u00e8 Egidio).\nQuesto nome, gi\u00e0 utilizzato da D'Annunzio nella sua \"Fiaccola sotto il moggio\", ricevette nuovo slancio dal 1964, quando la cantante Gigliola Cinquetti fece successo con la canzone \"Non ho l'et\u00e0 (Per amarti)\".\nOnomastico.\nEssendo un nome adespota, ossia privo di santa patrona, l'onomastico pu\u00f2 essere festeggiato il 1\u00ba novembre, ricorrenza di Ognissanti, oppure, eventualmente, lo stesso giorno del nome Egidio da cui deriva, cio\u00e8 generalmente il 1\u00ba settembre."}
{"id": "386545", "revid": "1318658", "url": "https://it.wikipedia.org/wiki?curid=386545", "title": "Concilio di Lione I", "text": "Il primo concilio di Lione fu convocato da papa Innocenzo IV il 24 giugno 1245 a Lione. Vi parteciparono circa 150 padri conciliari. \u00c8 il tredicesimo concilio ecumenico riconosciuto dalla Chiesa cattolica.\nContesto storico.\nGli anni precedenti il primo Concilio di Lione vedono l'aspra lotta tra l'imperatore Federico II e il papato: il primo sogna una egemonia politica dell'impero, suprema autorit\u00e0 sciolta da ogni vincolo e garantito solo da Dio; i papi invece, in linea con le teorie teocratiche che vedono il loro apogeo in Innocenzo III, cercano di garantire l'egemonia e l'iniziativa alla Chiesa di Roma.\nGi\u00e0 nel 1240 il vecchio papa Gregorio IX scomunica l'imperatore svevo col pretesto che non era partito per la crociata, e convoca un concilio con lo scopo di condannarlo solennemente. L'imperatore tuttavia, nella primavera del 1241, attacca, presso l'isola del Giglio, la flotta genovese che portava i prelati a Roma per il concilio, e li fa prigionieri; una volta ottenuto il rinvio del concilio, lancia un appello ai cardinali e alla chiesa contro il papa. Ma il 22 agosto il papa muore e si apre una lunga vacanza della sede apostolica, dominata dall'incertezza sul tipo di risposta da dare a Federico II, e sospesa solo per pochi giorni dalla elezione di Celestino IV, che per\u00f2 muore appena 13 giorni dopo la consacrazione. \nFinalmente, il suo successore, il genovese Innocenzo IV eletto il 25 giugno 1243, fin dai primi giorni di pontificato intavola trattative di pace con i rappresentanti di Federico II. Nel 1244 i tempi sono maturi per un accordo. Innocenzo parte quindi da Roma per andare all'incontro conclusivo con l'imperatore, previsto a Narni. Ma, mentre \u00e8 in viaggio, viene informato del fatto che Federico gli avrebbe teso una trappola. Giunto a Sutri, cambia decisamente direzione: raggiunge il porto di Civitavecchia da dove si imbarca per Genova. Da l\u00ec giunge via terra a Lione, in Francia. Dalla citt\u00e0 francese, alla fine del 1244 convoca un concilio per giudicare definitivamente l'imperatore.\nI lavori conciliari e le decisioni.\nIl concilio si apre il 28 giugno 1245 alla presenza di 144 vescovi (in prevalenza spagnoli e francesi; assenti quelli della Germania e dell'Ungheria). Due giorni prima (26 giugno), si tiene una sessione preliminare nel refettorio della collegiata di San Giusto. In quell'occasione Innocenzo IV pronuncia un discorso sui \"cinque dolori del papa\":\nDopo l'apertura, il concilio terr\u00e0 altre due sole sedute, il 5 e il 17 luglio.\nMentre sui primi problemi il concilio redige dei decreti che il papa rivede anche oltre la fine del concilio, il problema centrale resta il rapporto con l'imperatore. Malgrado i tentativi del procuratore di Federico II, Taddeo di Sessa, di non riconoscere il concilio e di convocarne un altro che fosse rappresentativo del potere civile, con una procedura senza precedenti il concilio priva l'imperatore di tutti i diritti imperiali e regali, compreso quello dell'obbedienza da parte dei sudditi, e viene solennemente deposto come spergiuro, apostata e traditore. Accanto a questo, il concilio depone anche il re del Portogallo, Sancho, rimosso dal suo trono come \"rex inutilis\". In questo modo il papa, che \u00e8 all'origine di ogni decisione dei Padri conciliari, manifesta la sua piena autorit\u00e0 e giurisdizione su tutta la cristianit\u00e0 e su ogni potest\u00e0 civile.\nAltri canoni e decreti del concilio riguardano gli altri problemi sollevati dal papa nella riunione iniziale: viene definito l'aiuto all'Impero latino di Costantinopoli e si fa appello ad una nuova crociata; viene deciso di resistere ai tartari per evitare la prospettiva apocalittica di una Terra senza fedeli.\nI decreti e le decisioni del concilio verranno pubblicate solo il 25 agosto, dopo che il papa e la Curia avevano rivisto i testi, e saranno recepiti dalle universit\u00e0 e da esse commentati. La deposizione di Federico II invece non chiuder\u00e0 il conflitto tra il potere papale e quello imperiale."}
{"id": "386546", "revid": "120470228", "url": "https://it.wikipedia.org/wiki?curid=386546", "title": "Concilio di Lione II", "text": "Il secondo concilio di Lione fu il quattordicesimo concilio ecumenico della Chiesa cattolica, tenutosi nel 1274.\nContesto storico.\nIl secondo concilio di Lione \u00e8 caratterizzato soprattutto dal tentativo di ristabilire l'unit\u00e0 religiosa con la Chiesa ortodossa, unit\u00e0 peraltro ricercata con vani tentativi lungo tutto il XIII secolo. Nel 1261 l'imperatore bizantino Michele VIII Paleologo riconquistava la citt\u00e0 di Costantinopoli e ristabil\u00ec contatti con il papato per motivi politici: rafforzare la sua posizione per evitare la reazione dei latini e la minaccia di una invasione angioina. Cos\u00ec, nella politica dell'imperatore bizantino, l'unit\u00e0 religiosa diventava strumento per raggiungere la pace con l'Occidente cattolico. Tuttavia, bench\u00e9 segnata fortemente da motivazioni politiche, si cerc\u00f2 comunque una certa unit\u00e0 sul piano teologico-ecclesiale attraverso legazioni, scambi di lettere, discussioni, vari memoriali.\nIl 4 marzo 1267 papa Clemente IV, in risposta alle richieste di unione e di pace da parte di Michele VIII, gli invi\u00f2 una lunga lettera assieme a una professione di fede, che l'imperatore bizantino e tutta la Chiesa d'Oriente avrebbe dovuto sottoscrivere. Questa professione di fede prevedeva: \nMa la morte improvvisa di Clemente IV, nel 1268, e un lungo periodo di vacanza della sede romana (1268-1271) sembravano aver interrotto le trattative.\nSolo nel 1272 il nuovo pontefice, Gregorio X invi\u00f2 una nuova legazione a Costantinopoli, composta da quattro francescani tra cui Alberto Gonzaga, manifestando la sua volont\u00e0 di convocare un concilio per l'aiuto alla Terra Santa, per la riforma dei costumi e per raggiungere l'unit\u00e0; a questo scopo Michele VIII doveva accettare la professione di fede, a suo tempo inviatagli da papa Clemente IV, con un solenne giuramento. Solo in seguito il papa avrebbe convocato il concilio in cui non si doveva n\u00e9 discutere n\u00e9 formulare alcuna professione di fede, ma semplicemente rafforzare l'unit\u00e0 gi\u00e0 fatta con una conferma pubblica. Nello stesso tempo Gregorio X scrisse anche al patriarca di Costantinopoli Giuseppe I e ad altri prelati greci per spronarli all'unione e a sostenere il loro imperatore. In questo contesto appare chiaro cosa volesse dire per i latini l'unione: accettare senza mezzi termini la fede prescritta da Roma, dimenticando tutta la tradizione ecclesiale, dottrinale e patristica orientale.\nOvviamente in questi termini l'unione non poteva essere accettata dalle autorit\u00e0 ecclesiastiche, dai monaci e dal popolo greco, gi\u00e0 mal disposti verso l'Occidente e la sua teologia. L'errore dell'imperatore Michele VIII fu quello di volerla imporre con la forza, con la violenza e le persecuzioni, cosa che port\u00f2 a una radicalizzazione delle posizioni e a una forte opposizione antiunionista. Tuttavia l'imperatore riusc\u00ec a convincere un folto gruppo di metropoliti e vescovi greci ad accettare la professione di fede di papa Clemente IV, con il chiarimento che essa non significava da parte greca alcun cambiamento ecclesiologico o nella vita ecclesiale concreta, n\u00e9 alcuna modifica o aggiunta al testo greco del \"Credo\". Nel febbraio 1274, nel palazzo imperiale di Costantinopoli, l'imperatore e metropoliti e vescovi giurarono e proclamarono la professione di fede di papa Clemente IV. A questo punto, il papa Gregorio X convoc\u00f2 il concilio a Lione, al quale doveva presentarsi la delegazione greca.\nIl pontefice invit\u00f2 anche Tommaso d'Aquino, chiamato a presentare il suo trattato \"Contro gli errori dei Greci\" (composto su richiesta di Urbano IV) e a esprimersi, tra le altre cose, anche sulla questione del Purgatorio (problema affrontato dal filosofo nel \"Supplemento\" alla terza parte della \"Summa Theologiae\"); tuttavia, ammalatosi durante il viaggio, Tommaso mor\u00ec nell\u2019abbazia cistercense di Fossanova (Lazio), il 7 marzo.\nI lavori conciliari e le decisioni.\nGregorio X inaugur\u00f2 i lavori conciliari il 7 maggio 1274 proclamando nella stessa seduta i tre scopi della convocazione, gi\u00e0 annunciati due anni prima all'imperatore bizantino: l'aiuto alla Terra Santa, l'unione con i greci, la riforma dei costumi. Nella seconda sessione, il 18 maggio, apparve chiaro il carattere papale del concilio, senza discussioni o interventi in aula, il pontefice present\u00f2 un testo gi\u00e0 preparato in precedenza, la costituzione \"Zelus Fidei\", con la richiesta di decime in favore della Terra Santa. La \"Ordinatio Concilii generalis Lugdunensis\", che \u00e8 la fonte pi\u00f9 autorevole per ricostruire i lavori conciliari (scoperta e pubblicata al tempo del Concilio Vaticano II), afferma che la \"Zelus Fidei\" fu semplicemente letta, senza interventi o approvazioni da parte dei padri conciliari.\nIn essa vengono fissate le somme che ogni nazione deve versare per aiutare la Terra Santa; si ricorda che le vittorie degli infedeli rappresentano uno scandalo per i cristiani; si stabiliscono le norme per evitare problemi alla spedizione militare (norme contro la pirateria, la mancanza di pace fra i re cristiani, contro i perturbatori, ecc.). Il 4 giugno si svolse la terza sessione del concilio, durante la quale furono presentate e lette 12 costituzioni di riforma, rivolte soprattutto a clero e laici. Il 24 giugno arriv\u00f2 a Lione la delegazione greca, accolta con solennit\u00e0 e fastosit\u00e0, composta di due vescovi e del segretario dell'imperatore. Nella solenne messa papale del 29 giugno il simbolo di fede fu cantato nelle due lingue, latina e greca, e si cant\u00f2 per tre volte il \"Filioque\". Inoltre, la dottrina del \"Filioque\" fu inserita fra i pronunciamenti dottrinali del Concilio di Lione II e da allora divenne una verit\u00e0 di fede appartenente al Magistero della Chiesa Cattolica.\nIl 4 luglio giunse a Lione anche una delegazione dei Tartari e uno dei suoi membri il 16 luglio ricevette solennemente il battesimo. Il 6 luglio si svolse la quarta sessione del concilio, dedicata all'unione con i greci. Papa Gregorio X, dopo aver riassunto tutti i negoziati precedenti, affermava che i greci \u00abvenivano liberamente all'obbedienza della Romana ecclesia\u00bb. I delegati greci ripeterono l'atto di obbedienza e professione di fede, gi\u00e0 formulato dall'imperatore a Costantinopoli nel mese di febbraio precedente. Segu\u00ec il canto solenne del simbolo niceno-costantinopolitano con l'aggiunta del \"Filioque\" (cantato due volte). Durante la quinta sessione, il 16 luglio, l'assemblea conciliare approv\u00f2 la costituzione \"Ubi Periculum\" che fissava nuove norme relative al conclave e altri decreti di riforma. Il giorno successivo si chiudeva il concilio.\nLa ricezione del concilio.\nL'atto di unione, formulato a Costantinopoli nel febbraio del 1274 e ripetuto a Lione il 6 luglio, non poteva avere vita lunga. Secoli dopo, papa Paolo VI, in una lettera del 19 ottobre 1974, ricorder\u00e0 che l'unione fu siglata \u00absenza dare alla Chiesa greca la facolt\u00e0 di esprimere liberamente il proprio parere in questa materia. I latini infatti scelsero il testo e le formule che riproducevano la dottrina ecclesiologica elaborata e composta in occidente\u00bb. L'atto di unione dur\u00f2 finch\u00e9 vissero i suoi protagonisti: l'imperatore Michele VIII cerc\u00f2 di imporre con la forza delle persecuzioni una fede in cui nessun suo suddito credeva e accettava; accusato da Roma di non saper imporre l'unione, venne scomunicato per eresia e scisma. Dopo la sua morte (1282), il figlio e successore Andronico, anti-unionista, sconfess\u00f2 subito la professione di fede del padre e ogni contatto con l'occidente e l'atto di Lione, che doveva ricostruire l'unit\u00e0, fin\u00ec invece per approfondire il solco, politico e religioso, tra oriente e occidente cristiano."}
{"id": "386547", "revid": "122852115", "url": "https://it.wikipedia.org/wiki?curid=386547", "title": "Concilio di Vienne", "text": "Il concilio di Vienne (1311-1312) fu il quindicesimo concilio ecumenico della Chiesa cattolica.\nContesto storico.\nIl contesto storico in cui si inserisce il Concilio di Vienne vede:\nAlla morte di Benedetto XI, dopo un conclave di 11 mesi, venne eletto nel 1305 Bertrand de Got, gi\u00e0 arcivescovo di Bordeaux, che prese il nome di Clemente V. Questi spost\u00f2 la sua sede ad Avignone. Negli anni successivi incontr\u00f2 diverse volte il re Filippo il Bello: l'incontro del novembre 1305 segna l'inizio delle pressioni del re sul papa per la convocazione di un Concilio che condannasse la memoria di Bonifacio VIII; nell'aprile 1307 il Papa si oppose decisamente ad un processo \"post mortem\" a Bonifacio, ma accettava la convocazione di un Concilio; nell'incontro di maggio-agosto 1308 il re chiese al papa la condanna dei Templari e la convocazione di un Concilio da celebrarsi in Francia.\nCon bolla di convocazione del Concilio, la \"Regnans in excelsis\" (datata 12 agosto 1308), Clemente V convocava il Concilio a Vienne per il 1\u00ba novembre 1310, nominava espressamente i delegati che dovevano essere presenti (235 in tutto); i non convocati e gli assenti potevano farsi rappresentare da colleghi o da altre persone idonee; inoltre il Pontefice invitava 14 re europei e l'imperatore Enrico VII. Nella bolla, il papa delinea i quattro punti del programma conciliare:\nI lavori conciliari e le decisioni.\nA causa del ritardo dei processi inquisitoriali in atto contro i Templari, l'apertura del Concilio fu spostata di un anno, al 16 ottobre 1311. All'apertura erano presenti circa 170 partecipanti, ed un terzo dell'episcopato e met\u00e0 degli abati erano francesi. Tre furono le sessioni solenni del concilio.\nLa questione dei Templari.\nLa soluzione dell\"affaire\" dei Templari \u00e8 certamente conciliare, ma \u00ab...radice ultima della soppressione fu la volont\u00e0 assolutista di Filippo e quella acquiescente di Clemente V\u00bb (Fois). L'Ordine era sotto processo in tutti i paesi europei da diversi anni, i suoi membri rinchiusi in carcere, i beni amministrati dai re; papa Clemente V aveva per\u00f2 avocato a s\u00e9 la sentenza definitiva sull'Ordine.\nLa commissione conciliare incaricata del problema dei Templari esamin\u00f2 i risultati dei processi contro l'Ordine svoltosi in tutti i paesi europei, e, non convinta appieno della sua colpevolezza, decise di permettere all'Ordine di difendersi. Il Papa allora, incline alla soppressione, obblig\u00f2 l'assemblea conciliare a trattare di altro (la crociata e la riforma), dando cos\u00ec tempo a Filippo il Bello di organizzare la pressione morale attraverso una forte propaganda contro i Templari, la minaccia di un processo contro papa Bonifacio VIII, la convocazione degli Stati Generali a Lione. Atto solenne di questa pressione, fu il suo ingresso a Vienne, il 20 marzo 1312, con tutta la sua famiglia e il suo seguito. Due giorni dopo, papa Clemente V propose l'alternativa: o il processo oppure la soppressione per via amministrativa (senza condanna). I 4/5 votarono per la seconda opzione. Fu la vittoria per Filippo il Bello e la fine dei Templari.\nNella sessione solenne del 3 aprile 1312 venne letta la bolla \"Vox in excelso\". In essa il papa, dopo aver fatto la storia dell'Ordine, delle accuse, dei processi, del lavoro della commissione, ammette che dalle risultanze non si pu\u00f2 procedere giuridicamente, ma a causa dei sospetti l'Ordine viene soppresso per via amministrativa.\nLa questione della Crociata.\nNella sessione del 3 aprile Clemente V annunci\u00f2 anche la crociata e il re francese Filippo stesso si impegn\u00f2, entro un anno, a dare inizio alla crociata. Durante il Concilio furono fatte diverse proposte strategico-militari ed economico-commerciali in rapporto a questo problema.\nIl Concilio decise di:\nLa questione della fede.\nNon tutti i decreti conciliari furono letti nella terza e ultima sessione del 5 maggio 1312; tra l'altro nemmeno tutti erano completati e redatti in modo definitivo. La loro entrata in vigore era prevista con l'invio di esse alle Universit\u00e0. Fu Giovanni XXII ad inviarle alle Universit\u00e0 dopo averle riviste, corrette e completate.\nAlla questione della fede sono da ricondursi i seguenti problemi.\nLa questione della riforma.\nCirca i rapporti tra Stato e Chiesa il Concilio prese diverse misure per salvaguardare i diritti della Chiesa: scomunica riservata alla Sede Apostolica per tutti gli autori di violenze e i loro complici; privazione dei benefici agli autori delle violenze; interdetto sulle citt\u00e0, ecc.\nPer quanto riguarda i rapporti all'interno della Chiesa, il Concilio con i decreti cerca:\nAltri decreti di riforma riguardano i Benedettini, le monache. Viene trovata una soluzione circa la controversia tra i Francescani Spirituali e la Comunit\u00e0 francescana, mediante una linea di compromesso (con la costituzione \"Exivi de paradiso\")."}
{"id": "386549", "revid": "287204", "url": "https://it.wikipedia.org/wiki?curid=386549", "title": "Cratere Caventou", "text": "Caventou \u00e8 il nome di un cratere lunare da impatto intitolato al chimico francese Joseph Bienaime Caventou.\nSi tratta di un piccolo cratere, circolare ed a forma di tazza, situato nella parte occidentale del Mare Imbrium. Prima di essere rinominato dalla Unione Astronomica Internazionale era designato come 'La Hire D', data la sua vicinanza con il Mons La Hire, verso sud-est."}
{"id": "386550", "revid": "363629", "url": "https://it.wikipedia.org/wiki?curid=386550", "title": "Suini", "text": ""}
{"id": "386551", "revid": "339392", "url": "https://it.wikipedia.org/wiki?curid=386551", "title": "Strage di Monaco", "text": ""}
{"id": "386552", "revid": "267975", "url": "https://it.wikipedia.org/wiki?curid=386552", "title": "Concilio di Siena", "text": "Nella storia della Chiesa cattolica, il Concilio di Pavia-Siena (1423 - 1424) ha segnato una tappa piuttosto inconcludente del movimento conciliarista, che tentava di riformare la Chiesa. Se fosse continuato, sarebbe stato classificato come concilio ecumenico. Il Concilio di Pavia-Siena non \u00e8 pi\u00f9 elencato tra i concil\u00ee ecumenici ufficiali, poich\u00e9 il conciliarismo ivi espresso fu successivamente bollato come eresia.\nSecondo i termini del Concilio di Costanza, che richiamavano alla convocazione di concil\u00ee ecumenici periodici per discutere le politiche della Chiesa, Papa Martino V convoc\u00f2 un concilio a Pavia, inaugurato il 23 aprile 1423. Poich\u00e9 la peste era scoppiata nella stessa citt\u00e0, il concilio fu aggiornato in fretta a Siena.\nA Siena, il procedimento del Consiglio fu quello stabilito a Costanza. Fin dall'inizio, alcune formalit\u00e0 dei salvacondotti, emessi dalla citt\u00e0 per i membri del Consiglio, furono causa di attrito giurisdizionale con le prerogative papali. Ciononostante, l'8 novembre furono pubblicati quattro decreti, tutti diretti a bersagli facili: contro i seguaci dei riformatori eretici, come Jan Hus, bruciati sul rogo, poco tempo prima, al Concilio di Costanza, salvacondotto o meno, e contro i seguaci inglesi di John Wyclif, che affermavano che la Bibbia fosse l'autorit\u00e0 pi\u00f9 elevata; contro i seguaci dell'antipapa Benedetto XIII; un decreto che posponeva i negoziati con i Greci ed altre chiese ortodosse orientali (che furono successivamente elaborati in compromessi accettabili nelle lunghe sessioni del Concilio di Firenze, dal 1438 al 1445); ed un decreto che consigliava una maggiore vigilanza nei confronti dell'eresia, il bersaglio pi\u00f9 facile di tutti.\nLe proposte per un'autentica riforma istituzionale all'interno della Chiesa cattolica, si interruppero minacciosamente. Le proposte francesi per un maggiore controllo locale (proposte \"gallicane\", generalmente parlando) produssero la resistenza da parte dei lealisti della curia papale. A Siena, niente fu realizzato in quel senso.\nIl 19 febbraio 1424, viene scelta Basilea come sede del concilio successivo ed il Consiglio si dissolse il giorno seguente (decreto pubblicato il 7 marzo). I membri francesi avrebbero preferito proseguire fino a quando non fosse stata eseguita una profonda riforma della Chiesa,\"in capite et in membris\" (\"nella sua testa e nei suoi membri\"); se ne andarono per evitare un nuovo scisma, o per paura del papa (poich\u00e9 Siena, nel sud della Toscana, era vicina allo Stato Pontificio). Significativa fu la selezione della sede del successivo concilio, lungi dall'autorit\u00e0 temporale armata del Papato.\nI magistrati di Siena si assicurarono di non permettere a nessuno di partire, fino a che non avessero pagato i propri debiti."}
{"id": "386556", "revid": "4711", "url": "https://it.wikipedia.org/wiki?curid=386556", "title": "Guerra Iraq-Iran", "text": ""}
{"id": "386557", "revid": "183976", "url": "https://it.wikipedia.org/wiki?curid=386557", "title": "Golfo persico", "text": ""}
{"id": "386558", "revid": "1298927", "url": "https://it.wikipedia.org/wiki?curid=386558", "title": "Concilio di Basilea, Ferrara e Firenze", "text": "Il Concilio di Basilea, Ferrara e Firenze fu convocato da papa Martino V (1417-1431) nel 1431, in applicazione di una disposizione conciliare (il \"Decreto Frequens\") del Concilio di Costanza, che prevedeva, con il decreto \"Frequens\", la tenuta periodica di un concilio della Chiesa cattolica. Iniziato nel 1431 si svolse in pi\u00f9 sedi, prima a Basilea, poi a Ferrara, e infine a Firenze. Gli scopi del concilio furono trattare l'unione con la Chiesa ortodossa, estirpare l'eresia hussita e riformare la Chiesa.\nBasilea.\nIl concilio, convocato da papa Martino V, fu aperto il 23 luglio 1431 dal suo successore, papa Eugenio IV. I padri conciliari, ancora traumatizzati dal ricordo dello scisma d'Occidente, tuttavia gi\u00e0 regolato dal recente Concilio di Costanza, propendevano in maggioranza per la superiorit\u00e0 delle decisioni del Concilio su quelle del Papa (conciliarismo). Il successore di Martino V, papa Eugenio IV (1431-1447), giudicando tale propensione verso il conciliarismo in contraddizione con la tradizione della Chiesa, trasfer\u00ec il concilio dalla Svizzera all'Italia, a Ferrara, nel 1438.\nIntanto ci si occup\u00f2 della questione ussita. Gli utraquisti raggiunsero un compromesso con il Concilio, cosa che irrit\u00f2 oltre misura il papa. Questi aveva incoronato a Roma il re Sigismondo come Imperatore il 31 maggio 1433. Il 30 novembre dello stesso anno il Concilio propose agli utraquisti i cosiddetti \"Compactata\" di Basilea, una formula modificata dei \"Quattro articoli di Praga\" del 1420. Quindici giorni dopo il papa riconobbe, su pressioni dell'imperatore Sigismondo, il Concilio come legittimo. Dopo che gli utraquisti ebbero pesantemente sconfitto i Taboriti, contrari ai \"Compactata\", il 30 maggio 1433 a Lipan, accettarono il 5 luglio 1436 la proposta del Concilio nell'assemblea di Jihlava (\"Iglau\" in tedesco) e Sigismondo come re di Boemia.\nI conciliaristi restati a Basilea, un cardinale e diversi dottori e clero minore in numero di circa 300 membri, tentarono, spalleggiati dalle Universit\u00e0, di schierare la Chiesa contro il Papa, proclamando decaduto Eugenio IV ed eleggendo in sua vece il 24 maggio 1438 un antipapa, il Duca di Savoia Amedeo VIII sotto il nome di Felice V: si era giunti al piccolo scisma d'Occidente, che venne ricomposto solo dieci anni dopo, durante l'ultima sessione a Losanna, nel 1449 con la spontanea deposizione della tiara da parte di Felice V.\nFerrara.\nIn Italia arriv\u00f2 una nutrita delegazione bizantina (circa 700 persone), per trattare la riunione delle Chiese latina ed ortodossa. Dovevano, in altri termini, cercare una soluzione alle questioni aperte dal Grande Scisma del 1054, gi\u00e0 discusse nel secondo Concilio di Lione. Facevano parte della delegazione l'imperatore Giovanni VIII Paleologo (1425-1448), suo fratello Demetrio, il patriarca di Costantinopoli Giuseppe II e un numero imprecisato di vescovi, dotti e teologi tra i quali spiccavano Basilio Bessarione, Isidoro di Kiev, Marco Efesio, Balsamon, Giorgio Gemisto Pletone, Giorgio Scolario e Giovanni Argiropulo.\nPer il patriarca Giuseppe II questo incontro aveva motivazioni squisitamente tese alla riconciliazione, Giovanni VIII Paleologo invece riteneva l'accordo una premessa per ottenere l'aiuto occidentale all'impero bizantino ormai assediato dai turchi ottomani. Fra i vescovi latini intervenuti si segnalarono: il cardinal Giuliano Cesarini, l'arcivescovo di Rodi Andrea di Costantinopoli ed il vescovo di Forl\u00ec Luigi Pirano. Ferrara, inizialmente scelta come sede dei lavori, venne in seguito abbandonata, durante una pausa, per problemi logistici e per l'arrivo dell'epidemia di peste, che colp\u00ec la citt\u00e0 nel 1439. Il concilio fu cos\u00ec trasferito a Firenze.\nFirenze.\nSi procedette alle approfondite riflessioni teologiche per raggiungere la riunificazione tra Oriente e Occidente. La riunificazione sarebbe dovuta avvenire sul piano dogmatico e disciplinare, ma si sarebbero dovute mantenere le differenze sul piano liturgico secondo quella differenza che sar\u00e0 costante in tutti i tentativi di Chiese uniati. Diversamente da quanto era accaduto nel II Concilio di Lione (1274), ci furono discussioni comuni e condivise e si assistette ad un progressivo avvicinamento dei rispettivi punti di vista.\nLa stessa disposizione dei posti a sedere in assise lasciavano intravedere un clima di unione: il Papa non sedeva al centro, ma era semplicemente il primo della fila dei latini. Tra i vari punti discussi, vi furono quelli riguardanti il \"Filioque\", la dottrina sul Purgatorio, la questione delle Sacre Specie e il primato papale. In ognuno di questi punti da entrambe le parti si pot\u00e9 giungere ad una sostanziale uniformit\u00e0 di pensiero. Infine, con la felice firma del decreto \"Laetentur coeli\" (6 luglio 1439) si giunse alla completa riunificazione tra \"greci\" e \"latini\". Simili conclusioni di unione vennero raggiunte con i siri, i copti e gli armeni.\nRisultati e conseguenze.\nIn realt\u00e0, questo accordo rimase in buona parte solo sulla carta. Fu pi\u00f9 che altro il tentativo disperato dell'imperatore bizantino di ottenere aiuto dall'Occidente in vista dell'assedio sempre pi\u00f9 stretto dei turchi alla sua capitale, Costantinopoli (l'impero romano d'Oriente cadr\u00e0 infatti poco dopo il 29 maggio 1453). I risultati del concilio non vennero ratificati, anzi, al ritorno a Costantinopoli della delegazione bizantina, due terzi dei vescovi e dignitari firmatari (21 su 31) ritrattarono l'appoggio e negarono l'accordo, anche per via delle rimostranze delle comunit\u00e0 bizantine le quali, piuttosto che rinunciare alle proprie tradizioni liturgiche e teologiche sottomettendosi alla \"tiara\" papale, preferivano \"il turbante\" degli ottomani.\nQuesto partito anti-latino era guidato da uno dei fratelli dell'imperatore, Demetrio e dal \"Mega dux\" Luca Notara. Ungheria e Polonia si impegnarono comunque a promuovere i dettami del Concilio, riuscendo a porre sotto Roma importanti comunit\u00e0 di ortodossi che da allora formano la Chiesa uniate, che raduna oggi pi\u00f9 di 6 milioni di persone, soprattutto in Ucraina, Slovacchia e Transilvania.\nL'arrivo degli illustri personaggi consacr\u00f2 l'importanza di Firenze a livello europeo e l'esotico corteo dei dignitari stranieri ebbe un notevole impatto sugli artisti della citt\u00e0, come raffigurato nella Cappella dei Magi di Benozzo Gozzoli. Ne vennero sicuramente influenzati anche Piero della Francesca, Filarete e (a Ferrara) Pisanello. Alcuni storici dell'arte mettono in diretto rapporto il passaggio della cultura neoplatonica bizantina in Occidente, tramite alcuni delegati bizantini del concilio (Giorgio Gemisto Pletone e Basilio Bessarione), come uno dei motori del Rinascimento italiano, che da allora ebbe un \"salto di qualit\u00e0\"."}
{"id": "386560", "revid": "595001", "url": "https://it.wikipedia.org/wiki?curid=386560", "title": "Concilio Lateranense V", "text": "Il concilio Lateranense V fu un concilio ecumenico convocato da papa Giulio II e iniziato nella Basilica di San Giovanni in Laterano dal 3 maggio 1512. Il concilio ebbe diverse sessioni e si concluse nel 1517.\nIl \"conciliabolo\" di Pisa.\nDopo essere stato eletto papa, Giulio II promise sotto giuramento che avrebbe presto convocato un Concilio di riforma. Tuttavia, il tempo pass\u00f2 e la sua promessa non venne mantenuta.\nIn conseguenza di ci\u00f2, alcuni cardinali insoddisfatti, sollecitati anche dall'imperatore Massimiliano e da Luigi XII di Francia, convocarono un concilio a Pisa, fissando la data del 1\u00ba settembre 1511 per la sua apertura.\nQuesto evento fu rimandato fino al 1\u00ba ottobre.\nQuindi quattro cardinali, con le procure dei tre cardinali assenti, si incontrarono a Pisa.\nAnche numerosi vescovi ed abati si incontrarono l\u00ec cos\u00ec come ambasciatori del Re di Francia.\nSi tennero sette o otto sessioni e, durante l'ultima di queste, papa Giulio II venne sospeso, dopodich\u00e9 i prelati si trasferirono a Lione.\nLa convocazione del concilio.\nIl Papa fece presto opposizione a questo \u201cconciliabolo\u201d con un ben pi\u00f9 numeroso concilio che convoc\u00f2, con bolla papale del 18 luglio 1511, per il 19 aprile 1512 nella Basilica di San Giovanni in Laterano (il Quinto Concilio in Laterano). La bolla fu allo stesso tempo un documento canonico e polemico. Mediante essa il Papa rigett\u00f2, una per una, le ragioni addotte dai cardinali per il loro \u201cconciliabolo\u201d di Pisa. Dichiar\u00f2 che il suo atteggiamento prima della sua elezione a Pontefice era stato espressione del suo sincero desiderio di convocare il concilio; che fin dalla sua nomina aveva sempre cercato l'occasione adatta per convocarlo; che per questa ragione egli aveva cercato di ristabilire la pace tra i principi cristiani; che le guerre che si erano scatenate contro la sua volont\u00e0 non avevano altro fine se non il ristabilirsi dell'autorit\u00e0 pontificia negli Stati della Chiesa.\nRimprover\u00f2, quindi, i cardinali ribelli per la loro condotta e per l'inopportunit\u00e0 di convocare la Chiesa universale indipendentemente dal suo capo. Fece loro notare che i tre mesi da loro fissati per l'assemblea di tutti i vescovi a Pisa erano un tempo insufficiente, e che la suddetta citt\u00e0 non aveva nessun requisito necessario per un'assemblea di tale importanza.\nInfine dichiar\u00f2 che nessuna importanza poteva essere attribuita all'iniziativa dei cardinali. La bolla fu firmata da 21 cardinali.\nL'apertura e gli atti del concilio.\nLa vittoria dei francesi a Ravenna (11 aprile 1512) imped\u00ec l'apertura del concilio fino al 3 maggio, quando i padri si incontrarono nella basilica del Laterano. Erano presenti 15 cardinali, i patriarchi di Alessandria e Antiochia, 10 arcivescovi, 56 vescovi, alcuni abati e capi di ordini religiosi, l'ambasciatore di Ferdinando II d'Aragona, e quelli di Venezia e Firenze. I lavori furono aperti da una prolusione dell'agostiniano Egidio da Viterbo, che denunci\u00f2 senza remore i mali della Chiesa, suscitando profonda emozione nell'assemblea; di questa prolusione \u00e8 rimasta celebre la frase: \"Sono gli uomini che devono essere trasformati dalla religione, non la religione dagli uomini\".\nI decreti conciliari furono pubblicati sotto forma di bolle pontificie. Convocata da Giulio II, l'assemblea gli sopravvisse, continu\u00f2 sotto papa Leone X, e tenne la sua dodicesima ed ultima sessione il 16 marzo 1517. Durante la terza sessione Matth\u00e4us Lang von Wellenburg, vescovo di Gurk, che aveva rappresentato Massimiliano al concilio di Tours, lesse un atto con il quale l'imperatore ripudiava tutto ci\u00f2 che era stato fatto ai concili di Tours e di Pisa. Durante la quarta sessione l'avvocatura del concilio chiese la revoca della Sanzione Pragmatica di Bourges. Nell'ottava (17 dicembre 1513), venne letto un documento di re Luigi XII, che disconosceva il Concilio di Pisa e aderiva al Concilio Laterano.\nDurante le varie sessioni del concilio, furono emanati, sotto forma di bolle pontificie, diversi decreti, alcuni dottrinali ed altri di riforma:\nI Padri conciliari poi ordinarono una citazione perentoria contro i francesi riguardo alla Sanzione Pragmatica. Quest'ultima fu solennemente revocata e condannata e venne approvato il concordato con Francesco I di Francia durante l'undicesima sessione (19 dicembre 1516). Infine il concilio promulg\u00f2 un decreto che prescriveva la guerra contro i Turchi e ordinava l'imposizione delle decime su tutti i benefici ecclesiastici nel mondo cristiano per tre anni."}
{"id": "386561", "revid": "1305772", "url": "https://it.wikipedia.org/wiki?curid=386561", "title": "\u017bebbu\u0121", "text": "\u017bebbu\u0121 (forma estesa in maltese \"\u0126a\u017c-\u017bebbu\u0121\"; in italiano storico \"Zebbug\" o \"Casal Zebbugi\") \u00e8 un comune maltese dell'isola di Malta, omonima del piccolo villaggio di \u017bebbu\u0121 sull'isola di Gozo. Con una popolazione di abitanti (2005) \u00e8 la decima citt\u00e0 di Malta per dimensioni.\nLa parrocchia \u00e8 dedicata a San Filippo d'Agira, la cui festa \u00e8 tenuta la seconda domenica di giugno, sebbene la ricorrenza sia in effetti il 12 maggio. Il paese \u00e8 anche noto come Citt\u00e0 Rohan.\nLa parola \"\u017bebbu\u0121\" significa \"olive\" e deriva dai molti oliveti presenti nei dintorni della citt\u00e0.\nStoria.\nNel 1380 una chiesa, dedicata a San Filippo d'Agira, venne costruita nella zona compresa tra le piccole comunit\u00e0 di \u0126al-Dwin, \u0126al-Muxi e \u0126al-Mula, chiamata \"Casal Zebui\"; quando queste si unirono presero il nome attuale di \"\u0126a\u017c-\u017bebbu\u0121\".\nDa semplice villaggio venne elevata al rango di citt\u00e0 verso la fine del XVIII secolo per volere del gran maestro Emmanuel de Rohan-Polduc, tanto che prese il nome di Citt\u00e0 de Rohan."}
{"id": "386564", "revid": "640277", "url": "https://it.wikipedia.org/wiki?curid=386564", "title": "Bormla", "text": ""}
{"id": "386565", "revid": "23390", "url": "https://it.wikipedia.org/wiki?curid=386565", "title": "Compagna Communis", "text": "Compagna Communis \u00e8 il nome che fu dato all'organizzazione territoriale della Genova medievale.\nStoria.\nNell'anno 958 un diploma concesso da re Berengario II dette piena libert\u00e0 giuridica alla collettivit\u00e0, garantendo il possedimento delle proprie terre in forma di signorie fondiarie.\nCon tale provvedimento si dette avvio al processo che porter\u00e0, alla fine dell'XI secolo alla costituzione del libero comune.\nNel 1097 il vescovo Arialdo riunendo i principali detentori del potere, vale dire i visconti (ovvero i signori feudali imperiali) e le otto Compagne Rionali (antica divisione in quartieri cittadini), fond\u00f2 un'associazione di tutti i cittadini, la Compagna Communis.\nL'organizzazione rionale mantenne un significato politico/sociale per secoli, tanto che ancora nel 1382 i membri del Gran Consiglio erano classificati in accordo alla compagna d'appartenenza oltre che secondo la fazione politica (\"nobili\" o \"popolari\").\nNel 1099 Genova viene retta da Consoli, figure politiche dotate di tutti e tre i poteri, eletti tra le importanti famiglie. Qui inizi\u00f2 il contrasto politico tra gli esclusi dalle famiglie elettrici. \n\u00c8 un periodo di pace, ma la rivalit\u00e0 fra le due famiglie dominanti si manifesta in una corsa agli armamenti da parte dei Maneciano e dei Carmandino. I primi, che stanno al potere dal 1099 al 1122 si impossessano di privilegi commerciali nel Mediterraneo dell'Est, sfaldando l'equilibrio competitivo con i Carmandino, al potere dal 1123 al 1149. Ci\u00f2 indebol\u00ec Genova sotto il profilo commerciale, soprattutto nei confronti di Pisa.\nNel 1060 Genova inizi\u00f2 ufficialmente la lotta con Pisa, che sarebbe stata una delle sue tre attivit\u00e0 primarie per circa due secoli, assieme alle varie crociate e alla fondazione delle colonie. Il conflitto ebbe inizio per il possesso della Corsica, pi\u00f9 tardi anche della Sardegna.\nIl Consolato: nasce la Repubblica vera e propria.\nLa fondazione della \"Compagna Communis\", cio\u00e8 del Comune, sanc\u00ec l'inizio della Repubblica vera e propria; essa fu retta da un numero variabile di Consoli, eletti da un Parlamento composto da tutti i cittadini maschi tra i 16 e i 70 anni d'et\u00e0, veri cittadini soldato che in caso di guerra dovevano provvedere al proprio equipaggiamento tranne che per le imprese in terre lontane, come le Crociate, o in mare aperto: essi si riunivano nella cattedrale di San Lorenzo per esercitare il voto. Il vincitore entrava in carica il 2 febbraio.\nGli ex-Consoli e i cittadini illustri formavano il \"Consilium\" (cio\u00e8 il Senato), che aveva diritto di veto sulle decisioni consolari, similmente a come accadeva nell'Antica Roma (per le votazioni usavano sassolini bianchi o neri).\nTra i compiti dei Consoli erano il comando delle flotte, dell'esercito e la convocazione del Parlamento. Tuttavia solo il Consilium poteva disporre la chiamata alle armi dei cittadini.\nAll'interno del Consilium esisteva il Consiglio di Credenza, formato dai Silenziari, i quali votavano le questioni da tenere segrete come le regalie da dare alla Santa Sede per il suo sostegno (accade probabilmente per ottenere la Corsica contro Pisa, visto che il Papa la consegn\u00f2 spiritualmente a Genova gi\u00e0 nel 1123, cosa che port\u00f2 alla prima guerra contro Pisa).\nIn tutto questo l'Arcivescovo esercitava una funzione solo rappresentativa, ma veniva ad ogni modo avvisato di ogni strategia messa in pratica dal consiglio.\nDopo la Prima crociata l'ordinamento politico venne cambiato alcune volte: dapprima furono separati i Consoli dei Placiti da quelli del Comune, poi fu variato il loro numero e fu abbassato il loro periodo di carica da 4 anni ad un solo anno.\nFu inoltre separata l'amministrazione finanziaria, affidata ai Clavigeri, otto magistrati che possedevano le chiavi dell'erario. \nI Placiti, cio\u00e8 i magistrati, amministravano la giustizia secondo tre elementi legislativi: la consuetudine, il breve e la legge, cio\u00e8 rispettivamente le norme romano-bizantine del vivere comune (il codice civile), gli argomenti legali specifici (con attenzione alle nuove sentenze, proprio come oggi) e le questioni penali e di pubblica sicurezza.\nTra gli altri incarichi, si ricorda quello del Cintraco, ovvero il banditore del comune, che poteva convocare i cittadini ed eseguiva le sentenze pubbliche, tra cui la flagellazione, e ammonire i cittadini sulla vigilanza contro gli incendi."}
{"id": "386569", "revid": "2175", "url": "https://it.wikipedia.org/wiki?curid=386569", "title": "Venarey-Les Laumes", "text": ""}
{"id": "386571", "revid": "124541731", "url": "https://it.wikipedia.org/wiki?curid=386571", "title": "Maria Teresa di Borbone-Napoli", "text": "Biografia.\nInfanzia.\nNata \"Maria Teresa\" in onore di sua nonna materna, l'imperatrice Maria Teresa d'Austria, era la maggiore dei diciotto figli del re e della regina di Napoli e Sicilia. Suo padre era figlio di Carlo III di Spagna e della principessa sassone Maria Amalia di Sassonia. Sua madre era sorella della regina Maria Antonietta di Francia e suo padre era fratello di Maria Luisa di Spagna, granduchessa di Toscana e poi imperatrice d'Austria, e di Carlo IV di Spagna.\nAltre cugine che portavano lo stesso nome della loro nonna erano Maria Teresa d'Austria (1767-1827), futura regina di Sassonia, Maria Teresa di Borbone-Parma (1770-1804), futura principessa ereditaria di Sassonia, Maria Teresa d'Asburgo-Este (1773-1832), futura regina di Sardegna e la pi\u00f9 famosa Maria Teresa di Francia (1778-1851), futura duchessa d'Angoul\u00eame.\nMatrimonio.\nIl 15 agosto 1790 spos\u00f2 il suo doppio cugino primo, l'arciduca Francesco d'Austria, che divenne successivamente imperatore del Sacro Romano Impero con il nome di Francesco II (1792) e quindi imperatore d'Austria con il nome di Francesco I (1804).\nIl matrimonio fu felice, nonostante Francesco e Maria Teresa avessero caratteri diversi. Maria Teresa viene descritta come una persona calma e con un'apparenza sensuale. Amava le feste in maschera ed il Carnevale e partecipava ai balli anche se era incinta. Ebbe una certa influenza sul marito, cos\u00ec come interesse nella politica. Diede consigli al marito e si ritiene sia la responsabile del licenziamento del barone Johann Baptist von Schloi\u00dfnigg e del conte Franz Colloredo. Fu anche critica nei confronti di Napoleone e spinse il marito in guerra contro la Francia.\nImportante patrona della vita musicale viennese, commission\u00f2 una grande quantit\u00e0 di musica per usi ufficiali e privati. Joseph Haydn scrisse il suo Te Deum su sua richiesta e compose anche numerose messe per celebrare il suo governo. I suoi compositori preferiti includevano Pavel Wranitzky (sinfonie) e Joseph Leopold Eybler (composizioni sacre).\nDiscendenza.\nMaria Teresa e Francesco ebbero dodici figli:"}
{"id": "386572", "revid": "287204", "url": "https://it.wikipedia.org/wiki?curid=386572", "title": "Saint-Jean-de-Boeuf", "text": ""}
{"id": "386575", "revid": "1318658", "url": "https://it.wikipedia.org/wiki?curid=386575", "title": "Compagna", "text": ""}
{"id": "386576", "revid": "767487", "url": "https://it.wikipedia.org/wiki?curid=386576", "title": "Chemiosmosi", "text": "La chemiosmosi (o accoppiamento chemio-osmotico) \u00e8 un processo biochimico che permette di utilizzare il gradiente elettrochimico di ioni H+ per compiere lavoro cellulare che pu\u00f2 essere usato per la sintesi di ATP. Rappresenta lo stadio finale della fosforilazione ossidativa e negli eucarioti questo processo avviene a livello della membrana dei mitocondri, mentre nei procarioti avviene a livello della membrana cellulare. \nTeoria chemiosmotica.\nLa teoria chemiosmotica \u00e8 una teoria scientifica pubblicata da Peter Mitchell nel 1961, ricevendo per questo lavoro un premio Nobel per la chimica nel 1978. Negli anni sessanta, era risaputo che l'ATP fosse la riserva di energia delle creature viventi, ma si riteneva che il meccanismo con cui l'ATP venisse creato nei mitocondri fosse solamente la fosforilazione a livello di substrato. La teoria chemiosmotica di Mitchell fu la base per la comprensione completa dei processi alla base della fosforilazione ossidativa, che erano a quel tempo sconosciuti. Mitchell si rese conto che il movimento di ioni attraverso il potenziale elettrochimico di membrana potesse fornire l'energia necessaria per la produzione di ATP. La sua ipotesi derivava da informazioni gi\u00e0 conosciute negli anni '60: era noto che le cellule viventi avevano un potenziale di membrana negativo rispetto all'ambiente circostante. Il movimento degli ioni \u00e8 condizionato anche da forze termodinamiche, ovvero la loro tendenza a diffondere spontaneamente da regioni a pi\u00f9 alta concentrazione verso regioni a pi\u00f9 bassa concentrazione. Prov\u00f2 quindi che la sintesi dell'ATP era combinata a questo gradiente elettrochimico.\nIl processo chemiosmotico.\nGli elettroni, che grazie alla glicolisi e al ciclo di Krebs sono stati caricati nei trasportatori di elettroni NADH e FADH2, vengono ceduti alla catena di trasporto degli elettroni (costituita da quattro complessi proteici situati nella membrana interna del mitocondrio). Il passaggio degli elettroni comporta la liberazione di energia che viene immagazzinata in un massimo di 32 molecole di adenosina trifosfato (ATP), formate tramite legame del fosfato inorganico con l'adenosina difosfato (ADP). Il collegamento tra le reazioni di trasporto della catena di elettroni e la reazione di sintesi dell'ATP \u00e8 stato spiegato dal biochimico inglese Peter Mitchell: mentre gli elettroni \"scendono\" lungo la catena di trasporto, gli ioni H+ presenti nella matrice vengono trasportati attivamente nello spazio intermembrana. Si genera cos\u00ec una differenza di concentrazione degli H+ sui due versanti della membrana interna mitocondriale. A causa di questo gradiente di concentrazione, gli ioni H+ tendono a rientrare per diffusione. Dato che la membrana \u00e8 impermeabile, per attraversarla essi hanno bisogno di una proteina di trasporto: l'ATP sintasi, un complesso enzimatico che catalizza la sintesi dell'ATP a partire da ADP e fosfato. In tal modo il rientro degli ioni fornisce alla reazione di sintesi dell'ATP l'energia necessaria.\nSi stima che siano necessari quattro protoni per creare una molecola di ATP. Da una molecola di NADH si producono 2,5 molecole di ATP, poich\u00e9 nel loro passaggio nella catena di trasporto, inducono la traslazione di dieci protoni che creano due molecole di ATP pi\u00f9 altri due protoni in eccesso. Da una molecola di FADH2 si creano circa 1,5 molecole di ATP.\nGrazie alla chemiosmosi, la cellula abbina le reazioni esoergoniche della catena di trasporto di elettroni alla sintesi endoergonica di ATP."}
{"id": "386577", "revid": "395393", "url": "https://it.wikipedia.org/wiki?curid=386577", "title": "A Compagna", "text": "A Compagna \u00e8 un'associazione storica e culturale ligure, la pi\u00f9 antica del capoluogo regionale fra quelle attive. Fondata nel 1923, ha in passato varcato i confini regionali con una sede a Torino; il nome \u00e8 stato tratto dall'antica Compagna Communis, nucleo del costituendo comune e futura Repubblica di Genova.\nL'istituzione e le attivit\u00e0.\nMembro della Consulta Ligure, l'associazione si propone di promuovere e preservare le tradizioni e la storia genovesi e liguri. Il dialogo costante con le istituzioni pubbliche e la promozione di iniziative di carattere culturale hanno fatto dell'associazione uno dei punti di riferimento per la cultura locale. Fra le varie manifestazioni pubbliche risalta particolarmente \"O Confeugo\", alla quale partecipa dal 1923 (e regolarmente ogni anno a partire al 1951) il sindaco di Genova.\nIl termine riprende un'antica tradizione della Repubblica di Genova, durante la quale \u00e8 uso accendere un grande fal\u00f2 sulla piazza prospiciente Palazzo Ducale ed il presidente di turno dell'associazione - in qualit\u00e0 di \"Ab\u00f2u\", ossia di Abate del Popolo, consegna le lamentele del popolo al sindaco della citt\u00e0 che, nella cerminonia, riveste fittiziamente il ruolo dell'antico doge (\"Duxe\"). La cerimonia viene oggi svolta a dicembre.\n\"O bollettin\".\nIl bollettino dell'associazione \u00e8 la rivista che il sodalizio pubblica per i suoi associati, nel quale vengono riportate le attivit\u00e0 istituzionali dell'associazione, le iniziative intraprese e sul quale trovano spazio interventi di eminenti esponenti della cultura locale. Il primo numero fu pubblicato il 1\u00ba aprile 1928 con il sottotitolo ufficiale di \"Rivista Mensile Illustrata\" e si continu\u00f2 a produrre fino al 1933, anno in cui la direzione fu sospesa probabilmente a causa dell'avversione agli ideali totalitari e centralisti propugnati dal regime fascista. Dopo pi\u00f9 di trent'anni, nel 1969 l'idea fu ripresa e, sotto la direzione di Aidano Schmuckher, cominci\u00f2 la pubblicazione di un periodico di dimensioni assai contenute (solamente quattro pagine); in seguito, a partire dal 1974 fu deciso che a coordinare il periodico fosse direttamente il Presidente dell'associazione, e la rivista assunse il formato attuale (con un numero di pagine variabili da 16 a 40).&lt;br&gt;Attualmente il bollettino viene pubblicato trimestralmente, per un totale di quattro numeri l'anno."}
{"id": "386579", "revid": "339392", "url": "https://it.wikipedia.org/wiki?curid=386579", "title": "Ch\u00e2teau-Chinon-Campagne", "text": ""}
{"id": "386580", "revid": "339392", "url": "https://it.wikipedia.org/wiki?curid=386580", "title": "Ch\u00e2teau-Chinon-Ville", "text": ""}
{"id": "386581", "revid": "77358", "url": "https://it.wikipedia.org/wiki?curid=386581", "title": "Cattolicesimo romano", "text": ""}
{"id": "386582", "revid": "4711", "url": "https://it.wikipedia.org/wiki?curid=386582", "title": "Andorra La Vella", "text": ""}
{"id": "386584", "revid": "14787", "url": "https://it.wikipedia.org/wiki?curid=386584", "title": "D. H. Lawrence", "text": ""}
{"id": "386592", "revid": "4711", "url": "https://it.wikipedia.org/wiki?curid=386592", "title": "Esch-Sur-Alzette", "text": ""}
{"id": "386596", "revid": "339392", "url": "https://it.wikipedia.org/wiki?curid=386596", "title": "Etichette indipendenti", "text": ""}
{"id": "386598", "revid": "122764210", "url": "https://it.wikipedia.org/wiki?curid=386598", "title": "Publio Papinio Stazio", "text": "\u00c8 anche noto per la sua presenza nella \"Divina Commedia\" di Dante Alighieri, dove svolge la funzione di guida del \"Purgatorio\".\nBiografia.\nNato a Napoli, figlio d'un retore italiota (elemento non trascurabile, questo, nella sua formazione poetica) originario di Velia (antica colonia magnogreca della Lucania), intorno al 45 circa, Stazio incarna - forse pi\u00f9 di altri - la figura del poeta \"professionista\". Si trasfer\u00ec a Roma per tentare la fortuna durante l'impero di Domiziano e, in breve tempo, effettivamente si guadagn\u00f2 - nelle recitazioni pubbliche e nelle gare poetiche - il favore del pubblico e dei grandi signori, che divennero suoi protettori.\nD'ingegno duttile e versatile, in questo primo periodo compose libretti per mimi e, oltre al suo primo poema epico, la \"Tebaide\", alcune \"Silvae\", componimenti lirici di circostanza in uno stile facile ed elegante. Ma, dopo alcuni rovesci, nonostante le preghiere insistenti della moglie Claudia, una musicista, decise di abbandonare la citt\u00e0 per far ritorno in Campania, dove condusse lo stesso genere di esistenza di poeta mondano al servizio dei nobili romani, che in quella regione approdavano in massa per i loro soggiorni primaverili ed estivi. \nA Napoli, forse, trov\u00f2 la morte nel 96.\nOpere.\nLa produzione poetica di Stazio \u00e8 abbondante e comprende diverse opere, tre delle quali pervenuteci.\nIl capolavoro staziano, la \"Tebaide\", pubblicata nel 92, \u00e8 in 12 libri e narra la lotta fra i due fratelli Eteocle e Polinice per la successione in Tebe al trono di Edipo (ma anche se il tema \u00e8 mitologico, dotato di un complesso apparato divino, la vera sostanza del contenuto riporta irresistibilmente verso la \"Pharsalia\" di Lucano).In un insolito epilogo programmatico, Stazio dichiara poi di avere un modello altissimo, anche se preso coi dovuti rispetti: l'Eneide, di cui le due esadi riproducono fedelmente la met\u00e0 odissiaca di preparazione e quella iliadica di guerra.\nIn verit\u00e0, i modelli poetici sono molti: Stazio dimostra una buona conoscenza della tragedia greca (Eschilo) e forse anche di alcuni poemi ciclici (Antimaco di Colofone) o di loro riassunti. Talora (oltre che l'Omero mediato da Virgilio) appaiono anche modelli pi\u00f9 insoliti: Euripide, Apollonio Rodio, persino Callimaco (e gli alessandrini in genere); infine, lo stile narrativo e la metrica risentono della lezione tecnica di Ovidio, mentre la sua immagine del mondo dell'influsso di Seneca, da cui mutua anche, volendo, il gusto dell'orrido e la tendenza al patetico (caratteristiche comunque comuni alla letteratura del tempo).\nInsomma, proprio qui - ovvero nel contrasto tra fedelt\u00e0 alla tradizione virgiliana e le inquietudini modernizzanti - sta il vero centro dell'ispirazione epica di Stazio. Tuttavia, nonostante tale costellazione di influssi, e nonostante l'abbondanza di episodi minuti e di \"miniature\" sentimentali o pittoresche, l'opera non manca affatto di unit\u00e0: anzi, il difetto tipico sono piuttosto gli ossessivi \"corsi e ricorsi\" a motivi e atmosfere: tutta la storia risulta, ad esempio, dominata da una ferrea \"necessit\u00e0 universale\" (la cui funzione \u00e8 enfatizzata in un apparato divino come detto tipicamente virgiliano), che appiattisce le cose, gli uomini e le stesse divinit\u00e0 (\u00e8 qui che Stazio si avvicina invece pi\u00f9 a Lucano).\nDopo il poema tebano, Stazio si proponeva un ulteriore \"magnum opus\" con la \"Achilleide\" che, interrotta all'inizio del II libro per la morte del poeta, sarebbe stato un poema epico sull'educazione e le vicende della vita di Achille: ma la narrazione giunge fino alla partenza dell'eroe per Troia. Il tono \u00e8 pi\u00f9 disteso e idillico che nella barocca \"Tebaide\", bench\u00e9 nell'opera tutta si evidenzi una forte accentuazione della componente etica.\nDi estrema rilevanza per ricostruire lo sfondo culturale e sociale dell'autore e dell'epoca sono le \"Silvae\", una raccolta di 32 componimenti poetici d'occasione divisi in 5 libri, per un totale di circa 3300 versi. Ciascun libro \u00e8 preceduto da un'epistola dedicatoria in prosa. I primi 4 libri furono pubblicati tra il 92 e il 95; il quinto usc\u00ec probabilmente dopo la morte dell'autore. Il metro prevalente \u00e8 l'esametro: dei 32 componimenti solo quattro sono in endecasillabi faleci, uno \u00e8 un'ode saffica e un altro \u00e8 un'ode alcaica. Il titolo \"Silvae\" allude alla variet\u00e0 dei contenuti della raccolta (\"materiale vario\"), e anche al loro stato di \"abbozzo\", di poesia composta con rapidit\u00e0 e quasi improvvisando (\"materiale grezzo\").\nTra le poesie contenute nelle \"Silvae\" si trovano epicedi per la morte di persone o anche di animali, epitalami, encomi, genetliaci, poesie di ringraziamento, descrizioni, per lo pi\u00f9 collocate in contesti encomiastici, mentre alcuni carmi sono di argomento autobiografico.\nPerduti sono il \"De bello germanico\", un poema sulle campagne germaniche di Domiziano e \"Agave\", una pantomima di successo, ricordata da Giovenale.\nFortuna.\nDante lo confonde con Lucio Stazio Ursulo, noto retore vissuto ai tempi di Nerone e nativo di Tolosa. La confusione risale ad autori latini tardoantichi come san Girolamo e Fulgenzio.\nStazio compare nella \"Divina Commedia\" come accompagnatore di Dante assieme a Virgilio nel canto XXI del Purgatorio. Dante, infatti, unico tra i suoi contemporanei a quanto se ne sa, credeva che il poeta si fosse convertito al Cristianesimo, sempre grazie a Virgilio, suo mentore certo nella poesia, che il Medioevo considerava precursore e profeta dell'avvento di Cristo.\nTale convinzione fu facilitata dall'oblio da cui erano avvolte ancora al tempo di Dante le \"Silvae\", che avrebbero illuminato certi aspetti privati della personalit\u00e0 di Stazio. Ma, anche prima di Dante, la \"Tebaide\" costituiva un'importante fonte di ispirazione per gli scrittori medievali che aspiravano allo sviluppo di un'epica allegorica.\nLo stesso Dante attinge dalla \"Tebaide\", per esempio per il noto episodio dedicato alla figura del conte Ugolino (Inferno, canto XXXII), ispirato al crudo episodio di Tideo e Melanippo (\"Tebaide\", libro VIII, vv. 733 ss.); oppure per l'immagine delle due lingue di fuoco che ospitano gli spiriti di Ulisse e Diomede (Inferno, canto XXVI), chiaramente ispirato alla scena del libro XII della \"Tebaide\" dove, per ironia della sorte, Eteocle e Polinice si trovano a dividere lo stesso rogo funebre e nemmeno nella morte gli spiriti dei due fratelli trovano pace: il fuoco infatti si divide in due lingue distinte, in una lotta e in un'avversione senza fine."}
{"id": "386599", "revid": "599013", "url": "https://it.wikipedia.org/wiki?curid=386599", "title": "Bcd", "text": ""}
{"id": "386600", "revid": "125789146", "url": "https://it.wikipedia.org/wiki?curid=386600", "title": "Stadio Santiago Bernab\u00e9u", "text": "Lo stadio Santiago Bernab\u00e9u () \u00e8 un impianto calcistico spagnolo di Madrid. Di propriet\u00e0 del Real Madrid Club de F\u00fatbol, ospita gli incontri casalinghi della sua prima squadra dal 1947.\nIdeato dall'architetto Jos\u00e9 Mar\u00eda Castell, l'impianto fu inaugurato il 14 dicembre 1947 come \"Nuevo Estadio Chamart\u00edn\", prima di essere ribattezzato con il nome attuale il 4 gennaio 1955 in onore di Santiago Bernab\u00e9u, storico giocatore e presidente del Real Madrid. All'interno dell'impianto \u00e8 presente il museo della societ\u00e0, oltre a numerosi ristoranti e allo store ufficiale del club.\nRisulta inoltre lo stadio, tra quelli dei top club, a pi\u00f9 elevata altitudine d'Europa (quasi 700 m).\nStoria.\nProgettazione e inaugurazione.\nIl 22 giugno 1944 il Banco Mercantil e Industrial concesse un prestito a Santiago Bernab\u00e9u e a Rafael Salgado per acquisire i terreni confinanti al vecchio Stadio Chamart\u00edn. Il 5 settembre 1944 nel Palazzo del Circolo delle Belle Arti venne scelto il plastico degli architetti Manuel Mu\u00f1oz Monetary e Luis Alemany Soler come struttura per dare forma allo stadio. Il 27 ottobre 1944 furono benedetti i terreni e venne posta la prima pietra.\nLo stadio fu inaugurato il 14 dicembre 1947 con una partita tra il Real Madrid Club de F\u00fatbol e i portoghesi , venendo battezzato come \"Nuevo Estadio Chamart\u00edn\". L'impianto aveva una capacit\u00e0 di 75.145 spettatori, dei quali 27.465 a sedere (7125 coperti) e 47.500 in piedi (2000 coperti). Sabino Barinaga fu il primo a realizzare un gol nel nuovo stadio nella partita inaugurale che termin\u00f2 3-1 a favore del Real Madrid. In questo decennio il Real vinse la Coppa del Generalissimo (1946 e 1947).\nI lavori degli anni cinquanta.\nLa prima grande rimodellazione dell'impianto avvenne nel 1954. Il 19 giugno venne inaugurato lo stadio che poteva accogliere 125.000 spettatori. In questo modo lo stadio madridista diventava il secondo in Europa per capienza dietro allo Stadio di Wembley.\nIl 4 gennaio 1955, dopo l'Assemblea Generale dei Soci, venne deciso che lo stadio venisse intitolato a Santiago Bernab\u00e9u, presidente del club e artefice dell'impianto. Nel maggio del 1957 venne inaugurata l'illuminazione elettrica in una partita contro la compagine brasiliana dello Sport Recife.\nLa ristrutturazione degli anni ottanta.\nNel 1982 la Spagna fu scelta come sede del campionato mondiale di calcio, e per il Bernabeu fu progettato un grosso ammodernamento per poter ospitare le partite pi\u00f9 importanti. Il lavoro fu affidato agli architetti Luis e Rafael Alemany e a Manuel Salinas. L'opera dur\u00f2 sedici mesi ed ebbe un costo di 704 milioni di pesetas, di cui 530 versati dalla citt\u00e0 di Madrid.\nFurono apportate varie migliorie, anche per il fatto che la FIFA stabil\u00ec che la met\u00e0 dei posti dovessero essere a sedere, e un terzo di questi coperti. Per questa ragione venne costruita una tribuna per coprire il perimetro del primo e del secondo anello, esclusa la zona nella tribuna Est. In questo modo la capienza dello stadio fu ridotta da 125.000 a 90.800 spettatori, dei quali 24.550 si trovavano sotto alla copertura. Venne anche rimodellata la facciata, vennero installati nuovi tabelloni elettronici nelle curve nord e sud, e vennero ristrutturate la tribuna stampa, gli spogliatoi, gli accessi e le zone annesse.\nI lavori degli anni novanta.\nA met\u00e0 degli anni ottanta l'UEFA introdusse nuove norme di sicurezza per l'aumento della violenza negli stadi europei, e per questo gli stadi dovevano essere dotati di accessi indipendenti per le diverse tifoserie, oltre all'installazione di posti a sedere per tutti gli spettatori. La necessit\u00e0 di compensare la diminuzione degli spettatori a causa della sostituzione dei posti in piedi con quelli a sedere, comport\u00f2 agli inizi degli anni novanta una grossa rimodellazione del Santiago Bernab\u00e9u. La giunta direttiva di Ram\u00f3n Mendoza affid\u00f2 il progetto all'impresa Gin\u00e9s y Navarro Construcciones, S.A.\nI lavori iniziarono il 7 febbraio 1992 e si conclusero il 7 maggio 1994, con un costo finale di pi\u00f9 di 5 miliardi di pesetas, innalzando di molto il debito del club, che ora non aveva pi\u00f9 alcun aiuto istituzionale. L'opera comport\u00f2 la creazione del terzo anello nella tribuna Ovest e nelle curve, addossandolo i nuovi settori alla costruzione esistente con moduli elevati da imponenti martinetti idraulici. Vennero creati in questo modo 20.200 nuovi posti, tutti a sedere, con un'inclinazione dell'87%, garantendo cos\u00ec una perfetta visualizzazione del terreno di gioco. Inoltre, per accedere al nuovo anello, all'esterno vennero erette quattro torri, ognuna dotata di scale centrali e di una rampa elicoidale. Con la nuova struttura, l'altezza dello stadio pass\u00f2 da 22 a 45 metri, e per questo nell'inverno due terzi del terreno di gioco rimangono nell'ombra, e quindi soggetti a deterioramento. Per questa ragione fu installata a 20\u00a0cm di profondit\u00e0 una rete di tubazioni in polipropilene lunga pi\u00f9 di 30\u00a0km per la circolazione di acqua calda, evitando cos\u00ec il congelamento del manto erboso. Sempre per l'aumento dell'altezza delle tribune fu necessario potenziare l'impianto di illuminazione, e venne installata una protezione retrattile sulle coperture per proteggere gli spettatori in caso di pioggia. Dopo la rimodellazione, la capienza dello stadio era di 106.000 spettatori.\nNell'estate del 1998, sotto la presidenza di Lorenzo Sanz, l'Estadio Santiago Bernab\u00e9u fu dotato interamente di posti a sedere, e la capienza fu ridotta a 74.328 spettatori.\nLa ristrutturazione degli anni duemila.\nCon l'arrivo di Florentino P\u00e9rez alla presidenza del Real Madrid, venne dato impulso al \"Plan Director del Estadio Santiago Bernab\u00e9u\", con l'obiettivo di migliorare la comodit\u00e0 dello stadio e la qualit\u00e0 delle sue strutture, oltre a riportare la capienza ai livelli del passato. Per questo vennero investiti 127 milioni di euro in cinque anni (2001-2006), con varie migliorie tra cui l'ampliamento e la copertura della tribuna Est, la nuova facciata nella calle Padre Dami\u00e1n, nuovi spogliatoi, nuovi palchi e zone VIP, nuovo palco d'onore posto nella tribuna Est, nuova tribuna stampa anch'essa ubicata in tribuna Est, nuovo sistema audio, nuovi tabelloni video, nuova sala dei trofei, nuovi bar, la collocazione del riscaldamento nelle tribune, ascensori panoramici, nuovi ristoranti, scale mobili nelle torri d'accesso e la realizzazione dell'edificio multi-uso nella calle Padre Dami\u00e1n, che ospita il pi\u00f9 grande negozio di una squadra calcistica e gli uffici del club. Dopo l'ampliamento della tribuna Est e la creazioni dei nuovi palchi, la capacit\u00e0 del Santiago Bernab\u00e9u fu portata a 80.354 spettatori, tutti a sedere.\nPer ricavare maggiori introiti dalla struttura, fu creato il \"Tour del Bernab\u00e9u\", dove i tifosi possono visitare tutti gli angoli dello stadio. Il 12 dicembre 2004, nel corso di un incontro tra il Real Madrid e la Real Sociedad, lo stadio fu fatto sgomberare per un falso allarme diffuso dall'ETA, dopo che il quotidiano \"Gara\" era stato informato della presenza di un ordigno esplosivo all'interno dell'impianto. L'evacuazione venne completata in otto minuti e fu un esempio di rapidit\u00e0, ordine e civismo.\nNel 2006 il Bernab\u00e9u \u00e8 diventato il primo stadio a controllo centralizzato del mondo. Il 4 febbraio 2007 il Santiago Bernab\u00e9u ha ospitato la millesima partita della Liga, ma le \"merengues\" non hanno potuto festeggiare l'evento dopo la sconfitta patita contro il Levante per 0-1. Infine, le ultime revisioni imposte il 24 ottobre 2007 della UEFA, per la partita di Champions League contro l'Olympiacos, servirono per poter classificare l'impianto come \u00abstadio \u00e9lite\u00bb: il 14 novembre, un mese prima della celebrazione del 60\u00ba anniversario dell'inaugurazione dello stadio, l'UEFA ha attribuito ufficialmente la denominazione di \u00abstadio cinque stelle\u00bb.\nI lavori degli anni duemiladieci.\nIl 12 settembre 2010 il presidente del Real Madrid, Florentino P\u00e9rez, nell'Assemblea Generale Ordinaria, ha promesso la creazione di \"un sistema di copertura delle tribune\u00bb nell'impianto madridista. Il 3 maggio 2011, il giorno in cui fu disputato l'incontro di ritorno delle semifinali di Champions League tra il Real Madrid e il , lo stadio fu oggetto di un attacco terroristico dell'ETA, senza per\u00f2 che ci siano stati danni umani o materiali.\nNell'estate del 2011 sono stati iniziati i lavori per l'ampliamento delle tribune del \"Primer Anfiteatro\", grazie al quale si \u00e8 avuto un aumento della capienza, passata a 81.044 spettatori. Nel giugno 2012 viene indetto un concorso di idee per la ristrutturazione dello stadio.\nIl 7 ottobre 2012, durante l'annuale assemblea dei soci del Real Madrid, viene approvato il piano di ristrutturazione della facciata esterna e di ampliamento della capienza. La fase successiva \u00e8 quella di scegliere il miglior progetto tra i quattro finalisti del concorso.\nIl 31 gennaio 2014 Florentino P\u00e9rez, presidente del Real Madrid, ha presentato il progetto vincitore della ristrutturazione dello stadio Santiago Bernabeu, le imprese GMP Architekten e L35 Ribas. P\u00e9rez ha fatto sapere che la cifra dei lavori si attester\u00e0 intorno ai 400 milioni di euro e ha rivelato che fin dal suo arrivo alla presidenza sono stati investiti 208 milioni in varie migliorie allo stadio, a cui verranno aggiunti altri 200 per il centro sportivo di Valdebebas. Inoltre ha aggiunto che il nuovo stadio aumenter\u00e0 del 30% i ricavi annui con il suo sfruttamento.\nNel luglio 2015 la superficie di gioco viene trasformata da erba completamente naturale ad erba ibrida denominata \"Mixto\", un mix di erba naturale ed erba artificiale.\nNel 2019 \u00e8 stata presentata ufficialmente la ristrutturazione dello stadio.\nTrasporti.\nL'impianto \u00e8 facilmente raggiungibile grazie ai mezzi pubblici. Nelle immediate vicinanze \u00e8 presente l'omonima stazione della metropolitana, situata sulla linea 10 e inaugurata pochi giorni prima dell'inizio dei Mondiali del 1982."}
{"id": "386601", "revid": "4711", "url": "https://it.wikipedia.org/wiki?curid=386601", "title": "Bassarabia", "text": ""}
{"id": "386610", "revid": "729019", "url": "https://it.wikipedia.org/wiki?curid=386610", "title": "Domestic Security Enhancement Act", "text": "Domestic Security Enhancement Act of 2003, conosciuto anche come The Patriot Act II, \u00e8 una legge federale statunitense scritta da John Ashcroft.\nQuesta legge permette l'arresto segreto di chi \u00e8 sospettato di far parte ad un gruppo terroristico. Prevede anche la raccolta e conservazione del DNA dei possibili terroristi in un database e la perdita di cittadinanza USA.\nInoltre, tutti coloro che aiutano una cellula terroristica elargendo fondi, possono essere arrestati anche con la sola prova del versamento di denaro e vengono considerati terroristi.\nCritiche.\nIl New York Times, a proposito delle leggi antiterrorismo statunitensi, scrisse:\nSono scoppiate varie polemiche su questa legge, particolarmente per quanto riguarda la parte sull'aiuto al terrorismo. Se un cittadino degli Stati Uniti donasse del denaro ad un'associazione estera che dice di portare aiuti umanitari, e in realt\u00e0 \u00e8 una cellula terroristica, potrebbe essere arrestato a tempo indeterminato dai servizi segreti."}
{"id": "386613", "revid": "41549", "url": "https://it.wikipedia.org/wiki?curid=386613", "title": "Vallachia", "text": ""}
{"id": "386614", "revid": "15756", "url": "https://it.wikipedia.org/wiki?curid=386614", "title": "Fondo sociale europeo", "text": "Il Fondo sociale europeo (FSE) \u00e8 il principale strumento finanziario con cui l'Unione europea sostiene l'occupazione negli Stati membri e promuove la coesione economica e sociale. Le risorse dell'FSE ammontano al 10% circa del budget comunitario totale.\nL'FSE \u00e8 uno dei Fondi strutturali dell'UE, dedicati al miglioramento della coesione sociale e del benessere economico in tutte le regioni dell'Unione europea. I Fondi strutturali sono strumenti finanziari redistributivi che sostengono la coesione in Europa concentrando i propri contributi sulle regioni meno sviluppate. L'obiettivo specifico del budget FSE, ovvero sostenere la creazione di nuovi e migliori posti di lavoro nell'UE, viene perseguito cofinanziando progetti nazionali, regionali e locali destinati ad aumentare i livelli di occupazione, la qualit\u00e0 dei posti di lavoro e l'inclusivit\u00e0 del mercato del lavoro negli Stati membri e nelle loro regioni.\nStoria.\nIl Fondo sociale europeo, istituito con il trattato di Roma nel 1957, \u00e8 il pi\u00f9 antico tra i Fondi strutturali. Pur continuando a perseguire l'aumento del tasso occupazionale come suo obiettivo di fondo, l'FSE ha adeguato il suo orientamento nel corso degli anni per rispondere alle diverse sfide all'orizzonte. Nei suoi primi anni di vita, infatti, si concentrava sulla migrazione dei lavoratori entro i confini europei, mentre successivamente \u00e8 passato a combattere la disoccupazione tra i giovani e le persone scarsamente qualificate. Nell'attuale periodo di finanziamento, il 2007-2013, oltre a dare sostegno a coloro che incontrano particolari difficolt\u00e0 nel trovare lavoro, come le donne, i giovani, gli anziani, gli immigrati e i disabili, la dotazione dell'FSE aiuta le imprese e i lavoratori ad adattarsi al cambiamento sostenendo l'innovazione sul posto di lavoro, l'apprendimento permanente e la mobilit\u00e0 dei lavoratori.\nIl ruolo dell'FSE nelle politiche e nelle strategie dell'UE.\nLa strategia di fondo dell'Unione europea \u00e8 l'agenda di Lisbona, che entro il 2010 mira a fare dell'Europa l'economia basata sulla conoscenza pi\u00f9 dinamica e competitiva al mondo, in grado di coniugare una crescita economica sostenibile (caratterizzata da nuovi e migliori posti di lavoro e da una maggiore coesione sociale) con il rispetto per l'ambiente. Gli obiettivi dell'agenda di Lisbona danno forma alle priorit\u00e0 dell'FSE.\nMolti strumenti politici e finanziari dell'UE operano a sostegno dell'agenda di Lisbona. Tra questi, la politica di coesione mira a ridurre gli squilibri economici e sociali tra i paesi e le regioni dell'UE, utilizzando a tale scopo le risorse finanziarie (Fondi strutturali) del budget comunitario (compreso l'FSE) per sostenere lo sviluppo economico e sociale delle regioni meno sviluppate.\nAlla luce dell'esigenza di incrementare la competitivit\u00e0 e l'occupazione in uno scenario di globalizzazione e invecchiamento della popolazione, la strategia europea per l'occupazione fornisce un quadro di coordinamento che aiuta gli Stati membri dell'UE a concordare obiettivi e priorit\u00e0 comuni nel campo dell'occupazione. Tali priorit\u00e0 comuni sono successivamente adottate negli orientamenti per l'occupazione e incorporate nei programmi nazionali di riforma approntati singolarmente dagli Stati membri. I fondi FSE sono assegnati dagli Stati membri sulla base dei loro programmi nazionali di riforma e quadri di riferimento strategici nazionali (QRSN), che fissano le priorit\u00e0 fondamentali di ciascuno Stato membro per l'impiego dei Fondi Strutturali che riceve.\nL'agenda sociale europea riveste anch'essa un ruolo determinante nella definizione delle priorit\u00e0 di spesa dell'FSE. L'agenda sociale mira ad aggiornare il \"modello sociale europeo\" ammodernando i mercati del lavoro e i sistemi di protezione sociale, in modo che lavoratori e imprese possano trarre beneficio dalle opportunit\u00e0 create dalla concorrenza internazionale, dagli avanzamenti tecnologici e dal mutamento degli schemi della popolazione tutelando al contempo gli elementi pi\u00f9 vulnerabili della societ\u00e0. Inoltre, le attuali iniziative dell'FSE si fondano anche sul concetto di \"flessicurezza\", che pu\u00f2 essere definita come una strategia politica tesa a potenziare la flessibilit\u00e0 dei mercati occupazionali, dell'organizzazione e delle relazioni di lavoro da un lato e la sicurezza dell'occupazione e del reddito dall'altro. Il termine flessicurezza rappresenta un nuovo approccio all'occupazione che sostituisce il modello del \u201clavoro stabile\u201d del passato con un nuovo concetto di \"stabilit\u00e0 del lavoro\" e incoraggia i lavoratori a prendere le redini del proprio percorso lavorativo tramite la formazione permanente, l'adattamento ai cambiamenti e la mobilit\u00e0.\nL'FSE: definire la strategia.\nL'FSE \u00e8 gestito tramite cicli di programmazione di durata settennale. La strategia e il budget del fondo sono negoziati tra gli Stati membri dell'UE, il Parlamento europeo e la Commissione europea. La strategia definisce gli obiettivi dei finanziamenti dell'FSE, condivisi in parte o totalmente con altri Fondi strutturali. Gli obiettivi dell'attuale ciclo finanziario sono:\nLa strategia definisce inoltre ampi \u201cassi prioritari\u201d, ovvero le azioni necessarie per centrare gli obiettivi e ammissibili a ricevere finanziamenti.\nCome sono assegnati i fondi dell'FSE.\nIl livello dei finanziamenti dell'FSE varia da una regione all'altra a seconda della loro ricchezza relativa. Le regioni comunitarie sono suddivise in quattro categorie di regioni ammissibili sulla base del loro PIL regionale pro capite raffrontato alla media dell'UE (a 25 o 15 Stati membri) e ripartite tra i due obiettivi.\nL'obiettivo Convergenza comprende:\nL'obiettivo Competitivit\u00e0 regionale e occupazione comprende:\nNelle regioni di convergenza, il cofinanziamento dei progetti da parte dell'FSE pu\u00f2 raggiungere l'85% dei costi totali, mentre nelle regioni di competitivit\u00e0 e occupazione \u00e8 pi\u00f9 comune un cofinanziamento del 50%. Nel caso delle regioni e degli Stati membri pi\u00f9 ricchi, i fondi FSE completano le iniziative esistenti per l'occupazione a livello nazionale, laddove negli Stati membri meno ricchi i fondi FSE possono rappresentare la principale fonte di finanziamenti per le iniziative nel campo dell'occupazione. Le regioni ammissibili per l'attuale ciclo di programmazione (2007-2013) sono evidenziate nella mappa.\nCome \u00e8 attuato l'FSE.\nSebbene la strategia sia definita a livello comunitario, l'attuazione dei fondi FSE \u00e8 responsabilit\u00e0 degli Stati membri e delle regioni dell'UE. Una volta stabilita la strategia e stanziato il budget, viene adottato un approccio condiviso alla programmazione. I programmi operativi di durata settennale sono pianificati dagli Stati membri e dalle loro regioni congiuntamente alla Commissione europea e descrivono i campi di attivit\u00e0, geografici o tematici, che riceveranno i finanziamenti.\nGli Stati membri designano le autorit\u00e0 nazionali di gestione dell'FSE responsabili per la selezione dei progetti, per l'erogazione dei fondi e per la valutazione dei progressi e dei risultati dei progetti. Sono inoltre nominate delle autorit\u00e0 di certificazione e di audit per monitorare e assicurare la conformit\u00e0 delle spese al regolamento sull'FSE.\nProgetti FSE.\nL'attuazione pratica dell'FSE \u00e8 conseguita tramite progetti candidati e condotti da un ampio ventaglio di organizzazioni pubbliche e private: enti locali, regionali e nazionali, istituti di istruzione e formazione, organizzazioni non governative (ONG) e settore volontario, ma anche parti sociali, come ad esempio sindacati e comitati aziendali, associazioni di imprenditori e professionisti e singole aziende.\nI beneficiari dei progetti FSE sono vari: ad esempio, singoli lavoratori, gruppi di persone, settori industriali, sindacati, pubbliche amministrazioni o aziende. Uno dei gruppi target \u00e8 costituito dalle fasce sociali vulnerabili che incontrano particolari difficolt\u00e0 nel trovare o mantenere il proprio posto di lavoro, come i disoccupati di lunga durata e le donne. A titolo indicativo, si stima che oltre 9 milioni di individui appartenenti a tali categorie ricevano aiuto ogni anno tramite la partecipazione a progetti FSE (consultare il grafico 1).\nIl Fondo sociale europeo 2007-2013.\nIl ciclo di programmazione dell'FSE, dal 2007 al 2013, \u00e8 all'insegna dello slogan \"Investiamo nelle persone\". Nel corso di questo periodo saranno investiti circa 75 miliardi di euro (attorno al 10% del budget comunitario) in progetti di promozione dell'occupazione. I finanziamenti saranno assegnati a sei specifici assi prioritari:\nIn ciascuna regione, la distribuzione reale dei fondi varier\u00e0 conformemente alle priorit\u00e0 locali e regionali. Tutte e sei le priorit\u00e0 sono applicabili sia all'obiettivo Convergenza sia all'obiettivo Competitivit\u00e0 regionale e occupazione, ma le regioni di convergenza tendono a porre l'enfasi sul miglioramento del capitale umano.\nL'assegnazione dei fondi FSE per Stato membro per il 2007-2013 \u00e8 illustrata nel grafico 2.\nIl carattere redistributivo dell'FSE \u00e8 evidenziato nel grafico 3, che mostra il contributo pro capite negli Stati membri.\nIl Fondo sociale europeo 2014-2020.\nIl periodo di programmazione dell'FSE, dal 2014 al 2020, ha come scopo il perfezionamento di strumenti operativi e gestionali per la realizzazione dell'agenda europea in tema di cerscita ed occupazione. Nel corso di questo periodo saranno investiti circa 84 miliardi di euro in progetti di promozione dell'occupazione. I finanziamenti saranno utilizzati per il raggiungimento di quattro obiettivi tematici:\nIl Fondo sociale europeo per raggiungere gli obiettivi di cui sopra \u00e8 stato potenziato soprattutto nelle seguenti aree di intervento:"}
{"id": "386617", "revid": "125864844", "url": "https://it.wikipedia.org/wiki?curid=386617", "title": "Ada Gobetti", "text": "Biografia.\nAda Prospero nacque a Torino il 23 luglio del 1902, figlia di un commerciante di frutta svizzero originario della valle di Blenio (nel Cantone Ticino), emigrato in Italia nella seconda met\u00e0 dell'Ottocento, e di una casalinga torinese. Ancora studentessa al Liceo classico Vincenzo Gioberti di Torino, d\u00e0 il suo contributo alle riviste \"Energie Nove\" (1918-1920), \"La Rivoluzione liberale\" (1922-1925) e \"Il Baretti\" (1924-1928) di Piero Gobetti, che sposer\u00e0 poi nel 1923 e da cui avr\u00e0, nel 1925, il figlio Paolo. In quegli anni, con Piero, fu testimone delle rivolte operaie del biennio rosso torinese, alle quali guardavano entrambi con vivo interesse e per cui espressero un'appassionata solidariet\u00e0.\nNel 1925 si laurea in filosofia e, in seguito, si dedica all'insegnamento e a studi letterari e pedagogici. Nel novembre dello stesso anno \"La Rivoluzione liberale\" viene soppressa dal regime mussoliniano per il suo carattere spiccatamente anti-fascista. Nel 1926 Piero Gobetti \u00e8 costretto a emigrare a Parigi. Morir\u00e0 nel febbraio dello stesso anno in un ospedale di Neuilly-sur-Seine, a causa di problemi di salute aggravati da una violenta aggressione squadrista subita all'uscita della sua casa editrice.\nGli anni del fascismo e la guerra partigiana.\nNel 1928 Ada vince una cattedra di lingua e letteratura inglese, insegnando per alcuni anni a Bra e Savigliano (ambedue in provincia di Cuneo). Dal 1936 insegna al Ginnasio Cesare Balbo di Torino. In quegli anni rafforza la propria amicizia con Benedetto Croce, che la sprona a proseguire i propri studi e a compiere le prime traduzioni dall'inglese, con le quali introdurr\u00e0 in Italia gli scritti di Benjamin Spock. Negli anni precedenti l'8 settembre 1943 la casa di Ada Gobetti costituisce un punto di riferimento per l'antifascismo intellettuale e per gli ambienti legati al movimento Giustizia e libert\u00e0. Nel 1937 si risposa con Ettore Marchesini, tecnico dell'EIAR. Nel 1942 \u00e8 tra le fondatrici del Partito d'Azione.\nNel 1943, durante la Resistenza, coordina le brigate partigiane e fa la staffetta in Val Germanasca e in Val di Susa, dove \u00e8 attivo il figlio Paolo, tenendo i collegamenti, assieme a Bianca Guidetti Serra, con il Comando militare delle formazioni gielliste, per le quali assume l'incarico di ispettore. In quel periodo collabora a stretto contatto con Duccio Galimberti, Franco Venturi e Giorgio Agosti. Nel 1943, \u00e8 fondatrice dei Gruppi di difesa della donna con Maria Bronzo Negarville (PCI), Irma Zampini (PLI), Medea Molinari (PSI) e Anna Rosa Gallesio (DC). Si prodiga per la nascita del Movimento femminile Gl. Successivamente viene promossa commissario politico della IV divisione Gl \"Stellina\", avanzando sino a conseguire il grado di maggiore. Terminata la guerra, viene insignita della medaglia d'argento al valore militare.\nDopoguerra.\nNel 1945 partecipa a Parigi alla fondazione della Federazione internazionale democratica delle donne. Dopo la Liberazione \u00e8 la prima donna a venire nominata vicesindaco di Torino, designata dal CLN in rappresentanza del PdA. Ricopre la carica sino alle elezioni del 1946, interessandosi e occupandosi particolarmente di istruzione e assistenza. Tra il 1946 e il 1947 diviene consultore nazionale per il PdA, componente del comitato di onore dell'UDI e del consiglio nazionale dell'ANPI in qualit\u00e0 di rappresentante dell'UDI, della quale \u00e8 presidente della sezione torinese.\nAnni cinquanta.\nDagli anni cinquanta si sposta su posizioni di sinistra, scrivendo su molte testate comuniste, tra cui \"L'Unit\u00e0\", \"Paese Sera\" e il \"Pioniere\", diretto da Dina Rinaldi e Gianni Rodari. Sul Pioniere ha scritto e pubblicato nel 1961 due scritti: \"Un'arma per sergino\" n\u00b0 28/1961 e \"Il drago di Cracovia\" n\u00b0 30/1961.\nIn quegli anni affianca al costante impegno letterario l'interesse per la pedagogia: tra il 1953 e il 1955 dirige, insieme a Dina Bertoni Jovine la rivista \"Educazione Democratica\" e, nel 1955, entra nella redazione di \"Riforma della scuola\".\nNel 1956, dopo la pubblicazione del libro \"Diario Partigiano\", aderisce al PCI, proprio mentre scoppia la rivolta antisovietica d'Ungheria. Nel 1957 fa parte della prima delegazione femminile italiana nella Repubblica Popolare Cinese. Nel 1959, con i proventi derivati dal libro \"Non lasciamoli soli\", fonda e dirige la rivista \"Il Giornale dei Genitori\", alla quale collaboreranno tra gli altri Dina Bertoni Jovine e Gianni Rodari.\nCon i numerosi documenti e testimonianze della cultura politica italiana raccolti tra il 1920 e il 1944, fonda nel 1961, assieme al figlio Paolo, la nuora Carla Nosenzo (1929-2018) e Norberto Bobbio, il Centro Studi Piero Gobetti, sito nella sua abitazione torinese di via Fabro 6, gi\u00e0 sede della casa editrice di Piero. Muore il 14 marzo del 1968, nella sua casa sita nella frazione torinese di Reaglie, e viene sepolta nel cimitero di Sassi a Torino.\nRiconoscimenti.\nA Torino le sono intitolati un Istituto professionale di Stato e una via nella Circoscrizione IX. Portano il suo nome anche scuole per l'infanzia a Sesto Fiorentino e a Ferrara; a None (TO) le \u00e8 dedicata una scuola secondaria di primo grado."}
{"id": "386651", "revid": "1543377", "url": "https://it.wikipedia.org/wiki?curid=386651", "title": "Santiago Bernab\u00e9u", "text": "Biografia.\nNacque ad Almansa nella provincia di Albacete (nella comunit\u00e0 di Castiglia-La Mancia), settimo figlio di Jos\u00e9 Bernab\u00e9u Ib\u00e1\u00f1ez (1865-1915), avvocato nativo di Ontinyent e amministratore delle propriet\u00e0 del marchese di Villafuerte e della contessa di Montealegre, e di donna Antonia de Yeste N\u00fa\u00f1ez (1861-1911), di origine cubana. La sua famiglia si trasfer\u00ec a Madrid quando era molto giovane. Aveva un fratello maggiore Antonio, il quale fu tra i fondatori del Bologna.\nDall'et\u00e0 di 14 anni cominci\u00f2 a giocare nella squadra juniores del Real Madrid; passato nella prima squadra gioc\u00f2 come attaccante e fu capitano per molti anni prima di ritirarsi come giocatore nel 1927. Rimase nel club fino allo scoppio della guerra civile spagnola, ricoprendo diversi incarichi gestionali e tecnici compreso quello di allenatore. Nel 1939, alla fine della guerra in cui aveva combattuto con le forze nazionaliste di Franco, ritorn\u00f2 al Real Madrid. La vecchia amministrazione si era dispersa e, per di pi\u00f9, il club leader era l'Atl\u00e9tico Madrid (ribattezzato Athletic Aviaci\u00f3n). Bernabeu pass\u00f2 molti mesi a cercare di contattare i vecchi giocatori, dirigenti e soci del club.\nIl 15 settembre 1943, dopo le violenze dei tifosi a seguito di una vittoria del Real Madrid sul Barcelona, il governo impose una soluzione salomonica costringendo i presidenti di entrambi i club a dimettersi e Bernab\u00e9u venne eletto presidente del Real Madrid, carica che ricoprir\u00e0 per 35 anni fino alla sua morte. Bernab\u00e9u ristruttur\u00f2 il club a tutti i livelli, dando ad ogni sezione e livello del club un team tecnico indipendente e reclutando persone che erano ambiziose e visionarie come Raimundo Saporta.\n\u00c8 stato il promotore della costruzione del nuovo stadio a Chamart\u00edn, terminato nel 1947, ribattezzato Stadio Santiago Bernab\u00e9u in suo onore il 4 gennaio 1955, all'epoca il pi\u00f9 grande stadio d'Europa. In quegli anni venne realizzata anche la \"Ciudad Deportiva\", pensata affinch\u00e9 i giocatori potessero allenarsi senza logorare il manto dello stadio. Infine, intraprese la strategia ambiziosa di acquistare giocatori di classe mondiale provenienti dall'estero, quali l'argentino Alfredo di St\u00e9fano e l'ungherese Ferenc Pusk\u00e1s, costruendo la prima vera squadra multinazionale al mondo.\n\u00c8 morto nel 1978, mentre si stava disputando il campionato mondiale in Argentina. In suo onore la FIFA decret\u00f2 tre giorni di lutto durante il torneo e un minuto di silenzio. \u00c8 sepolto nel cimitero di Almansa. Nei suoi 35 anni di presidenza, il Real Madrid ha vinto 71 trofei di cui 29 ufficiali: 16 campionati nazionali, 6 Coppe del Re, 6 Coppe dei Campioni e una Coppa Intercontinentale. Il record di 29 trofei ufficiali vinti durante la sua presidenza sar\u00e0 successivamente eguagliato da Silvio Berlusconi durante il periodo di presidenza del Milan (1986-2017). Anche nella pallacanestro, sotto la sua presidenza il Real Madrid ha vinto fra l'altro 19 campionati spagnoli, 18 coppe nazionali, 6 coppe europee e 2 coppe intercontinentali.\nLa Coppa campioni.\nNel 1955, prendendo spunto dall'idea proposta dal giornalista de \"L'\u00c9quipe\" Gabriel Hanot e basandosi sulla Coppa Latina (un torneo in cui giocavano squadre provenienti da Francia, Spagna, Portogallo e Italia), Bernab\u00e9u si incontr\u00f2 all'Hotel Ambassador di Parigi con Bedrignan e Guszt\u00e1v Sebes: l'incontro fu la base per creare una sorta di torneo informale fra squadre designate, che si svilupp\u00f2 nel tempo nella Coppa dei Campioni, attuale Champions League.\nFu anche promotore della nascita della Coppa Intercontinentale nel 1960."}
{"id": "386659", "revid": "121551910", "url": "https://it.wikipedia.org/wiki?curid=386659", "title": "Drago\u0219 di Moldavia", "text": "Stando alla leggenda, Drago\u0219 arriv\u00f2 nel Principato di Moldavia da Maramure\u0219 mentre cacciava un Bisonte; prese possesso di quella terra e la colonizz\u00f2 utilizzando uomini provenienti dai suoi domini. Regn\u00f2 sul Principato di Moldavia in nome del Regno d'Ungheria, allora retto da Luigi I d'Ungheria.\nI dati storici permettono di accertare la presenza dei fratelli Drago\u0219 e Drag nei territori di Bedeu (attuale Bedevlja in Ucraina) nel 1336 quali vassalli del re Carlo Roberto d'Angi\u00f2, probabilmente ivi dislocati in funzione di contenimento dell'avanzata tartara. Drago\u0219 sarebbe poi stato nominato signore di Maramure\u0219 quale ricompensa dei suoi servigi. Nel 1349 le terre in questione venivano usurpate da Bogdan, fondatore della stirpe dei Mu\u0219atini, i primi Principi di Moldavia indipendenti dal regno d'Ungheria.\nResta ad oggi ancora aperto il dibattito circa la possibile identificazione di questo Drago\u0219 di Bedeu con Drago\u0219 Giule\u0219ti, essendo Drago\u0219 un nome piuttosto comune nella lingua romena.\nDrago\u0219 venne sepolto a Volov\u0103\u021b."}
{"id": "386664", "revid": "830939", "url": "https://it.wikipedia.org/wiki?curid=386664", "title": "Bogdan I di Moldavia", "text": "Biografia.\nNel 1349 Bogdan, insieme ad un gruppo di suoi seguaci, si ribell\u00f2 all'autorit\u00e0 ungherese e attravers\u00f2 i Carpazi verso oriente giungendo in Moldavia che era un principato vassallo creato dall'Ungheria ai tempi di Drago\u0219 per difenderla dalle invasioni mongole. Bogdan depose il B\u00e2lc, nipote di Drago\u0219 e voivode locale, prendendo il potere e proclamando l'indipendenza."}
{"id": "386665", "revid": "7", "url": "https://it.wikipedia.org/wiki?curid=386665", "title": "Villa Pallavicini (Pegli)", "text": ""}
{"id": "386666", "revid": "640277", "url": "https://it.wikipedia.org/wiki?curid=386666", "title": "Big Show", "text": "Wight \u00e8 un sette volte campione del mondo, avendo vinto il WCW World Heavyweight Championship due volte, il WWF/E Championship due volte, l'ECW World Championship una volta e il World Heavyweight Championship due volte, facendo di lui il primo e unico wrestler ad aver detenuto tutti questi quattro titoli. In aggiunta a questi titoli, ha vinto anche l'Intercontinental Championship una volta, lo United States Championship una volta e l'Hardcore Championship tre volte. \u00c8 inoltre un undici volte campione di coppia, avendo vinto il World Tag Team Championship cinque volte (due volte con The Undertaker e una volta ciascuno con Kane, Chris Jericho e The Miz), il WWE Tag Team Championship tre volte (una volta ciascuno con Chris Jericho, The Miz e Kane) e il WCW World Tag Team Championship tre volte (una volta ciascuno con Lex Luger, Sting e Scott Hall). \u00c8 il ventiquattresimo Triple Crown Champion, il tredicesimo Grand Slam Champion nella storia della WWE e il terzo lottatore (dopo Kurt Angle e Edge) ad aver detenuto ogni titolo maschile attivo in WWE. Tra WWE e WCW, ha detenuto 23 titoli in totale. \u00c8 stato anche il vincitore dell'annuale World War 3 60-man Battle Royal della WCW nel 1996 e ha lottato nel main event in molti pay-per-view per la WCW e la WWF/E dalla met\u00e0 degli anni novanta, tra cui l'edizione 2000 del principale evento annuale della WWE, WrestleMania.\nAl di fuori del wrestling \u00e8 apparso in film e serie televisive come \"Waterboy\", \"\", \"Royal Pains\", \"Psych\", \"Burn Notice - Duro a morire\" e nella serie Netflix \"Lo show di Big Show\".\nCarriera.\nGli inizi.\nWight \u00e8 stato un giocatore di pallacanestro nella Wichita State University e nel 1994 inizia a dedicarsi al wrestling. Mentre assisteva a una partita di football americano conosce Hulk Hogan, che gli consiglia di andarsi ad allenare nella federazione dove militava egli stesso, cio\u00e8 la World Championship Wrestling.\nWorld Championship Wrestling (1995\u20131999).\nWCW World Heavyweight Champion (1995\u20131996).\nNel 1995, Wight firm\u00f2 con la World Championship Wrestling, venendo annunciato come il figlio di Andr\u00e9 the Giant (tuttavia l'angle venne presto abbandonato) e di conseguenza us\u00f2 il nome The Giant come membro del Dungeon of Doom di Kevin Sullivan. Fece il suo debutto ad Halloween Havoc 1995 sconfiggendo Hulk Hogan per squalifica (grazie all'interferenza di Jimmy Hart). Cos\u00ec facendo, divenne WCW World Heavyweight Champion a causa della stipulazione che fu rivelata pi\u00f9 tardi, in cui il titolo avrebbe potuto cambiare di mano anche per squalifica. Una settimana pi\u00f9 tardi, venne privato del titolo a causa del controverso finale del match.\nThe Giant fall\u00ec la riconquista del titolo a World War 3 quando egli e Hogan si eliminarono a vicenda, permettendo a Randy Savage di diventare campione. A Clash of the Champions XXXII, lui e Ric Flair sconfissero Hogan e Savage, ma venne successivamente sconfitto da Hogan a Superbrawl VI in uno Steel cage match. Dopo aver avuto una breve faida con Loch Ness, The Giant riconquist\u00f2 il World Heavyweight Championship sconfiggendo Flair.\nNew World Order (1996\u20131999).\nDopo aver formato il New World Order, Hogan batt\u00e9 The Giant per il titolo a Hog Wild per merito dell'interferenza di Scott Hall e Kevin Nash.\nThe Giant si un\u00ec all'nWo 23 giorni dopo, citando come motivazione i soldi di Ted DiBiase. Dopo aver vinto la Battle Royal a World War 3, chiese a Hogan un incontro per il World Heavyweight Championship. A tal fine, fu estromesso dall'nWo il 30 dicembre. Inizi\u00f2 cos\u00ec una rivalit\u00e0 con l'nWo e insieme a Sting e Lex Luger, vinse per due volte il WCW World Tag Team Championship.\nNel 1997, inizi\u00f2 una rivalit\u00e0 con Kevin Nash, membro dell'nWo, che aveva evitato di affrontarlo non presentandosi nel loro incontro programmato a Starrcade. Nel 1998, a Souled Out, i due si affrontarono, ma Nash infortun\u00f2 accidentalmente il collo di The Giant dopo aver mal eseguito la \"Jackknife Powebomb\". Il \"botch\" venne inserito come parte della storyline in cui Nash lo fece cadere intenzionalmente per rompergli il collo. Dopo che Nash abbandon\u00f2 l'nWo e form\u00f2 una sua stable, l'nWo Wolfpack, The Giant torn\u00f2 nell'nWo originale per opporsi a Nash e i suoi alleati. Poco dopo vinse il WCW Tag Team Championship per due volte, la prima volta con Sting (che perse contro quest'ultimo in un incontro in cui il vincitore sarebbe rimasto il campione e avrebbe potuto scegliere un nuovo compagno di coppia), mentre la seconda volta con Scott Hall.\nNella puntata di \"Nitro\" dell'11 ottobre 1998, Goldberg lo sconfisse in un No-Disqualification match. Durante una prova di forza, Goldberg esegu\u00ec un delayed vertical suplex prima di eseguire il \"Jackhammer\". Dopo che l'nWo Hollywood e l'nWo Wolfpac si unirono nel gennaio 1999, Hogan dichiar\u00f2 che c'era posto per un solo \"gigante\", facendo affrontare The Giant e Nash. Il match fu vinto da quest'ultimo, dopo un'interferenza di Scott Hall e Eric Bischoff. Successivamente, The Giant venne attaccato dall'intero nWo. Nello speciale \"Building An Army\" riguardante la \"Monday Night War\", Wight disse che chiese a Eric Bischoff un aumento di stipendio, ma al suo rifiuto, Wight e lasci\u00f2 la WCW alla scadenza del suo contratto, l'8 febbraio 1999.\nWorld Wrestling Federation/Entertainment (1999\u20132007).\nWWF Champion e altri regni titolati (1999\u20132000).\nWight firm\u00f2 un contratto di dieci anni con la World Wrestling Federation, dove debutt\u00f2 il 14 febbraio 1999, come heel e membro della stable di Vince McMahon, la Corporation durante , entrando nel ring durante uno Steel Cage match tra Vince McMahon e Stone Cold Steve Austin per aiutare il primo. Tuttavia, Wight cost\u00f2 il match a McMahon, quando lanci\u00f2 Austin addosso alla gabbia che si ruppe. Wight successivamente divenne l'enforcer del \"chairman\".\nDebutt\u00f2 con il suo vero nome, prima di essere rinominato \"Big Show\" Paul Wight. A poco a poco il nome Paul Wight venne tolto venendo ribattezzato semplicemente come Big Show. McMahon garant\u00ec a The Rock che avrebbe mantenuto il titolo WWF a WrestleMania, cos\u00ec Wight combatt\u00e9 contro Mankind a WrestleMania XV per il diritto di arbitrare il main event di WrestleMania che vide contrapporsi The Rock e Steve Austin, Wight venne sconfitto da Mankind per squalifica non riuscendo ad ottenere il posto di arbitro speciale. Mankind venne portato all'ospedale in seguito al match (keyfabe), anche se alla fine torn\u00f2 nel match valido per il titolo. Un furioso McMahon lo schiaffeggi\u00f2 e Big Show lo colp\u00ec con un pugno. Concluse la faida con Mankind in un Boiler Room Brawl prima di effettuare un turn face unendosi con Mankind, Test e Ken Shamrock in una stable conosciuta come \"The Union\" che ebbe una rivalit\u00e0 con la Corporation e il Corporate Ministry. Nella puntata di \"Raw Is War\" del 10 maggio, affront\u00f2 Paul Bearer, il manager di The Undertaker, match che termin\u00f2 in un no contest poich\u00e9 venne attaccato da tutti i membri del Corporate Ministry. Nella puntata di \"Raw Is War\" del 7 giugno, affront\u00f2 The Undertaker per il WWF Championship. Taker tent\u00f2 una diving clothesline dalla terza corda, tuttavia Show lo stese con una \"Chokeslam\" distruggendo il ring, l'arbitro fu costretto ad interrompere il match e il \"Deadman\" mantenne la cintura. Successivamente, Show form\u00f2 un team con The Undertaker conosciuto come \"The Unholy Alliance\", conquistando il WWF Tag Team Championship in due occasioni.\nDopo che The Undertaker soffr\u00ec di uno strappo all'inguine, inizi\u00f2 una rivalit\u00e0 con Big Boss Man. Dopo aver rivelato che il padre di Big Show era deceduto per cancro (in realt\u00e0 il padre di Wight era morto alcuni anni prima), Big Boss Man corruppe un suo collega per dare la notizia a Show, per poi deriderlo. Alcune settimane pi\u00f9 tardi, Big Boss Man interruppe il saluto dei dieci rintocchi recitando una poesia offensiva. Alle Survivor Series, Show sconfisse Big Boss Man, Prince Albert, Mideon e Viscera in un 4-on-1 elimination match. Pi\u00f9 tardi quella sera, prese il posto dell'infortunato Stone Cold Steve Austin nel triple threat match per il WWF Championship. Nell'incontro, che incluse anche The Rock, schien\u00f2 Triple H e divent\u00f2 per la prima volta WWF Champion. Ad Armageddon, sconfisse Big Boss Man mantenendo il titolo.\nNella puntata di \"Raw Is War\" del 3 gennaio, Triple H sconfisse Big Show in un match titolato. Nel tentativo di riconquistare il titolo, prese parte al Royal Rumble match dell'omonimo evento entrando con il numero 26, venendo eliminato per ultimo dal vincitore The Rock. Show era convinto di aver vinto il match e mostr\u00f2 un filmato che mostr\u00f2 i piedi di The Rock toccare il suolo. A causa di ci\u00f2, affront\u00f2 The Rock a No Way Out con l'opportunit\u00e0 titolata di WrestleMania 2000 in palio. Grazie all'aiuto di Shane McMahon che aveva colp\u00ec The Rock con una sedia di acciaio, Big Show, riusc\u00ec a vincere il match. Il \"People's Champ\" reclam\u00f2 disperatamente la sua opportunit\u00e0 titolata e accett\u00f2 di affrontare Show il 13 marzo a \"Raw Is War\" - se avesse vinto, il match di WrestleMania sarebbe diventato un triple threat match, altrimenti avrebbe dovuto ritirarsi. Shane McMahon, che nel frattempo si era alleato con Big Show, fu nominato arbitro speciale dell'incontro. Rock vinse il match quando Vince McMahon attacc\u00f2 Shane e prese il posto di quest'ultimo come arbitro.\nNella puntata di \"Raw Is War\" del 20 marzo, Triple H difese il titolo contro The Rock e Big Show a condizione che l'incontro non si sarebbe svolto a WrestleMania, schienando Show. Linda McMahon dichiar\u00f2 che il match per il titolo a WrestleMania si sarebbe svolto ma sarebbe stato un fatal four-way match con l'aggiunta di Mick Foley. A WrestleMania 2000, Show fu il primo eliminato e il match venne vinto da Triple H.\nRegni titolati (2000\u20132003).\nDopo WrestleMania, divenne face e ricevette una \"gimmick\" comica che faceva le imitazioni di altri wrestler, tipo Rikishi come \"Showkishi\", The Berzeker come \"Conan il Barbaro\" e Val Venis come \"Big Showboski\". A Backlash, sconfisse Kurt Angle vestito come Hulk Hogan con il nome \"Showster\". Successivamente, inizi\u00f2 una rivalit\u00e0 con Shane McMahon che si concluse con la vittoria di McMahon a Judgment Day in uno Falls Count Anywhere match. Due mesi pi\u00f9 tardi, Show torn\u00f2 apparentemente per vendicarsi di Shane. Invece, attacc\u00f2 The Undertaker diventando heel, schierandosi ancora una volta con Shane per formare una stable di breve durata conosciuta come \"The Conspiracy\" con Shane, Chris Benoit, Kurt Angle, Edge e Christian. Dopo aver gettato dallo stage The Undertaker, venne rimosso dagli show televisivi per il resto dall'anno e fu inviato alla Ohio Valley Wrestling, societ\u00e0 satellite della WWF, per perdere peso e migliorare la sua attivit\u00e0 cardiovascolare.\nBig Show torn\u00f2 alla Royal Rumble con il numero 23 venendo eliminato da The Rock. A WrestleMania X-Seven, fall\u00ec la conquista dell'Hardcore Championship che fu vinto da Kane in un triple threat match che incluse anche Raven. Nel corso dell'Invasion, venne sconfitto da Shane McMahon, leader della WCW, a Backlash in un Last Man Standing match grazie all'interferenza di Test. Alle Survivor Series 2001, combatt\u00e9 per il team WWF contro l'Alliance, riuscendo a vincere.\nDopo WrestleMania X8, fu trasferito a \"Raw\" e nella puntata del 22 aprile, torn\u00f2 ad essere un heel dopo aver attaccato Stone Cold Steve Austin durante un tag team match contro X-Pac e Scott Hall, per unirsi all'nWo. A Judgment Day, Show e Ric Flair vennero sconfitti da Steve Austin in un handicap match. L'nWo si sciolse dopo l'infortunio di Kevin Nash e Show ebbe poco successo a \"Raw,\" perdendo contro Jeff Hardy, Booker T e i Dudley Boyz.\nNel settembre 2002, fu trasferito nel roster di \"SmackDown!\" e sfid\u00f2 Brock Lesnar per il WWE Championship. In quel periodo, adott\u00f2 un nuovo abbigliamento, indossando jeans di colore blu scuro e un nuovo taglio di capelli. Alle Survivor Series, vinse il WWE Championship sconfiggendo Brock Lesnar, grazie al tradimento di Paul Heyman, terminando la sua striscia di imbattibilit\u00e0. Perse il titolo un mese dopo contro Kurt Angle a Armageddon. Alla Royal Rumble, perse contro Lesnar in un incontro di qualificazione al Royal Rumble match. Inizi\u00f2 poi una faida con The Undertaker, in cui si affrontarono in due match, entrambi vinti dal becchino: il primo a No Way Out e il secondo, un handicap match a WrestleMania XIX, insieme a A-Train. Si riaccese la rivalit\u00e0 tra Show e Lesnar, che affront\u00f2 quattro volte senza riuscire mai a conquistare il titolo. Nella puntata di \"SmackDown!\" del 12 giugno, Lesnar esegu\u00ec un suplex ai danni di Big Show, distruggendo il ring. L'incontro termin\u00f2 in no-contest e il titolo rimase in possesso di Lesnar. Nella puntata di \"SmackDown!\" del 26 giugno, Show, Charlie Haas e Shelton Benjamin sconfissero Mr. America (un Hulk Hogan travestito), Brock Lesnar e Kurt Angle in un six-man tag team match. Poco dopo, Hogan lasci\u00f2 la federazione a causa della scadenza del suo contratto e la WWE pubblicizz\u00f2 Big Show come l'uomo che lo aveva costretto al ritiro.\nUnited States Champion (2003\u20132005).\nA No Mercy, Big Show sconfisse Eddie Guerrero conquistando lo United States Championship per poi formare un'alleanza con l'allora campione WWE Brock Lesnar. Prese poi parte alla Royal Rumble, ma fu eliminato per ultimo dal vincitore Chris Benoit.\nA WrestleMania XX, perse lo United States Championship contro John Cena. e nella puntata di \"SmackDown!\" del 15 aprile, promise che se non fosse riuscito a sconfiggere Eddie Guerrero, avrebbe abbandonato la WWE.&lt;ref name=\"SD! 15/04/2004\"&gt;&lt;/ref&gt; Perse contro Guerrero dopo aver sub\u00ecto la \"Frog splash\". Dopo la sconfitta, se la prese con Torrie Wilson, accusandola di averlo deriso, distruggendole la macchina. L'allora general manager, Kurt Angle, cerc\u00f2 di calmarlo, ma venne Show lo gett\u00f2 da un'altezza di 7 metri circa, rompendosi una gamba e ferendosi dietro la testa. Ci\u00f2 fu studiato per permettere a Show di riposarsi e curare alcuni problemi alle ginocchia.\nVerso la met\u00e0 del 2004, Big Show fu reinserito nel roster dal nuovo General Manager, Theodore Long, dopo aver interferito in un Lumberjack match tra Eddie Guerrero e Kurt Angle. In vista di No Mercy, Big Show (tornato tra le file dei \"face\") dovette scegliere se affrontare Guerrero o Angle, scegliendo alla fine quest'ultimo, battendolo al ppv Nelle settimane precedenti a No Mercy, Show afferm\u00f2 di \"aver perso la sua dignit\u00e0\" quando Angle lo fece svenire colpendolo con un fucile da caccia per poi rasargli i capelli. A No Way Out, affront\u00f2 John \"Bradshaw\" Layfield nel primo Barbed Wire Steel Cage match di sempre, perdendo dopo che JBL evase da sotto al ring. A WrestleMania 21, venne sconfitto da Akebono in un Sumo match. Inizi\u00f2 poi una rivalit\u00e0 con Carlito, che termin\u00f2 a Judgment Day con la vittoria di Carlito, aiutato dalla sua guardia del corpo Matt Morgan.\nIl 27 giugno, in occasione della draft lottery fu trasferito nel roster di \"Raw\". Dopo aver sconfitto i suoi avversari in squash match, inizi\u00f2 una faida con Snitsky, che sconfisse sia a Unforgiven, sia il 26 settembre in uno Street Fight match.\nTag team con Kane (2005\u20132006).\nNella puntata di \"Raw\" del 17 ottobre, sconfisse Edge venendo incluso tra i candidati per un'opportunit\u00e0 al WWE Championship in un triple threat match a Taboo Tuesday insieme al campione John Cena e lo sfidante Kurt Angle. Show form\u00f2 un team con Kane e sconfisse Lance Cade e Trevor Murdoch per il World Tag Team Championship.\nNelle settimane precedenti alle Survivor Series, fu coinvolto nella rivalit\u00e0 tra \"Raw\" e \"SmackDown!\" e insieme a Kane invasero \"SmackDown!\" l'11 novembre, attaccando Batista, infortunandolo. Nella puntata di \"Raw\" del 14 novembre, Big Show e Kane sconfissero gli allora detentori del WWE Tag Team Championship, gli MNM in un incontro interpromozionale non titolato. La settimana successiva, Show e Kane infortunarono Batista colpendolo con una doppia Chokeslam sopra il vetro di una macchina. Alle Survivor Series, il Team Raw fu sconfitto dal Team SmackDown!. Nel pay-per-view di dicembre, Armageddon, Big Show e Kane sconfissero Batista e Rey Mysterio, allora detentori del WWE Tag Team Championship, in un incontro di coppia interpromozionale.\nNella puntata di \"Raw\" del 12 dicembre, Big Show partecip\u00f2 agli incontri di qualificazione per l'Elimination Chamber match di New Year's Revolution.&lt;ref name=\"Raw 12/12/05\"&gt;&lt;/ref&gt; Show venne sconfitto da Shawn Michaels per squalifica, dopo che Triple H lo aveva colpito con una sedia di acciaio. Ci\u00f2 port\u00f2 a una rivalit\u00e0 tra i due che si concluse a New Year's Revolution, con la vittoria di Triple H. Successivamente, prese parte al torneo \"Road to WrestleMania\", che avrebbe decretato il primo sfidante per il WWE Championship a WrestleMania 22, sconfiggendo Shelton Benjamin al primo turno. Nella puntata di \"Raw\" del 13 febbraio, affront\u00f2 Triple H alle semifinali, concludendo l'incontro in un doppio countout. Come da risultato, Show affront\u00f2 Triple H e Rob Van Dam (vincitore dell'altra semifinale), in un triple threat match, vinto da Triple H.\nNelle settimane successive al torneo \"Road To WrestleMania\", Big Show e Kane iniziarono una faida con Chris Masters e Carlito per il World Tag Team Championship a WrestleMania 22. Nell'omonimo pay-per-view, Show e Kane sconfissero Carlito e Masters mantenendo il titolo di coppia, rimarcando la prima vittoria di Show a WrestleMania dopo sei sconfitte. La notte seguente a \"Raw\", Show e Kane persero il World Tag Team Championship in favore della Spirit Squad (Kenny e Mikey) grazie alle interferenze degli altri membri della Spirit Squad. Il duo affront\u00f2 nuovamente la Spirit Squad sette giorni dopo in una rivincita, ma persero per squalifica dopo che Kane aveva attaccato gli altri membri della Spirit Squad. Ci\u00f2 port\u00f2 a una rivalit\u00e0 tra i due che si concluse in un incontro a Backlash, che fin\u00ec senza un vincitore di fatto.\nECW Champion (2006\u20132007).\nA \"WWE vs. ECW Head to Head\" del 7 giugno, Big Show trad\u00ec il roster di \"Raw\" per schierarsi con quello della \"ECW\", durante una battle royal che vedeva opposti i roster di \"Raw\" e \"SmackDown!\" a quello della nuova \"ECW\", vinta dal brand estremo. Big Show intervenne a ECW One Night Stand, attaccando Tajiri, Super Crazy e i Full Blooded Italians, tornando a essere un \"heel\". Nella puntata della \"ECW\" del 4 luglio, sconfisse Rob Van Dam e vinse l'ECW World Heavyweight Championship con l'aiuto del general manager, Paul Heyman.&lt;ref name=\"ECW 04/07/2006\"&gt;&lt;/ref&gt; Con la vittoria di questo titolo, Big Show divenne il primo wrestler a aver detenuto il WWE Championship, il WCW World Heavyweight Championship e l'ECW World Heavyweight Championship. Nelle settimane successive, Big Show sconfisse lottatori di altri roster, come Ric Flair e Kane mantenendo il titolo, ma perse per squalifica contro Batista e The Undertaker.&lt;ref name=\"25/07/2006\"&gt;&lt;/ref&gt; A The Great American Bash, perse contro The Undertaker in un Punjabi Prison match; Show sostitu\u00ec The Great Khali, che era stato rimosso dal general manager Theodore Long. Big Show inizi\u00f2 una breve faida con Sabu, che sconfisse a SummerSlam, mantenendo l'ECW World Heavyweight Championship. Inoltre a SummerSlam, Show fu uno dei rinforzi usati da Vince e Shane McMahon nel loro match contro la D-Generation X. In seguito, fu coinvolto nella rivalit\u00e0 tra i McMahon e la DX, che ebbe fine in un Hell in a Cell match a Unforgiven, vinto dalla DX.\nA Cyber Sunday, Show affront\u00f2 John Cena e King Booker in un Champion of Champions match. I fan scelsero di mettere in palio il World Heavyweight Championship di King Booker. Booker vinse l'incontro in seguito a un'interferenza di Kevin Federline ai danni di John Cena. Alle Survivor Series, il Team Show venne sconfitto dal Team Cena. A December to Dismember, perse il titolo in favore di Bobby Lashley in un Elimination Chamber match che includeva Test, Rob Van Dam, Hardcore Holly e CM Punk. Dopo aver perso la rivincita contro Lashley, Show annunci\u00f2 di prendersi un periodo di pausa indeterminato per curare alcuni infortuni. Dopo due mesi di inattivit\u00e0, il contratto di Wight scadette l'8 febbraio 2007 dopo 7 anni.\nDopo aver lasciato la WWE, ha preso parte a\"PMG Ultimate Clash Of Legends\", evento della Memphis Wrestling, svoltosi il 27 aprile 2007. Per l'occasione ha affrontato Hulk Hogan come Paul \"The Great\" Wight, ma \u00e8 stato sconfitto dopo aver subito un body slam ed un leg drop.\nRitorno in WWE (2008\u20132021).\nUnified WWE Tag Team Champion e varie faide (2008\u20132010).\nIl 17 febbraio 2008, a \"No Way Out\", Big Show fece il suo ritorno, dichiarando di aver perso 108 libbre (49\u00a0kg) dall'ultima apparizione in WWE. Nell'occasione Big Show si comport\u00f2 da \"heel\" attaccando Rey Mysterio dopo il suo match per il World Heavyweight Championship contro Edge, ma in difesa di Mysterio intervenne Floyd Mayweather Jr. che colp\u00ec Show con una serie di pugni che gli causarono la rottura del setto nasale. Big Show venne assegnato al roster di \"SmackDown\".\nTuttavia, durante la rivalit\u00e0 tra i due, Big Show inizi\u00f2 a ricevere consensi positivi dal pubblico, e divenne un \"face\", mentre Mayweather divenne \"heel\". A WrestleMania XXIV, Show fu sconfitto da Mayweather dopo essere stato colpito con un tirapugni. In seguito, inizi\u00f2 una faida con The Great Khali che ebbe fine a Backlash, con la vittoria di Show. A One Night Stand, Show sconfisse CM Punk, John Morrison, Chavo Guerrero e Tommy Dreamer in un Singapore Cane match, ottenendo un'opportunit\u00e0 titolata per l'ECW Championship, detenuto in quel periodo da Kane. A Night of Champions, Show non riusc\u00ec a vincere il titolo, che venne vinto da Mark Henry dopo aver schienato il detentore del titolo ECW, Kane.\nA Unforgiven, Big Show si alle\u00f2 con Vickie Guerrero, che in quel periodo era in una rivalit\u00e0 con The Undertaker, attaccandolo e torn\u00f2 a essere un \"heel\". A No Mercy, sconfisse The Undertaker per K.O. tecnico. Tuttavia, nelle rivincite a Cyber Sunday e Survivor Series, Show venne sconfitto da The Undertaker sia in un Last Man Standing match, sia in un Casket match. Nella puntata di \"SmackDown\" del 5 dicembre, Show perse contro The Undertaker in uno Steel Cage match, che mise fine alla faida tra i due. A No Way Out, Show lott\u00f2 nell'Elimination Chamber match valido per il WWE Championship, ma fu eliminato da Triple H. Nel mese di marzo, John Cena rivel\u00f2 che Big Show aveva una relazione segreta con Vickie Guerrero. A WrestleMania XXV, fall\u00ec la conquista del World Heavyweight Championship, vinto da Cena, in un triple threat match che incluse anche il campione Edge.\nIl 13 aprile 2009, Big Show venne trasferito nel roster di \"Raw\" per effetto del \"draft\". A Backlash, Big Show interfer\u00ec nel Last Man Standing match per il World Heavyweight Championship tra il campione John Cena e Edge, aiutando quest'ultimo a vincere. In seguito a questa azione, inizi\u00f2 una rivalit\u00e0 con Cena, perdendo prima a Judgment Day per schienamento, e poi a Extreme Rules in un Submission match, per poi sconfiggerlo il 22 giugno a \"Raw\", terminando la faida.\nA Night of Champions, Show venne introdotto come il nuovo partner di Chris Jericho, dopo l'infortunio di Edge. Gli Jeri-Show sconfissero la Legacy, mantenendo il titolo. Successivamente, i Jeri-Show difesero con successo il titolo di coppia contro i Cryme Tyme a SummerSlam, MVP e Mark Henry a Breaking Point, e contro Rey Mysterio e Batista a Hell in a Cell. A Bragging Rights, Big Show fece parte dello sconfitto Team Raw tradendolo, permettendo al Team SmackDown di vincere, ricevendo in cambio un'opportunit\u00e0 al World Heavyweight Championship. Big Show sfrutt\u00f2 l'opportunit\u00e0 titolata alle Survivor Series in un triple threat match contro The Undertaker e Jericho, vinto da The Undertaker. Gli Jeri-Show persero il titolo a contro la D-Generation X in un Tables, Ladders and Chairs match. Nonostante fosse membro del roster di \"SmackDown\", Jericho apparve a \"Raw\" come campione e durante la rivincita la DX si fece squalificare intenzionalmente, forzando Jericho a abbandonare lo Show, segnando la fine dei Jeri-Show.\nNella puntata di \"Raw\" dell'8 febbraio, Show e il suo nuovo compagno di coppia The Miz, vinsero lo Unified WWE Tag Team Championship sconfiggendo la DX e la Straight Edge Society (CM Punk e Luke Gallows) in un triple threat tag team elimination match. Il 16 febbraio, gli ShoMiz difesero con successo il titolo di coppia sconfiggendo Yoshi Tatsu e Goldust nell'ultima puntata della \"ECW\". Nella puntata di \"Raw\" del 1\u00ba marzo, sconfissero la DX nella rivincita. A WrestleMania XXVI, Show e Miz sconfissero John Morrison e R-Truth mantenendo il titolo di coppia. A Extreme Rules, gli ShoMiz parteciparono a un tag team gauntlet match e riuscirono a eliminare il team formato da John Morrison e R-Truth, e il team di MVP e Mark Henry, ma persero contro la Hart Dynasty. La notte successiva a \"Raw\", persero il titolo di coppia contro la Hart Dynasty.\nReunion con Kane (2010\u20132011).\nDopo aver perso i titoli, Show colp\u00ec The Miz con il \"Knockout Punch\" compiendo un turn face per la prima volta dal febbraio 2008. Pi\u00f9 tardi in quella sera, con il Draft Lottery 2010, pass\u00f2 a \"SmackDown\". Nella puntata di \"SmackDown\" del 30 aprile, fu nominato primo sfidante al World Heavyweight Championship, pi\u00f9 tardi nella stessa sera interruppe il campione Jack Swagger per colpirlo con il WMD. Nella puntata di \"SmackDown\" del 7 maggio, Show si present\u00f2 a bordoring durante il main event tra Swagger e Kane. Dopo che Swagger venne squalificato, Show esegu\u00ec una \"Chokeslam\" ai suoi danni sul tavolo dei commentatori. A Over the Limit, Big Show sconfisse Jack Swagger per squalifica. Nella puntata di \"SmackDown\" del 27 maggio, il General Manager Theodore Long, annunci\u00f2 che nella medesima serata si sarebbero svolti degli incontri di qualificazione nel match valido per il World Heavyweight Championship a Fatal 4-Way. Long annunci\u00f2 poi che a causa della sconfitta di Swagger per squalifica a Over the Limit, Big Show era automaticamente qualificato all'incontro. A Fatal 4-Way, Show affront\u00f2 Rey Mysterio, CM Punk e Swagger per il World Heavyweight Championship, dove Mysterio vinse. Due settimane pi\u00f9 tardi a \"SmackDown\", Big Show salv\u00f2 Mysterio che era imprigionato nella \"Ankle Lock\" di Swagger. Pi\u00f9 tardi quella sera, il match tra Big Show e Swagger si concluse senza un vincitore di fatto. Poco dopo, inizi\u00f2 una rivalit\u00e0 con CM Punk e la sua Straight Edge Society, nella puntata di \"SmackDown\" precedente Money in the Bank, smascherandolo per rivelare la testa rasata di Punk. Dopo aver fallito la vittoria del Money in the Bank, affront\u00f2 un misterioso membro della Straight Edge Society, che poi si rivel\u00f2 essere Joey Mercury, in quanto venne smascherato da Show. Show continu\u00f2 la rivalit\u00e0 con la \"S.E.S.\" sconfiggendo Punk, Gallows e Mercury in un 3-on-1 handicap match a SummerSlam, per poi concludere la rivalit\u00e0 a Night of Champions quando sconfisse CM Punk. Nella puntata di \"SmackDown\" dell'8 ottobre, fu annunciato che Big Show sarebbe stato il capitano del Team SmackDown per Bragging Rights. All'evento, Show venne contato fuori con Sheamus durante il match, ma il suo team vinse quando Edge e Rey Mysterio rimasero come soli sopravvissuti. Alle Survivor Series, prese parte come membro del team di Mysterio che sconfisse il team di Del Rio. Nella puntata di SmackDown successiva al pay-per-view, Show non riusc\u00ec a qualificarsi al torneo King of the Ring in quanto fu sconfitto da Alberto Del Rio per count-out grazie all'interferenza di Ricardo Rodriguez, manager di Del Rio.\nNella puntata di \"SmackDown\" del 7 gennaio 2011, Big Show partecip\u00f2 a un fatal four-way match per determinare il contendente numero uno al World Heavyweight Championship, che perse a causa di un'interferenza da parte dell'ex leader del Nexus Wade Barrett. La settimana successiva a \"SmackDown\", Show affront\u00f2 Barrett vincendo per squalifica, quando gli altri due ex membri del Nexus Heath Slater e Justin Gabriel lo attaccarono. Alcuni istanti pi\u00f9 tardi, Ezekiel Jackson apparve per aiutarlo, ma in seguito lo attacc\u00f2. La settimana successiva a \"SmackDown\", Barrett, Slater, Gabriel e Jackson formarono il Corre. Nelle settimane seguenti, il Corre continu\u00f2 ad attaccare Show grazie alla stazza e alla potenza di Ezekiel Jackson. A Elimination Chamber, Show partecip\u00f2 all'Elimination Chamber match riuscendo a eliminare Barrett prima di essere eliminato da Kane.\nNella puntata di \"SmackDown\" del 4 marzo, Big Show affront\u00f2 Kane fino a quando il Corre interfer\u00ec per conto di Kane. Tuttavia,a causa dei problemi di comunicazione tra Kane e il Corre, il primo attacc\u00f2 il Corre. A WrestleMania XXVII, Show, Kane, Santino Marella e Kofi Kingston sconfissero il Corre. Nella puntata di \"SmackDown\" del 22 aprile, il duo sconfisse Justin Gabriel e Heath Slater conquistando il WWE Tag Team Championship per la seconda volta come team. Big Show fu trasferito nel roster di \"Raw\" a causa del \"draft\". Dopo aver difeso i titoli contro Wade Barrett e Ezekiel Jackson a Extreme Rules, e CM Punk e Mason Ryan a Over the Limit, Kane e Big Show persero il titolo contro Michael McGillicutty e David Otunga la sera seguente a \"Raw\". Dopo aver perso il titolo di coppia, Show venne investito dalla macchina di Alberto Del Rio, guidata dal suo manager Ricardo Rodriguez che gli caus\u00f2 un infortunio di un mese. Show torn\u00f2 durante un match tra Kane e Alberto Del Rio, attaccando sia Del Rio sia Rodriguez.\nBig Show inizi\u00f2 una rivalit\u00e0 con Mark Henry dopo averlo attaccato e infortunato nella puntata di \"SmackDown\" del 17 giugno, come frustrazione nei confronti di Del Rio. Henry si vendic\u00f2 attaccando Show durante il suo match contro Del Rio a Capitol Punishment, attaccandolo con la \"World Strongest Slam\" sul tavolo dei commentatori. Henry fece la stessa cosa a Kane la sera seguente a \"Raw\", e di nuovo il 27 giugno. Nella stessa sera durante lo Steel Cage match tra Big Show e Alberto Del Rio, Henry permise a Del Rio di vincere l'incontro e successivamente attacc\u00f2 Show con la porta della gabbia, rompendo un lato della gabbia. A Money in the Bank, Henry sconfisse Big Show e dopo il match, Henry lo infortun\u00f2 al perone e Show rimase fuori dalle scene per quasi tre mesi.\nRegni titolati (2011\u20132013).\nNella puntata di \"SmackDown\" del 7 ottobre, Big Show torn\u00f2 e divenne il primo sfidante al World Heavyweight Championship dopo aver colpito Mark Henry con una chokeslam sul tavolo dei commentatori. A Vengeance, il match tra Show e Henry termin\u00f2 senza un vincitore dopo che il ring era collassato a seguito di un suplex di Henry su Show. Show affront\u00f2 di nuovo Henry per il World Heavyweight Championship alle Survivor Series vincendo per squalifica dopo essere stato colpito con colpo basso da Henry, successivamente Show esegu\u00ec un legdrop sulla gamba di Henry che era incastrata nella sedia d'acciaio.\nIl 18 dicembre a , Big Show sconfisse Henry conquistando il World Heavyweight Championship in un chairs match. Dopo il match, Henry colp\u00ec Show con una DDT sulla sedia, e Daniel Bryan incass\u00f2 il Money in the Bank ai danni di Show per vincere il titolo. Show sfid\u00f2 Bryan per il titolo nella puntata di \"SmackDown\" del 6 gennaio 2012, che perse per squalifica quando Bryan aveva provocato Mark Henry che a sua volta lo attacc\u00f2. La settimana successiva, Show ricevette una rivincita per il World Heavyweight Championship in un incontro senza squalifica e senza conteggio fuori dal ring. Bryan mantenne nuovamente il titolo in quanto il match si concluse senza un nulla di fatto dopo che Show aveva accidentalmente colpito AJ, fidanzata di Bryan. Alla Royal Rumble, affront\u00f2 Bryan e Henry in un triple threat steel cage match per il World Heavyweight Championship, vinto da Bryan che mantenne il titolo. A Elimination Chamber, fall\u00ec ancora una volta l'assalto al World Heavyweight Championship dopo essere stato eliminato da Cody Rhodes.\nNelle settimane seguenti, inizi\u00f2 una faida con Rhodes dopo che quest'ultimo aveva mostrato i momenti pi\u00f9 imbarazzanti di Show nelle precedenti WrestleMania. A WrestleMania XXVIII, Big Show sconfisse Cody Rhodes per vincere l'Intercontinental Championship. Con questo, Show divenne il ventiquattresimo lottatore a vincere il Triple Crown Championship e il tredicesimo Grand Slam Champion in WWE. Show inizi\u00f2 poi a mostrare i momenti pi\u00f9 imbarazzanti della carriera di Rhodes. Dopo quattro settimane di regno, Show perse il titolo contro Rhodes a Extreme Rules in un tables match. Big Show ricevette la sua rivincita titolata contro Cody Rhodes il 7 maggio a \"Raw Supershow\", che vinse per count out dopo che Rhodes aveva abbandonato il ring. Dopo una serie di confronti con il general manager John Laurinaitis, fu licenziato da quest'ultimo per averne imitato la voce nella puntata di \"Raw\" del 14 maggio.\nSei giorni pi\u00f9 tardi, Big Show \u00e8 tornato a Over the Limit, apparentemente per aiutare John Cena nel suo match contro John Laurinaitis; ma ha invece colpito Cena con la \"WMD\" permettendo a Laurinaitis di vincere il match, compiendo un turn heel per la prima volta dall'aprile 2010. La notte successiva a \"Raw\", Big Show ha spiegato che le sue azioni erano dovute per riavere il suo lavoro in WWE, di conseguenza Laurinaitis ha firmato a Show un \"contratto inviolabile con un grande bonus\", e che nessuno aveva provato pena per lui quando era stato licenziato. Nelle successive settimane, ha attaccato Cena, Brodus Clay, Alex Riley, R-Truth, Santino Marella, Zack Ryder e Kofi Kingston poich\u00e9 i termini del contratto glielo permetteva. Nella puntata di \"Raw\" del 21 giugno, ha steso con un pugno Vince McMahon dopo che McMahon aveva annunciato che Laurinaitis sarebbe stato licenziato se Show avesse perso contro Cena a No Way Out in uno steel cage match, il quale Show ha perso e da stipulazione Laurinaitis \u00e8 stato licenziato. A Money in the Bank, Show ha affrontato Cena, Kane, Chris Jericho e The Miz nel WWE Championship Money in the Bank ladder match, in cui Cena ha vinto. A \"Raw 1000\", il 23 luglio, Big Show ha attaccato Cena durante il suo match contro CM Punk per il WWE Championship facendo terminare l'incontro in squalifica. La settimana successiva a \"Raw\", Show e Cena si sono affrontati in un match che avrebbe decretato il primo sfidante al WWE Championship che \u00e8 terminato in un no contest a causa dell'interferenza di Punk. Successivamente, sia Show che Cena sono stati messi nel match valido per il WWE Championship a SummerSlam dalla General Manager di \"Raw\", AJ Lee. A SummerSlam, Punk ha sconfitto Cena e Show per conservare il WWE Championship in un triple threat match.\nNella puntata di \"Raw\" del 24 settembre, Show ha fatto il suo ritorno attaccando Brodus Clay e Tensai durante il loro match. Quattro giorni dopo a \"SmackDown\", Big Show ha sconfitto Randy Orton per diventare il contendente numero uno al World Heavyweight Championship. A Hell in a Cell, Show ha sconfitto Sheamus per conquistare il World Heavyweight Championship per la seconda volta. Alle Survivor Series, Show ha perso il rematch titolato contro Sheamus per squalifica, e ha mantenuto il World Heavyweight Championship. Dopo il match, Sheamus ha attaccato Big Show colpendolo ripetutamente con una sedia d'acciaio. Ci\u00f2 ha portato al Chairs match tra i due a , dove Show ha conservato il titolo. Nella puntata di \"Raw\" del 24 dicembre, Show \u00e8 stato sconfitto da Sheamus in un non-title Lumberjack match. Nella puntata di \"SmackDown\" del 28 dicembre, Show ha difeso il titolo contro Alberto Del Rio, tuttavia il match \u00e8 terminato in un no contest dopo che Sheamus ha interferito per attaccare Show. Nella puntata di \"SmackDown\" dell'8 gennaio 2013, Del Rio ha sconfitto Show conquistando il World Heavyweight Championship, terminando il regno di quest'ultimo dopo 72 giorni di regno. Alla Royal Rumble, Show non \u00e8 riuscito a riconquistare il titolo in quanto \u00e8 stato sconfitto da Del Rio in un Last Man Standing match. A Elimination Chamber, Del Rio ha sconfitto Show per sottomissione mantenendo il titolo.\nNella puntata di \"SmackDown\" del 1\u00ba marzo, Big Show ha colpiyo con un \"K.O. Punch\" il membro dello Shield, Roman Reigns dopo che Reigns aveva attaccato insieme agli altri due membri dello Shield Randy Orton e Sheamus. Nella puntata di \"Raw\" dell'11 marzo, Show ha sconfitto un altro membro dello Shield, Seth Rollins per squalifica dopo che il resto dello Shield aveva interferito. A WrestleMania 29, Show, Orton e Sheamus sono stati sconfitti dallo Shield, dopo che Show aveva attaccato i suoi compagni di coppia. La notte seguente a \"Raw\", Orton e Sheamus si sono affrontati in un match che \u00e8 terminato in un \"no contest\" in seguito all'interferenza di Show. Show \u00e8 stato poi sconfitto da Orton e Sheamus in due handicap match, il primo nella puntata di \"SmackDown\" del 12 aprile per count-out, il secondo nella puntata di \"Raw\" del 15 aprile per schienamento. Nella puntata di \"SmackDown\" del 19 aprile, Show ha fatto squadra con il suo vecchio rivale, Mark Henry per sconfiggere Orton e Sheamus in un tag team match. La faida tra Show e Orton si \u00e8 conclusa a Extreme Rules in un Extreme Rules match, il quale Show ha perso. Dopo Extreme Rules, Show si \u00e8 preso una pausa rimanendo fuori dagli schermi televisivi.\nThe Authority (2013\u20132015).\nDopo tre mesi di assenza, Show ha fatto il suo ritorno in WWE l'11 agosto a un house show in Oakland, California. Show ha fatto il suo ritorno sugli schermi televisivi la notte seguente nella puntata di \"Raw\" del 12 agosto, salvando Mark Henry e Rob Van Dam da un attacco dello Shield, effettuando un turn face nel processo per la prima volta dal maggio 2012. Nella puntata di \"SmackDown\" del 16 agosto, Show, Henry e Van Dam hanno sconfitto lo Shield in un six-man tag team match.\nNella puntata seguente a \"Raw\", come risultato per aver parlato contro il COO Triple H, Show \u00e8 stato messo in un three-on-one handicap tornado tag team match contro lo Shield, nel quale Show ha perso. Un ulteriore punizione ha costretto Show a stare a bordo ring a guardare i suoi amici essere attaccati dallo Shield e da Randy Orton. Successivamente a questo, l'Authority (Triple H e Stephanie McMahon) ha affermato che Show era al verde, e ha forzato quest'ultimo a colpire i suoi amici Daniel Brya, Dusty Rhodes e The Miz per mantenere il suo lavoro. Nella puntata di \"Raw\" del 30 settembre, quando Show ha provato a ribellarsi, \u00e8 stato arrestato per aver minacciato di colpire Triple H. A Battleground, Big Show ha interferito nel match valido per il WWE Championship tra Bryan e Orton stendendo entrambi con il \"K.O. Punch\" mandando un messaggio a Triple H e anche allo Shield. Nel mese di novembre ha iniziato una faida con il campione WWE Orton, che faceva parte dell'Authority, ma ha fallito la conquista del titolo alle Survivor Series.\nA , la coppia formata da Show e Rey Mysterio ha sfidato senza successo Cody Rhodes e Goldust per i WWE Tag Team Championship in un four-way match, che ha incluso anche i RybAxel (Ryback e Curtis Axel), e i Real Americans (Antonio Cesaro e Jack Swagger). Nella puntata di \"Raw\" del 6 gennaio 2014, Show si \u00e8 confrontato con Brock Lesnar dopo che Lesnar aveva attaccato Mark Henry. Ci\u00f2 ha portato a una faida tra i due che si \u00e8 conclusa alla Royal Rumble, dove Show ha perso contro Lesnar dopo essere stato assalito brutalmente con numerosi colpi di sedia d'acciaio prima che il match potesse incominciare. A WrestleMania XXX, Big Show ha partecipato all'Andr\u00e9 the Giant Memorial Battle Royal, dove \u00e8 stato eliminato per ultimo dal vincitore Cesaro. Il 26 luglio, Big Show ha fatto il suo ritorno in un live event, sconfiggendo Cesaro.\nHa fatto il suo ritorno televisivo nella puntata di \"SmackDown\" dell'8 agosto, facendo coppia con Mark Henry per sconfiggere i RybAxel (Ryback e Curtis Axel). Nella puntata di \"SmackDown\" del 26 settembre, Show ha iniziato una faida con Rusev quando ha sconfitto quest'ultimo per squalifica. A Hell in a Cell, \u00e8 stato sconfitto da Rusev per sottomissione. La notte seguente a \"Raw\", Henry ha effettuato un turn heel ai danni di Show attaccandolo durante il loro match per i WWE Tag Team Championship contro Gold e Stardust. Nella puntata di \"Raw\" del 3 novembre, ha sconfitto Henry per squalifica quando \u00e8 stato schiantato sui gradoni d'acciaio da Henry.\nAlle Survivor Series ha fatto parte inizialmente del Team Cena; durante il match, tuttavia, ha effettuato un turn heel stendendo con un \"KO Punch\" John Cena, che \u00e8 stato schienato da Seth Rollins, per poi farsi contare fuori\u02d0 \u00e8 stato comunque il Team Cena a vincere grazie all'aiuto del debuttante Sting. La notte dopo a \"Raw\", Big Show ha spiegato le sue azioni, dicendo che ha una famiglia a cui importa e l'Authority lo ha messo in difficolt\u00e0 in passato. Nelle puntate successive, Erick Rowan lo ha attaccato per vendicarsi del tradimento, ma a lo ha sconfitto nel primo Steel Stairs match della storia. Pi\u00f9 tardi quella stessa sera ha tentato di interferire nel match tra Cena e Rollins a favore di quest'ultimo, ma \u00e8 stato fermato dal rientrante Roman Reigns. Questo ha portato ad una faida tra i due, nel quale Reigns ha sconfitto Show molteplici volte per count-out e per squalifica. Il 25 gennaio alla Royal Rumble, Big Show \u00e8 entrato nel Royal Rumble match con il numero 29, eliminando cinque superstars prima di essere a sua volta eliminato da Reigns che ha poi vinto il match. A Fastlane, l'Authority (Big Show, Seth Rollins e Kane) ha sconfitto Dolph Ziggler, Erick Rowan e Ryback quando Kane ha schienato Ziggler. A WrestleMania 31, Big Show ha vinto la seconda edizione della Andr\u00e9 the Giant Memorial Battle Royal, eliminando per ultimo Damien Mizdow. Show ha poi continuato la sua faida con Reigns portando a un match tra i due a Extreme Rules dove Show ha perso in un Last Man Standing match.\nVarie faide (2015\u20132016).\nNella puntata di \"Raw\" del 1\u00ba giugno 2015 Big Show ha fatto il suo ritorno interferendo nel match tra The Miz e Ryback, attaccando The Miz e confrontandosi con Ryback iniziando una faida per l'Intercontinental Championship. A Money in the Bank ha sconfitto Ryback per squalifica, non riuscendo a conquistare il titolo a causa dell'interferenza di The Miz. Nella puntata di \"Raw\" del 22 giugno, ha interrotto Ryback durante un'intervista ma \u00e8 stato attaccato dal \"Big Guy\". A SummerSlam, ha preso parte al Triple Threat match valido per l'Intercontinental Championship detenuto da Ryback, che ha anche incluso The Miz, senza riuscire a conquistarlo. Nella puntata di \"Raw\" del 7 settembre, si \u00e8 riunito all'Authority ed ha affrontato Sting, nel match di debutto di quest'ultimo che \u00e8 stato trasformato in un tag team match, dove Show ha fatto coppia con Seth Rollins e Sting con John Cena; Show e Rollins hanno perso dopo che quest'ultimo ha ceduto alla \"Scorpion Deathlock\" di Sting. A Live from Madison Square Garden, Big Show \u00e8 stato sconfitto da Brock Lesnar. Nella puntata di \"Raw\" del 9 novembre, ha preso parte al torneo per decretare il nuovo WWE World Heavyweight Champion, dove ha perso contro Roman Reigns nel primo round.\nNella puntata di \"Raw\" del 18 gennaio 2016, Big Show ha affrontato e sconfitto Heath Slater e ha steso i Social Outcasts, compiendo un turn face per la prima volta dalle Survivor Series del 2014. Alla Royal Rumble, Big Show ha preso parte al Royal Rumble match come il quindicesimo partecipante eliminando Ryback e Titus O'Neil per poi essere eliminato da Braun Strowman. Nella puntata di \"SmackDown\" del 28 gennaio, Big Show ha confermato il suo turn face quando ha salvato Roman Reigns, Dean Ambrose e Chris Jericho da un attacco della Wyatt Family. Nella puntata di \"Raw\" del 16 febbraio, Big Show ha affrontato Strowman in un match che \u00e8 terminato in squalifica quando la Wyatt Family ha interferito, fino a quando \u00e8 stato salvato da Ryback e Kane. Ci\u00f2 ha portato a un Six-man tag team match a Fastlane, dove Show, Kane e Ryback hanno sconfitto la Wyatt Family. Big Show ha in seguito partecipato all'annuale Andr\u00e8 the Giant Memorial Battle Royal il 3 aprile a WrestleMania 32 ma \u00e8 stato eliminato. Nella puntata di \"Raw\" del 4 luglio prende parte ad un 16-man Tag Team Elimination match come componente del \"Team U.S.A.\" (insieme ad Apollo Crews, Kane, Jack Swagger, Mark Henry, Zack Ryder e i Dudley Boyz (Bubba Ray Dudley e D-Von Dudley)) contro la \"Multinational Alliance\" (formata da Sheamus, Alberto Del Rio, Cesaro, Chris Jericho, i Lucha Dragons (Kalisto e Sin Cara), Kevin Owens e Sami Zayn), risultando l'ultimo sopravvissuto assieme a Zack Ryder, il quale ha permesso al suo team di vincere l'incontro.\nApparizioni sporadiche (2017\u20132021).\nCon lo \"Shake-up\" svoltosi nella puntata di \"SmackDown\" del 19 luglio Big Show \u00e8 stato trasferito nel roster di \"Raw\". Dopo un lunghissimo periodo di assenza di quasi sei mesi, Big Show \u00e8 tornato nella puntata di \"Raw\" del 5 dicembre dove ha affrontato Seth Rollins, perdendo per count-out volontariamente dopo aver attaccato Kevin Owens. Il 29 gennaio Big Show ha partecipato al Royal Rumble match dell'omonimo pay-per-view entrando col numero 9 ma \u00e8 stato eliminato da Braun Strowman dopo nemmeno due minuti di permanenza. Nella puntata di \"Raw\" del 20 febbraio Big Show \u00e8 stato pesantemente sconfitto da Braun Strowman dopo una buona prestazione. Nella puntata di \"Raw\" del 27 febbraio Big Show ha sconfitto facilmente gli Shining Stars (Primo e Epico) in un 2-on-1 Handicap match. Il 5 marzo, a Fastlane, Big Show si \u00e8 presentato a sorpresa e ha sconfitto Rusev. Nella puntata di \"Raw\" del 13 marzo Big Show ha sconfitto facilmente Titus O'Neil. Nella puntata di \"Raw\" del 27 marzo Big Show ha confrontato Bo Dallas, Curtis Axel, Jinder Mahal, i Golden Truth (Goldust e R-Truth) e gli Shining Stars in una Over-the-Top-Rope Challenge riuscendo a respingerli tutti. Il 2 aprile, nel \"Kick-off\" di WrestleMania 33, Big Show ha partecipato all'annuale Andr\u00e9 the Giant Memorial Battle Royal ma \u00e8 stato eliminato. Nella puntata di \"Raw\" del 17 aprile Big Show ha affrontato Strowman ma il match \u00e8 terminato in no contest dopo che i due, in seguito ad un superplex, hanno distrutto il ring. Nella puntata di \"Raw\" del 5 giugno Big Show e Enzo Amore hanno sconfitto Luke Gallows e Karl Anderson. Nella puntata di \"Raw\" del 31 luglio Big Show \u00e8 stato sconfitto da Big Cass per squalifica a causa dell'intervento di Enzo Amore. Nella puntata di \"Raw\" del 7 agosto Big Show e Enzo Amore sono stati sconfitti da Luke Gallows e Karl Anderson causa distrazione di Cass. La settimana successiva viene aggredito da Cass, Gallows ed Anderson, i quali lo mettono al tappeto, per poi infortunare il gigante alla mano destra (\"kayfabe\"). Il 20 agosto, a SummerSlam, Big Show \u00e8 stato sconfitto da Big Cass in un match in cui Enzo Amore era sospeso sul ring in una gabbia per squali. Nella puntata di \"Raw\" del 28 agosto Big Show ha partecipato ad una Battle Royal per determinare il contendente n\u00ba1 all'Intercontinental Championship di The Miz ma \u00e8 stato eliminato da Finn B\u00e1lor, Luke Gallows e Karl Anderson. Nel main event della puntata di \"Raw\" del 4 settembre Big Show \u00e8 stato sconfitto da Braun Strowman in uno Steel Cage match; dopo la battaglia Strowman ha infierito sul gigante eseguendo una powerslam sulla parete della gabbia la quale non ha retto il peso di Show facendolo precipitare al di fuori del ring. In seguito \u00e8 stato reso noto che Big Show ha subito un infortunio all'anca e che dovr\u00e0 operarsi, rimanendo fuori dalle scene per diversi mesi.\nIl 7 ottobre 2018 \u00e8 stato annunciato che Big Show avrebbe preso parte alla puntata di \"SmackDown\" del 9 ottobre in un match contro Randy Orton. In tale match, Big Show \u00e8 stato sconfitto. Nella puntata di \"SmackDown 1000\" del 16 ottobre, ha effettuato un turn heel attaccando Kofi Kingston durante il match per lo SmackDown Tag Team Championship fra i campioni del New Day (rappresentato da Big E e Xavier Woods) e i The Bar (Cesaro e Sheamus), favorendo di fatto la vittoria degli ultimi due. Nella puntata di \"SmackDown\" del 23 ottobre il match fra Big Show e Kingston \u00e8 terminato in no-contest. Nella puntata di \"SmackDown\" del 27 novembre ha attaccato Cesaro nel backstage effettuando un turn face e chiudendo la sua alleanza con i The Bar, ma sparendo per diversi mesi dalle scene.\nDopo un'assenza di oltre un anno, Big Show \u00e8 tornato a sorpresa nella puntata di \"Raw\" del 6 gennaio 2020 facendo coppia con Kevin Owens e Samoa Joe sconfiggendo Seth Rollins e gli AOP per squalifica. Nella puntata di \"Raw\" del 13 gennaio Big Show, Kevin Owens e Samoa Joe sono stati sconfitti da Seth Rollins e gli AOP in un Fist Fight a causa dell'intervento di Buddy Murphy. Big Show \u00e8 poi tornato al termine di WrestleMania 36, dove ha affrontato Drew McIntyre per il WWE Championship venendo sconfitto. Il match \u00e8 andato in onda nella puntata di \"Raw\" del 6 aprile. Nella puntata di \"Raw\" del 15 giugno Big Show \u00e8 apparso brevemente per aiutare gli Street Profits e i Viking Raiders a liberarsi dei ninja di Akira Tozawa. Nella puntata di \"Raw\" del 29 giugno Big Show ha sconfitto Andrade e Angel Garza in un 2-on-1 Handicap match. Nella puntata di \"Raw\" del 6 luglio Big Show e i Viking Raiders sono stati sconfitti da Andrade, Angel Garza e Randy Orton. Nella puntata di \"Raw\" del 20 luglio Big Show \u00e8 stato sconfitto da Randy Orton in un Unsanctioned match. Il 27 settembre, a Clash of Champions, Big Show \u00e8 intervenuto a sfavore di Randy Orton nel suo Ambulance match contro Drew McIntyre per il WWE Championship.\nFece la sua ultima apparizione in WWE nella puntata speciale \"Raw Legends Night\" del 4 gennaio 2021, dove si confront\u00f2 con Randy Orton. Non riuscendo a trovare un accordo per il rinnovo contrattuale a fine febbraio lasci\u00f2 la federazione dopo 13 anni.\nAll Elite Wrestling (2021\u2013presente).\nIl 24 febbraio 2021, firm\u00f2 per la All Elite Wrestling, dove oltre a lottare con il suo vero nome, \u00e8 un membro del team di commento di \"\", show che va in onda dal 15 marzo 2021 sul canale YouTube della federazione.\nL'11 agosto a \"Dynamite\", intervenne per salvare il suo collega e amico Tony Schiavone dall'attacco di QT Marshall, Nick Comoroto e Aaron Solow. La settimana successiva fu annunciato il match tra Wight e Marshall per \"All Out\", dove Wight vinse facilmente in pochi minuti.\nTitoli e riconoscimenti.\n1\n2\nDoppiatori italiani.\nCome doppiatore, \u00e8 sostituito da:"}
{"id": "386668", "revid": "22475", "url": "https://it.wikipedia.org/wiki?curid=386668", "title": "Mankind", "text": ""}
{"id": "386670", "revid": "1718925", "url": "https://it.wikipedia.org/wiki?curid=386670", "title": "Cactus Jack", "text": ""}
{"id": "386671", "revid": "22475", "url": "https://it.wikipedia.org/wiki?curid=386671", "title": "Dude Love", "text": ""}
{"id": "386673", "revid": "628767", "url": "https://it.wikipedia.org/wiki?curid=386673", "title": "Alexandru cel Bun", "text": "Riformatore del regno.\nFiglio di Roman I di Moldavia, Alexandru \"il Buono\" (\"cel Bun\" in Lingua rumena) divenne sovrano alla morte di Iuga. Promosse una massiccia serie di riforme per rafforzare il voivodato di Moldavia.\nGonfiate le casse del fisco regio, Alexandru promosse l'erigenda di fortezze lungo i confini moldavi e si garant\u00ec il controllo sui porti fortificati di Cetatea Alb\u0103, Br\u0103ila e Chilia.\nPolitica estera.\nBisognoso di appoggi contro il suo pericoloso vicino, il Regno d'Ungheria retto da Sigismondo di Lussemburgo, Alexandru cerc\u00f2 l'appoggio del potente Mircea il Vecchio di Valacchia, altro voivoda intento a difendersi dall'intromissione ungherese, e, come i suoi predecessori, fece atto di sottomissione ai polacchi: nel 1402 Alexandru si sottomise a Ladislao I di Polonia; il trattato venne confermato nel 1404, nel 1407, nel 1411 e nel 1415.\nAlexandru cel Bun partecip\u00f2 a due scontri contro i cavalieri teutonici nel 1410, ovvero nella battaglia di Grunwald e nell'assedio di Marienburg.\nAlla morte di Mircea (1418), Alexandru appoggi\u00f2 le pretese sul trono valacco dei figli del suo alleato, Radu II Chelul e Alexandru I Aldea, contro Dan II di Valacchia, appoggiato dagli ungheresi.\nNel 1420 Alexandru dovette difendere Cetatea Alb\u0103 da un attacco dell'Impero ottomano. Abbandonato dai suoi alleati polacchi, che non lo avevano soccorso, Alexandru risolse di intervenire nella guerra polacco-teutonica (1431-1435), strappando buone condizioni territoriali per la Moldavia che vennero sancite dal trattato di Suceava del 1431.\nAlexandru cel Bun mor\u00ec il primo giorno di gennaio del 1432. Venne sepolto nel Monastero di Bistri\u0163a, da lui fatto erigere nel 1402.\nDiscendenza.\nAlexandru ebbe una nutrita figliolanza che diede alla Moldavia diversi voivoda:"}
{"id": "386674", "revid": "74801", "url": "https://it.wikipedia.org/wiki?curid=386674", "title": "Bogdan III cel Orb", "text": "Biografia.\nBogdan l'Orbo (\"cel Orb\") successe al padre alla morte di questi (1504). Corteggi\u00f2 ripetutamente Elisabetta Jagellona, sorella di Alessandro Jagellone di Polonia, ma ne ottenne la mano solo nel 1506, dopo i primordi di un conflitto tra Moldavia e Polonia e la promessa di garantire libert\u00e0 religiosa alla Chiesa cattolica romana. Morto Alessandro, Bogdan entr\u00f2 per\u00f2 rapidamente in conflitto con il nuovo sovrano polacco, Sigismondo I di Polonia, che lo sconfisse pesantemente sulle rive del Dniester nell'ottobre del 1509; il conflitto venne chiuso da un trattato il 17 gennaio successivo.\nA partire dal 1510, per un biennio il regno di Bogdan venne assalito dai Tartari, fino a che il voivoda non riusc\u00ec a sconfiggerli nel maggio del 1512, anche grazie a rinforzi polacchi. Il costante spauracchio di una nuova massiccia invasione tartara spinse per\u00f2 Bogdan a cercare la protezione del sultano dell'Impero ottomano, Selim I. Bogdan si impegn\u00f2 a comandare una forza di uomini agli ordini del sultano in caso di guerra e accett\u00f2 di pagare annualmente alla Sublime Porta un tributo di monete d'oro, 40 cavalli e 40 falconi; in cambio, il voivoda, pur sottomesso ai turchi, mantenne una certa autonomia politica.\nBogdan aveva perso un occhio durante una delle numerose battaglie combattute. Il voivoda ebbe tre mogli: Stana, Nastasia e Ruxandra; quest'ultima era figlia del voivoda di Valacchia Mihnea cel R\u0103u."}
{"id": "386675", "revid": "287204", "url": "https://it.wikipedia.org/wiki?curid=386675", "title": "Battaglia di Lissa (disambigua)", "text": "Sono state combattute tre battaglie navali dei pressi dell'isola di Lissa nel mare Adriatico: "}
{"id": "386678", "revid": "161374", "url": "https://it.wikipedia.org/wiki?curid=386678", "title": "Centro Pompidou di Parigi", "text": ""}
{"id": "386679", "revid": "74801", "url": "https://it.wikipedia.org/wiki?curid=386679", "title": "Petru IV Rare\u0219", "text": "Biografia.\nPrimo regno (1527-1538).\nFiglio illegittimo di \u0218tefan III cel Mare e di Maria R\u0103re\u0219oaia di H\u0103rl\u0103u, Petru sal\u00ec al trono il 20 gennaio 1527. Avvi\u00f2 fin dall'inizio una politica di conciliazione con il Regno di Polonia, poi riusc\u00ec a sfruttare a suo vantaggio la contesa tra gli Asburgo ed i turchi di Solimano il Magnifico.\nDopo la Battaglia di Moh\u00e1cs, durante la contesa tra Ferdinando d'Asburgo e Giovanni Z\u00e1polya (1529) Petru si schier\u00f2 inizialmente con l'Asburgo, poi con Z\u00e1polya. In cambio della citt\u00e0 di Bistri\u021ba, Petru combatt\u00e9 al fianco di Z\u00e1polya contro Ferdinando nella Battaglia di Feldioara (22 giugno 1529). Il voivoda ottenne dal re d'Ungheria Ungura\u0219ul ma dovette tentare con le proprie forze un fallimentare tentativo di occupazione di Bistri\u021ba. Cinse poi d'assedio Bra\u0219ov in ottobre ma dovette desistere. Invece di occupare l'intera Transilvania, Petru si dovette accontentare delle sole Ciceu e Cetatea de Balt\u0103 (tra l'altro gi\u00e0 dominio di suo padre) e del vescovado di Vad.\nPetru Rare\u0219 tent\u00f2 di espandere il suo dominio a discapito della Polonia a partire dal 1530. I moldavi occuparono la Pocuzia che venne per\u00f2 rapidamente riconquistata dal grande etmano Jan Tarnowski. Quando Rare\u0219 tent\u00f2 nuovamente di occupare la Pocuzia, Tarnowski lo sconfisse pesantemente nella Battaglia di Obertyn (22 agosto 1531).\nIl sultano Solimano, impegnato a combattere in Persia, comand\u00f2 a Rare\u0219 di facilitare le operazioni di Ludovico Gritti, un avventuriero originario dell'Italia che era stato inviato in Transilvania contro il voivoda Istv\u00e1n Majl\u00e1th. Il comandante della forza moldava inviata in aiuto di Gritti, preso prigioniero dai Transilvania, tale Huru, risolse invece di tradire l'italiano lasciandolo uccidere dai transilvani. In risposta al tradimento, Rare\u0219 dovette stroncare un tentativo di invasione della Moldavia da parte del figlio di Gritti, uccidendolo. Petru fu a questo punto libero di tornare ad intrigare per trarre vantaggio dalle contese tra gli Asburgo e Z\u00e1polya.\nNel 1538 i polacchi si appellarono al sultano contro gli intrighi di Rare\u0219. Solimano guid\u00f2 un esercito di polacchi, tatari e turchi contro Petru che venne spodestato in favore di \u0218tefan L\u0103cust\u0103 e dovette rifugiarsi nella sua fortezza transilvana di Ciceu. Stando alla leggenda, il voivoda si sarebbe salvato dalla cattura e dalla morte per inedia grazie a dei pescatori che lo avevano trovato mezzo morto di fame tra le selve transilvane.\nSecondo regno (1541-1546).\nNel 1541, Petru aveva riguadagnato la fiducia di Solimano e rientrava in Moldavia. Catturato il voivoda Alexandru Cornea, lo fece giustiziare insieme ai boiari a lui fedeli; lo stesso anno, per ordine di Solimano, cattur\u00f2 il voivoda di Transilvania Istv\u00e1n Majl\u00e1th a F\u0103g\u0103ra\u0219 e lo sped\u00ec in catene ad Istanbul.\nPetru non era nelle condizioni per una nuova svolta indipendentista. Il suo alleato valacco, il voivoda Vlad VIII Vintil\u0103 de la Slatina era stato ucciso; le fortezza chiave del regno (Ciceu e Cetatea de Balt\u0103) erano state private delle mura da Giorgio Martinuzzi e la regione del Budjak restavano nelle mani dei turchi.\nNel 1542 Petru tent\u00f2 senza successo di conquistare Bistri\u0163a. Partecip\u00f2 poi alla preparazione dell'infruttuosa crociata di Joachim II del Brandeburgo (1542), anticipando fiorini per la spedizione, poi arenatasi all'assedio di Buda.\nPetru Rare\u0219 mor\u00ec, vassallo del sultano, il 3 settembre 1546 e venne sepolto nel Monastero di Probota.\nMecenatismo.\nCome \u0218tefan cel Mare, anche Petru Rare\u0219 fu un munifico mecenate della Chiesa ortodossa. Appoggiato dalla moglie Jelena, fece ristruttura e costruire numerose chiese: a Baia, Boto\u0219ani, H\u00e2rl\u0103u, T\u00e2rgu Frumos e Roman. La sua pi\u00f9 bella fondazione \u00e8 ritenuto il monastero di Probota.\nDiscendenti.\nPetru Rare\u0219 ebbe una nutrita figliolanza.\nDalla prima moglie, Maria, uccisa il 28 giugno 1529:\nDalla seconda moglie (1530), la principessa serba Jelena Brankovi\u0107 (ca. 1502\u20131552, morta per strangolamento), figlia del despota Jovan Brankovi\u0107:\nDa Ecatarina di Kronstadt ebbe Iancu Sasul, voivoda di Moldavia, e da una donna di identit\u00e0 sconosciuta ebbe Bogdan Constantin (morto nel 1573), pretendente al trono moldavo."}
{"id": "386680", "revid": "14214", "url": "https://it.wikipedia.org/wiki?curid=386680", "title": "Poliestere", "text": ""}
{"id": "386683", "revid": "21880", "url": "https://it.wikipedia.org/wiki?curid=386683", "title": "Killifish", "text": "Con il termine killifish vengono indicate da acquariofili, allevatori e biologi la maggior parte delle famiglie di pesci appartenenti all'ordine dei Cyprinodontiformes.\nOrigine del nome.\nQuesto nome insolito deriva da una parola olandese, \"kilde\" o \"kills\", torrente, usata dai conquistatori olandesi del XVII secolo in Nordamerica. In poco tempo vennero soprannominati kill o killifish anche i pesci che abitavano questi torrenti e l'uso non \u00e8 mai andato perduto. Col tempo questo nome fu dato solamente agli appartenenti alla famiglia dei Ciprinodontidi americani, tanto pi\u00f9 che nella prima met\u00e0 del XIX secolo tutti i Ciprinodontidi erano indicati come \"killifish\".\nCon il corso degli anni la classificazione tassonomica di questa famiglia \u00e8 stata modificata, scorporando generi e specie e creando nuove famiglie. Per questo oggi l'indicazione di killifish \u00e8 piuttosto incerta. Anche se all'inizio indicavano solamente le specie americane, oggi si tende a chiamare cos\u00ec anche le specie africane ed europee.\nDistribuzione e habitat.\nI killifish sono diffusi principalmente in acque dolci o salmastre delle Americhe, dall'Ontario all'Argentina. Ci sono inoltre specie nell'Europa mediterranea, in Africa dalle foreste centrali al Sudafrica, in Medio Oriente e in Asia e su parecchie isole dell'Oceano Indiano.\nLa maggior parte delle specie vive in ruscelli, fiumi ed in laghi permanenti; la durata della vita \u00e8 di 2-3 anni. \u00c8 il caso dei generi \"Cyprinodon, Fundulus e Rivulus\" in America, cos\u00ec come nell'Africa e l'Asia per \"Aphyosemion, Aplocheilus, Epiplatys, Fundulopanchax, Lacustricola\" ed Europa del sud con \"Aphanius\".\nAlcune specie invece si sono specializzate per vivere in stagni provvisori che sommergono le pianure stagionalmente: per cui hanno sviluppato una durata della vita molto pi\u00f9 corta. Tali specie \"annuali\" non vivono pi\u00f9 di nove mesi e sono usate come modelli per gli studi sull'invecchiamento. \u00c8 il caso dei generi africani \"Nothobranchius\", dei sudamericani \"Austrolebias, Gnatholebias, Pterolebias, Simpsonichthys\" e \"Terranatos\".\nDimensioni.\nLa maggior parte dei killifish \u00e8 compresa tra i 2,5 e i 5\u00a0cm, anche se alcune specie raggiungono i 15\u00a0cm.\nDieta.\nI Killifish si nutrono soprattutto di artropodi acquatici come insetti (larve di zanzara), vermi e crostacei. Rudolf Koubek sostiene che nelle aree del Gabon dove i killifish sono assenti (a causa per esempio dell'inquinamento) \u00e8 diffusa la malaria, trasmessa dalle zanzare. Alcune specie di \"Orestias\" (Lago Titicaca) si nutrono di plancton. Altri, come \"Cynolebias\", \"Megalebias\" e \"Nothobranchius ocellatus\" predano altri pesci."}
{"id": "386684", "revid": "287204", "url": "https://it.wikipedia.org/wiki?curid=386684", "title": "Alexandru L\u0103pu\u0219neanu", "text": ""}
{"id": "386685", "revid": "1456895", "url": "https://it.wikipedia.org/wiki?curid=386685", "title": "Globo", "text": "Il globo o \u00e8 una riproduzione in scala, sufficientemente fedele, del pianeta Terra.\nIl termine indica genericamente un oggetto sferico e, per antonomasia, la Terra stessa. Nonostante questa abbia forma ellissoidale, o, pi\u00f9 propriamente, di \"geoide\", il globo costituisce infatti una buona approssimazione.\nDescrizione.\nUn globo rappresenta una riproduzione in piccola scala di alcune caratteristiche della Terra: perci\u00f2, date le dimensioni, su di esso possono essere riportate solo le caratteristiche generali della superficie del pianeta, indicate con una grafica convenzionale.\nIl prototipo, definito \"Globo terrestre di Norimberga\", venne costruito tra il 1490 ed il 1492 dallo studioso tedesco Martin Behaim, che utilizz\u00f2 una scala 1:40 milioni (ancor oggi questa \u00e8 la scala pi\u00f9 comune nella costruzione di tale strumento). Anche il famoso Leonardo da Vinci ha costruito un mappamondo. Durante il suo soggiorno a Firenze, Leonardo da Vinci scrisse nel Codice Atlantico (f. 331r): \u201c\"El mio mappamo[n]do chon g[i]ovanni be[n]c\u00ec\". \u00c8 la prima citazione del Globo Da Vinci e risale al 1504.\nEsistono tipologie diverse di globi, riportanti, secondo i casi, le caratteristiche fisiche del pianeta, in alcuni esemplari anche in rilievo, o i confini politici, o altre propriet\u00e0 politico-economiche. Alcuni globi sono luminosi, per effetto di una lampada interna: l'accensione o spegnimento della lampada pu\u00f2 rendere possibile la visualizzazione di caratteristiche diverse. I globi, solitamente in materiale plastico, sono generalmente montati su supporto che rende con buona approssimazione l'effettiva inclinazione dell'asse terrestre. L'uso dei globi \u00e8 per lo pi\u00f9 didattico, ma non mancano gli scopi ornamentali. Esistono anche globi antichizzati, che riportano le mappe della terra come si realizzavano in epoche precedenti.\nOltre ad essere poco maneggevoli, i globi non consentono di raffigurare la superficie terrestre con quella ricchezza di particolari che \u00e8 necessaria negli studi geografici, per i quali sono pi\u00f9 idonee le carte geografiche di scala pi\u00f9 ampia.\nTuttavia il globo geografico rimane la rappresentazione pi\u00f9 realistica della Terra.\nCuriosit\u00e0.\nIl globo geografico rotante pi\u00f9 grande del mondo, Eartha, si trova negli Stati Uniti a Yarmouth nel Maine. Situato entro un apposito edificio con tre pareti trasparenti, ha un diametro di 12,5 metri."}
{"id": "386686", "revid": "287204", "url": "https://it.wikipedia.org/wiki?curid=386686", "title": "Ioan Iacob Heraclid", "text": ""}
{"id": "386687", "revid": "767487", "url": "https://it.wikipedia.org/wiki?curid=386687", "title": "Alan Stivell", "text": "A lui si deve in gran parte la rinascita ed il rinnovamento della musica tradizionale bretone, che, a partire dagli anni settanta, lo ha reso celebre nel mondo intero. Il suo nome \u00e8 legato indissolubilmente all'arpa celtica, strumento del quale non solo \u00e8 un virtuoso, ma che \u00e8 letteralmente rinato con lui e con la sua famiglia.\nGli inizi e la rinascita dell'arpa celtica.\nAlan Cochevelou nasce a Riom, nel dipartimento del Puy-de-D\u00f4me in Alvernia, dove la famiglia, originaria del Morbihan in Bretagna si era trasferita. Il nome ufficiale francesizzato della famiglia, \"Cochevelou\", \u00e8 l'imperfetta resa del bretone \"Kozh Stivello\u00f9\", ovvero \"Vecchie Fonti\"; per la sua carriera artistica, il giovane Alain sceglier\u00e0 quindi di \"ribretonizzarsi\" il nome, riassumendo la sua forma originaria di \"Alan Stivell\".\nLa famiglia si trasferisce in seguito a Parigi. Il padre, Jord Cochevelou, \u00e8 impiegato al Ministero delle finanze francese, e soggetto quindi a frequenti trasferimenti; appassionato della lingua e della cultura del suo paese di origine, la Bretagna, Jord Cochevelou \u00e8 anche un valente musicista e liutaio, il cui sogno \u00e8 la ricostruzione perfetta, attraverso lo studio di antiche testimonianze e disegni, di un'autentica arpa celtica, mitico strumento oramai dimenticato da secoli. Il sogno si realizza: nel 1953 Jord Cochevelou riesce a ricostruire lo strumento e lo offre a suo figlio, allora di soli 9 anni, che gi\u00e0 suona l'arpa classica (ed il pianoforte) come un vero prodigio. Nelle sue mani, l'arpa celtica torna a nuova vita e il bambino comincia gi\u00e0 a esibirsi e ad essere noto.\nIl primo concerto in pubblico di Alan Stivell risale al 23 novembre 1953 presso la \"Maison de Bretagne\" di Parigi, in occasione di una conferenza stampa organizzata da Denise M\u00e9gevand, sua insegnante di arpa, convocata proprio per annunciare la rinascita dell'arpa celtica; lo strumento comincia quindi gi\u00e0 da allora ad essere legato indissolubilmente a quello di Alan Stivell. Nel 1955, all'et\u00e0 di undici anni, si esibisce per la prima volta all'Olympia, il tempio della canzone francese, suonando tre brani \"en lever de rideaux\" per un concerto di Line Renaud. Tuttora, Alan Stivell \u00e8 l'artista che si \u00e8 esibito alla pi\u00f9 giovane et\u00e0 all'Olympia, un record difficilmente battibile. A quell'epoca, la sua notoriet\u00e0 inizia gi\u00e0 ad essere grande.\nRitorno alle radici culturali.\nNel 1957 il giovane Alan, desideroso di tornare pienamente alle proprie radici, comincia a studiare con applicazione la lingua bretone, di cui si impadronisce ben presto. S'interessa anche alla storia, alla mitologia ed all'arte dei Celti, aiutato anche dal ritorno definitivo della famiglia in Bretagna. Impara a suonare anche la bombarda e la cornamusa (\"pib-veur\" in bretone, ovvero \"cornamusa maggiore\"), strumenti assai utilizzati nella musica tradizionale bretone. Uno dei maggiori gruppi bretoni di musica tradizionale, il Bagad Bleimor, lo invita a farne parte come solista cedendogli praticamente il rango di leader: Alan Stivell ha 14 anni.\nLa sua prima incisione discografica risale al 1959, con un primo 45 giri; nel 1961 esce il suo primo album, \"Telenn Geltiek\", interamente composto da brani strumentali per arpa celtica. Nel 1964 suo padre costruisce appositamente per lui un secondo tipo di arpa, la cosiddetta \"arpa bardica\" con corde in bronzo; in breve, Alan Stivell si lancia in questa nuova avventura che gli permette tra le altre cose di sperimentare un tipo di musica pi\u00f9 moderna. Nel 1966 comincia a prendere lezioni di canto cominciandosi ad esibire ovunque anche come cantante.\n\u00c8 qui che inizia quella che sar\u00e0 la caratteristica musicale pi\u00f9 spiccata di Alan Stivell, vale a dire non la semplice riproposizione della musica tradizionale, ma il suo utilizzo come base per una nuova e autentica musica bretone moderna. Nel 1968 \u00e8 a Londra dove si esibisce assieme ai celebri Moody Blues; nel 1970 inizia la sua vera carriera, accompagnata da una decisa presa di coscienza politica che lo porter\u00e0 ben presto su posizioni apertamente indipendentiste.\nIl suo primo album del \"nuovo corso\", \"Reflets\" (\"Riflessi\", 1970, preceduto dal 45 giri \"Broc\u00e9liande\"), \u00e8 pubblicato gi\u00e0 da una \"major\" come Philips ed \u00e8 un successo immediato non soltanto in Bretagna. Uscito in pieno \"folk revival\" internazionale, l'album propone una versione della musica bretone rivolta al futuro e alla modernit\u00e0 e seduce il pubblico giovanile alla ricerca della propria identit\u00e0 culturale.\nNel 1971, Alan Stivell pubblica un album dal titolo assai significativo di \"Renaissance de la harpe celtique\" (\"Rinascita dell'arpa celtica\"), ancora una volta totalmente strumentale. Accanto all'arpa celtica, Stivell si serve s\u00ec di altri strumenti tradizionali, ma compaiono anche le percussioni e la chitarra acustica affidata alle mani di un autentico virtuoso anch'esso bretone, Dan Ar Braz. Nel 1972 Stivell torna all'Olympia, stavolta in alcune serate a lui dedicate: \u00e8 il trionfo. Per l'occasione si fa accompagnare da musicisti di assoluto valore come il gi\u00e0 nominato Dan Ar Braz (che suona anche la chitarra elettrica), Gabriel Yacoub, futuro leader dei Malicorne e dal batterista c\u00f2rso Michel Santangeli, che aveva decise esperienze rock. L'album \"\u00c0 l'Olympia \"dal vivo registrato per l'occasione vende oltre un milione di copie; ma, con il successo, i puristi cominciano a rimproverare a Stivell di fare una musica troppo \"commerciale\", accusa in grandissima parte del tutto infondata.\nIl successo internazionale.\nGi\u00e0 nel 1973 Alan Stivell \u00e8 considerato l'alfiere della rinata musica bretone (e celtica) e comincia ad essere noto in tutto il mondo. Lo stesso anno, va in tourn\u00e9e negli Stati Uniti d'America, in Canada e in Gran Bretagna, dove la celebre rivista musicale Melody Maker incorona il suo album \"Chemins de Terre\" come miglior album dell'anno. Anche in questo album la musica tradizionale bretone e la creazione contemporanea si sposano a meraviglia.\nNel 1974 Alan Stivell acquista una casa a Langonnet, in Bretagna, dove registra nel suo studio personale un album pi\u00f9 intimista. \"E Langonned\" (\"A Langonnet\" in lingua bretone). Nel 1975, il 26 e 27 novembre tiene due memorabili concerti a Dublino dalla cui sintesi verr\u00e0 tratto un altro album \"live\" di grande successo, \"E Dulenn\" (\"A Dublino\"). La dichiarazione di appartenenza identitaria alla Bretagna di Alan Stivell \u00e8 contenuta nel brano \"Delivrance\", nel quale la Bretagna \u00e8 vista come \"centro del mondo abitato\" e terra di accoglienza. Del 1976 \u00e8 l'album \"Trema'n inis\" (\"Verso le isole\" in bretone), album consacrato ai grandi poeti di Bretagna ed a suo padre, deceduto nel 1974. Nel 1977 Alan Stivell mette in musica l'intera storia della Bretagna nell'album intitolato \"Raok Dilestra\" (\"Prima di approdare\").\nLa svolta sinfonica degli anni ottanta.\nDopo un album ancora \"elettrico\" nel 1978, \"Un dewezh barzh g\u00ear\" (\"Una giornata a casa\") e un altro album \"live\" nel 1979, \"International Tour: Tro ar bed\" (\"Giro del mondo\") registrato ancora a Dublino e all'Olympia di Parigi, nel 1980 si ha la \"svolta sinfonica\" con un album doppio che resta forse il suo pi\u00f9 famoso: \"Symphonie Celtique\" (\"Sinfonia celtica\"). Con una formazione spiccatamente rock, un insieme di bombarde e cornamuse e un'orchestra sinfonica, Alan Stivell, al massimo della contaminazione, si fa accompagnare da una cantante berbera, Djourha, e dal sitar del nepalese Narendra Bataju, allievo prediletto del grande Ravi Shankar. Il risultato \u00e8 un affresco musicale di inusitata bellezza, che viene eseguito per la prima volta in pubblico al Festival Interceltique di Lorient davanti ad oltre 10.000 spettatori.\nProprio all'apice del successo, la musica celtica comincia a passare un po' di moda e la cosa ha delle ripercussioni sull'attivit\u00e0 di Alan Stivell, che non cessa comunque per questo di essere considerato un \"mostro sacro\". Nel 1980, ha fatto un tour di stadi e parchi in Italia (12.000 spettatori a Roma, 14.000 spettatori a Milano), prima che gli Stati Uniti all'Australia. Nel 1981 pubblica l'album \"Terre des vivants-Bed an dud vew\" e parte poi per una tourn\u00e9e internazionale che lo porter\u00e0 anche in Italia, all'ora dismesso Teatro Apollo di Firenze, dove tiene un memorabile concerto il 1\u00ba giugno 1981 di cui non esistono altro che registrazioni artigianali di fortuna. Si esibisce poi al Bobino di Parigi, il teatro reso famoso da Georges Brassens; nel febbraio 1982 \u00e8 ancora negli Stati Uniti, dove si esibisce al Beverly Theater di Los Angeles e alla Town Hall di New York. Nel 1983 collabora con Angelo Branduardi alla realizzazione del suo album \"Cercando l'oro\".\nSeguono poi gli album \"L\u00e9gende\" (1983) e \"Harpes du Nouvel \u00c2ge\" (1985), che vale a Alan Stivell un \"Indie Award\". Durante tutti gli anni ottanta, mentre la \"vague celtique\" declina in Francia, essa comincia a montare (o rimontare) nel resto del mondo e Alan Stivell ne \u00e8 una delle figure principali. Nel 1989 partecipa alla registrazione del disco \"The Sensual World\" della cantante inglese Kate Bush.\nDagli anni novanta ai nostri giorni.\nNel 1991 Alan Stivell torna a esibirsi in Francia contemporaneamente all'uscita di un nuovo album, \"The Mist of Avalon\"; due anni pi\u00f9 tardi, 1993, \u00e8 la volta di un album antologico intitolato \"Again\", che raggruppa diciassette versioni riarrangiate dei suoi pi\u00f9 grandi successi. Con Stivell, nell'album compaiono Kate Bush, Shane MacGowan del gruppo irlandese Pogues, il cantante senegalese Doudou N'diaye Rose e il cantautore francese Laurent Voulzy. Sempre nel 1993 Stivell esegue in duo con il berbero algerino Idir la canzone \"Isaltiyen\" \"I Celti\", che compare nell'album di quest'ultimo \"Les chasseurs de lumi\u00e8re\" \"I cacciatori di luce\". Nel 1995 esce \"Brian Boru\" (dal nome di un grande re irlandese che riusc\u00ec a sconfiggere i Vichinghi: questo album segna il suo deciso ritorno alla musica pi\u00f9 tradizionalmente celtica, corrispondente ad un rinnovato interesse del pubblico europeo ed extraeuropeo.\nNel 1998 esce il 19\u00ba album dell'oramai lunghissima carriera di Alan Stivell, intitolato \"An Douar\" (\"Una sola terra\" in bretone): nell'album compaiono Youssou N'Dour, il \"re del ra\u00ef\" algerino Khaled, Jim Kerr del gruppo scozzese Simple Minds e il grande Paddy Moloney dei Chieftains. Con quest'ultimo album, Alan Stivell intende dimostrare che le differenze di razza e di lingua (bretone, inglese, wolof, arabo) sono le componenti fondamentali dell'umanit\u00e0.\nIl 16 marzo 1999, assieme ai Tri Yann, a Gilles Servat, a Dan Ar Braz e ad altri artisti di punta della musica bretone \u00e8 una delle \"stelle\" del concerto collettivo \"Bretagnes \u00e0 Bercy\", vero e proprio \"capostipite del genere\". Nell'aprile del 2000, a 56 anni, un nuovo album, \"Back to Breizh\", dove nuovamente fa la sua comparsa la musica elettronica; nell'agosto del 2001 nuova partecipazione e nuovo trionfo al \"Festival Interceltique\" di Lorient.\nL'anno 2002 segna il cinquantesimo anniversario di carriera di Alan Stivell. Per l'occasione, esce il nuovo album \"Au-del\u00e0 des mots\" (\"Oltre le parole\"), un disco interamente strumentale dove il musicista suona sei tipi differenti di arpa. Il 15 marzo 2003, Alan Stivell chiude da par suo la seconda \"Nuit Celtique\" allo Stade de France di Parigi-St.Denis: lo ascoltano 68.000 persone. Suona due pezzi classici come \"Tri Martolod\" (\"Tre marinai\") e il finale della \"Symphonie Celtique\". Nel 2006 esce \"Explore\", album che ottiene un discreto successo e porta l'artista a tornare in italia nel maggio del 2009. Nell'ottobre dello stesso anno, per festeggiare i 40 anni da Reflets, Stivell pubblica un nuovo album, dal titolo \"Emerald\".\nNel 2012 ha festeggiato i 40 anni del leggendario concerto all'Olympia di Parigi, con l'uscita di un best of, una registrazione dal vivo nella stessa stanza che segna l'inizio di un tour anniversario. Nel dicembre del 2014, "}
{"id": "386688", "revid": "1305772", "url": "https://it.wikipedia.org/wiki?curid=386688", "title": "Q*bert", "text": "Q*bert \u00e8 un videogioco arcade del 1982 della Gottlieb, creato da Warren Davis. Il protagonista del gioco \u00e8 Q*bert, una delle icone dell'Et\u00e0 dell'oro dei giochi arcade e una delle pi\u00f9 bizzarre: si tratta infatti di una palla di pelo arancione con due occhi, due piedi e un prominente naso tubolare, nota anche per lo strano verso e il fumetto \"@!#?@!\", simile a un'imprecazione, che emette a ogni vita persa.\nUscirono molte conversioni di \"Q*bert\" per computer e console, in gran parte edite da Parker Brothers, e innumerevoli cloni. Il seguito ufficiale \u00e8 \"Q*bert's Qubes\".\nModalit\u00e0 di gioco.\nIl campo di gioco di \"Q*bert\" \u00e8 una proiezione isometrica di una struttura piramidale di cubi dalle facce di tre colori. Lo scopo \u00e8 quello di saltare da un cubo all'altro per rendere ciascuna faccia di uno specifico colore (ad esempio, da blu a giallo).\nNei primi livelli, questo \u00e8 semplice come saltare sulla faccia, ma con il progredire della difficolt\u00e0 il compito diventa pi\u00f9 complicato: bisogna saltare sul cubo due volte, oppure saltando su un cubo ricolorato il colore torna quello sbagliato, e cos\u00ec via. Se si salta nel vuoto sui lati della piramide, Q*bert precipita e si perde una vita.\nA rendere il compito pi\u00f9 difficile c'\u00e8 un assortimento di strani nemici che minacciano o intralciano le mosse di Q*bert. Il serpente Coily appare in cima allo schermo all'interno di una palla viola, che rimbalza discendendo. Quando raggiunge la fila di cubi pi\u00f9 bassa, il serpente salta fuori e comincia ad inseguire il protagonista saltando di cubo in cubo.\nInoltre sono presenti palle rosse che cadono sulla piramide, che, se incontrano Q*bert durante la discesa, fanno perdere una vita.\nAltre minacce provengono da Ugg e Wrongway, due gremlin viola che rimbalzano lungo i lati dei cubi. Oltre a tutto ci\u00f2, Q*bert deve vedersela con Slick e Sam, due strani esseri simili ad ananas verdi che fanno tornare i cubi al colore originale al loro passaggio.\nOltre a qualche salto strategico, gli unici mezzi che permettono a Q*bert di difendersi sono i dischi rotanti ai lati della piramide e le palle verdi che rimbalzano sui quadrati. I dischi forniscono una via di fuga rapida, riportando il protagonista in cima alla piramide mentre Coily muore nel tentativo di inseguirlo. Le palle verdi congelano il tempo, dando a Q*bert la possibilit\u00e0 di correre liberamente per la piramide per alcuni secondi.\nI livelli del gioco originale sono 9, ciascuno formato da 4 round: il nono si ripete all'infinito.\nIl cabinato.\nIl cabinato verticale dedicato a \"Q*bert\" contiene un solenoide che produce un suono meccanico di urto ogni volta che il personaggio precipita dalla piramide, simulando cos\u00ec il suono di una vera e propria caduta di un oggetto sul fondo del cabinato stesso.\nI porting.\n\"Q*bert\" \u00e8 stato oggetto di \"porting\" per molti sistemi casalinghi ed \u00e8 stato riscritto diverse volte. \u00c8 stato adattato da Parker Brothers per ColecoVision, Intellivision, Atari 2600, Atari 5200, Atari 8-bit, Commodore 64, Commodore VIC-20, TI-99/4A, Videopac e Timex Sinclair 2068; la versione ufficiale per ZX Spectrum non venne mai pubblicata, ma il programma \u00e8 stato recuperato. Nel 1989 \"Q*bert\" \u00e8 stato adattato per Nintendo Entertainment System, nel 1992 per Game Boy.\n\"Q*bert\" per MSX, nonostante il nome, \u00e8 in realt\u00e0 una conversione del seguito \"Q*bert's Qubes\".\nNel 1999 \u00e8 stato pubblicato un remake per PlayStation. Il 2000 ha visto l'uscita di nuove versioni per Windows e Dreamcast. \"Q*bert\" \u00e8 inoltre uno dei tre giochi standard sui telefoni cellulari Sony-Ericsson T610 e T630. Alcuni di questi sono stati porting del codice originale, altre complete riscritture del gioco. Il gioco \u00e8 stato portato anche su iPhone.\nNumerose sono poi le varianti di \"Q*Bert\" pubblicate senza licenza ufficiale, per le pi\u00f9 diverse piattaforme e con titoli che richiamano l'originale, come \"Hu*Bert\", o del tutto diversi.\nL'eredit\u00e0.\nPer un certo periodo \"Q*bert\" \u00e8 stato il re dei giochi arcade e fu un soggetto preferito per il mondo del merchandising; i negozi si riempirono di pupazzi di \"Q*bert\", cestini per la merenda, sacchi a pelo e altro. Furono creati anche un gioco da tavolo e un gioco di carte. Ma il crollo dei videogiochi del 1983 segn\u00f2 la fine del suo strapotere. Il collasso del mercato fu un colpo mortale per il sequel \"Q*bert's Qubes\" (chiamato \"Q*bert II\" su Colecovision).\nUn terzo gioco arcade fu scritto nel 1983, \"Faster Harder More Challenging Q*bert\", ma non usc\u00ec mai dallo stadio di prototipo.\n\"Q*bert\" fece ritorno nelle conversioni per sistemi casalinghi e con \"Q*bert 3\" su Super Nintendo e rimane uno dei pi\u00f9 noti personaggi dei giochi arcade dei primi anni ottanta.\nIspirati da \"Q*bert\" sono giochi come \"Mr. Cool\", \"Frostbite\", \"Juice\", \"Quick Step\", \"Flip and Flop\", \"Pharaoh's Pyramid\", \"Pogo Joe\".\nNel 1983 Gottlieb cre\u00f2 un flipper chiamato \"Q*bert's Quest\". La tavola \u00e8 particolarmente inusuale, dato che due dei quattro respingenti sono capovolti in una strana forma di 'V' rovesciata. Il gioco riproduce i suoni di \"Q*bert\" compreso un vero e proprio campionamento dal gioco stesso: un gracchiante \"Bye Bye\" quando la partita termina.\n\"Q*bert\" apparve anche nel cartone animato \"Saturday Supercade\", anche se mantenendo poche somiglianze col gioco. I personaggi erano descritti come appartenenti ad una societ\u00e0 degli anni sessanta nella quale vivevano molti \"Q*bert\", qui dotati anche di braccia, bocca e giubbotto, mentre i loro nemici erano dipinti come teppisti.\nIl nome del segmento in \"Saturday Supercade\" era \"Q-Burg\". Una curiosit\u00e0 sul cartone animato \u00e8 che era la sola parte di tutto il programma che usasse gli effetti sonori originali del gioco.\nIl gioco da tavolo di \"Q*Bert\" venne prodotto dalla Parker Brothers nel 1983 e riproduce piuttosto fedelmente le meccaniche del videogioco. Un giocatore controlla il protagonista, facendo uso di un dado da 8, e l'altro controlla i 5 mostricciattoli avversari, usando un dado speciale per selezionare il tipo di mostro e un dado da 6 per muoverlo..\nQ*bert appare come personaggio secondario nel film \"Ralph Spaccatutto\" e anche nel film del 2015 \"Pixels\" come alleato dei protagonisti."}
{"id": "386689", "revid": "78273", "url": "https://it.wikipedia.org/wiki?curid=386689", "title": "Pagine web", "text": ""}
{"id": "386690", "revid": "228587", "url": "https://it.wikipedia.org/wiki?curid=386690", "title": "Play by Mail", "text": "I Play by Mail (\"gioca per posta\" in inglese), spesso abbreviato in PbM, sono giochi di ogni tipo giocati attraverso posta.\nUn esempio su tutti gli scacchi, che sono stati giocati via posta per secoli, semplicemente inviando per iscritto all'avversario la propria mossa (e quando erano giocati in questo modo erano conosciuti come scacchi per corrispondenza). \nIn tempi recenti, con l'avvento di internet e della corrispondenza elettronica (e-mail), anche i giochi \"Play by Mail\" si sono evoluti adattandosi ai nuovi e migliori mezzi di comunicazione per diventare giochi \"Play by e-Mail\". Per questi \u00e8 stata introdotta la sigla PbEM (o PBeM o simili), ma per semplicit\u00e0 viene utilizzata spesso la sigla PbM anche nel caso della posta elettronica. Altre diciture improprie per indicare in particolare i \"Play by e-Mail\" furono anche \"Play by Internet\" (PbI) e \"Play by Web\" (PbW). Tutte queste diciture appaiono in contrapposizione ai giochi FtF (\"Face to Face\", \"faccia a faccia\" in inglese) giocati in prima persona. \nIn linea generale, comunque, i PbM/PbEM erano e sono tali attraverso l'intercessione di un moderatore umano, di un software di moderazione o della combinazione degli stessi.\nStoria.\nFra i primi esempi famosi, non italiani, \u00e8 \"Diplomacy\", diventato gioco PbM fin dagli anni sessanta, partendo come una newsletter stampata (una rivista amatoriale) scritta da John Boardman. Giochi di guerra molto pi\u00f9 complessi e moderati da programmi per computer, furono inaugurati da Rick Loomis e dalla sua compagnia, la Flying Buffalo, negli anni settanta. \nIl primo gioco PbEM venne sperimentato dalla Stormfront Studios con il titolo di \"Quantum Space\" e debutt\u00f2 sulla rete AOL nel 1989, anche se altri giochi via mail in Internet e BITNET giunsero prima del 1989. \nNegli anni ottanta, nei paesi anglosassoni, i giochi PbM raggiunsero l'apice della loro popolarit\u00e0 con l'avvento di \"Gaming Universal\", la prima rivista professionale dedicata integralmente a questo genere di giochi. Una rivista simile, \"Flagship\", si focalizz\u00f2 in particolare sui giochi PbM britannici. Bob McLain, l'editore di \"Gaming Universal\", aveva precedentemente reso popolare tale hobby scrivendo articoli che apparvero in molte riviste famose dedicate ai giochi dell'epoca.\nNei tardi anni novanta, i giochi per computer e per Internet emarginarono di molto i PbM tradizionali, ma tale hobby continua ad esistere tuttora e si stima che circa 2000-3000 giocatori sparsi in tutto il mondo continuino ancora a giocare attraverso i consueti canali postali.\nIn Italia.\nAnche l'Italia, seppur successivamente, ha abbracciato con entusiasmo le possibilit\u00e0 di gioco offerte da PbM e soprattutto da PbEM, in particolare con l'avvento di Internet su vasta scala.\nI giochi.\nImpossibile tanto a livello italiano quanto ancor pi\u00f9 a livello mondiale cercare di stilare una lista completa, o presumibilmente tale, di tutti i PbEM esistenti: estremamente facili da creare (ed estremamente facili da fallire), PbEM sorgono e scompaiono praticamente ogni giorno.\nLe tematiche e le tipologie che possono comprendere spaziano in ogni genere, passando dai giochi pi\u00f9 tradizionali a giochi di ruolo classici fino a giungere anche a giochi completamente nuovi creati appositamente per il PbEM.\nLa tematica, ossia l'ambientazione del gioco, pu\u00f2 spaziare in ogni campo: dal fantasy alla fantascienza, passando per gialli ed horror... o, spesso e volentieri, richiamando addirittura pi\u00f9 o meno esplicitamente libri, film o serie televisive di successo. \nLa meccanica del gioco pu\u00f2 essere di qualunque tipo, purch\u00e9 si possa adattare ai tempi lenti e discontinui del PbM. Descriviamo in seguito le tre categorie pi\u00f9 comuni:\nPbEM di ruolo.\nI giochi PbEM di ruolo, ispirandosi spesso a regole di giochi in commercio (primo fra tutti D&amp;D), sono giochi di ruolo a tutti gli effetti e pongono come unica differenza rispetto al gioco FtF il mezzo di comunicazione adottato: nei giochi PbEM, difatti, tale mezzo \u00e8 appunto non la voce dei giocatori (o del master), ma ci\u00f2 che essi scrivono. I master, in particolare, spesso si aiutano nel loro ruolo con software di gestione di mailing list, al fine di riavvicinare il pi\u00f9 possibile il PbEM al FtF. \nI vantaggi degli uni e degli altri sono evidenti: il PbEM rispetto al FtF permette di giocare senza vincoli di tempo o di spazio (i giocatori possono potenzialmente vivere anche agli antipodi gli uni degli altri), con l'unica esigenza di un computer connesso ad internet e di una casella postale da controllare regolarmente; in opposizione il FtF offre il coinvolgimento del contatto umano, oltre a un gioco istantaneo senza tempi morti fra una e-Mail e la successiva.\nPbEM narrativi.\nI giochi PbEM narrativi abbandonano regole e modi d'operare dei tipici giochi di ruolo per meglio esaltare le possibilit\u00e0 offerte dal nuovo mezzo di gioco, l'e-Mail. Nei PbEM alla logica di gioco giocatore-personaggio (con abilit\u00e0, caratteristiche, ecc), si preferisce sostituire una logica giocatore-narratore: il frutto di tali giochi, in pratica, \u00e8 un vero e proprio racconto scritto a pi\u00f9 mani da tutti i giocatori, seguendo ovvie regole comuni al fine di dare un senso di continuit\u00e0 a tutto il contesto. Di solito ogni giocatore ha anche un suo personaggio esclusivamente sotto il proprio controllo, come nei PbEM di ruolo, ma non \u00e8 necessariamente cos\u00ec. \nAnche la figura stessa del moderatore, nei giochi PbEM di piccole dimensioni, pu\u00f2 talvolta venir meno, lasciando la moderazione alla responsabilit\u00e0 degli stessi giocatori che diventano cos\u00ec tutti contemporaneamente padroni del racconto, con la possibilit\u00e0 di coinvolgere gli altri giocatori in proprie storie, di utilizzare PnG e quant'altro, decidendo l'evolversi di tutto l'ambiente. In tali situazioni la moderazione non \u00e8 pi\u00f9 atta a dichiarare l'esito di un'azione quanto semplicemente a gestire i flussi di gioco in modo che riescano sempre a risultare ordinati ed equilibrati.\nPbEM di strategia.\nCome nel citato esempio degli scacchi, un PbEM pu\u00f2 essere un vero e proprio gioco di strategia, dove le mosse possibili e i turni sono ben definiti, analogamente a quanto avviene in un gioco da tavolo. Al proprio turno il giocatore invia per posta la propria mossa, scritta a mano o tramite un'interfaccia grafica che mostra il tabellone virtuale del gioco. Il tempo a disposizione di solito \u00e8 dell'ordine dei giorni, ma nel frattempo i giocatori possono comunicare liberamente scambiandosi E-Mail puramente di dialogo (o usare forum o altri mezzi); ci\u00f2 permette di prendere accordi, allearsi, pianificare insieme le mosse, ma anche minacciare, ingannare, a volte anche insultarsi. La diplomazia \u00e8 fondamentale in molti di questi giochi, perfino pi\u00f9 importante e interessante della strategia stessa.\nDi solito le E-Mail si inviano a un server, o pi\u00f9 raramente a un moderatore umano, in grado di interpretare le mosse dei giocatori, calcolare i risultati, e rispedirli ai giocatori via E-Mail, dopodich\u00e9 il ciclo ricomincia con un nuovo turno. In questo modo non c'\u00e8 teoricamente limite al funzionamento del gioco, si possono ricostruire anche elementi di fortuna e di segretezza tipici dei giochi da tavolo FtF. Diventa perfino pi\u00f9 facile che nel FtF gestire i giochi dove le mosse vengono eseguite in contemporanea.\nQuando non \u00e8 presente un server o un moderatore, i giocatori devono spedirsi l'un l'altro i dati della partita dopo la propria mossa. Alcuni videogiochi strategici a turni tradizionali, ad esempio \"Civilization IV\", offrono supporto integrato per questo tipo di PbEM come una delle modalit\u00e0 multigiocatore.\nCome nasce un PbEM?\nNel caso dei PbEM strategici si rende spesso necessario lo sviluppo di un software specifico, e sebbene esistano molti siti web che offrono gratuitamente l'organizzazione e la gestione di partite, nascono anche aziende specializzate che offrono PbEM a pagamento, soprattutto all'estero. PbEM del genere esistevano gi\u00e0 dai tempi delle BBS, e il costo \u00e8 spesso proporzionale al numero di turni giocati: si paga una somma fissa per ogni turno.\nInvece un gioco PbEM di narrazione o di ruolo pu\u00f2 nascere senza bisogno di alcuna risorsa di base se non un gruppo di giocatori (spesso amici o comunque destinati a diventare tali dopo tante settimane o anni di gioco insieme) con una passione comune. Ovviamente, poi, pi\u00f9 si desidera allargare il gioco, pi\u00f9 sar\u00e0 importante l'impegno delle figure di moderazione nella gestione dello stesso, gestione che comunque rester\u00e0 quasi sempre affidata a delle semplici mailing list o tuttalpi\u00f9 a dei software tipo majordomo. \nDecisa una tematica di base e riunito il gruppo di giocatori, potr\u00e0 esser deciso da chi avr\u00e0 il ruolo di moderatore oppure da tutti i giocatori insieme un regolamento alla base del gioco stesso: i regolamenti raramente sono identici, anche se pressoch\u00e9 tutti simili e comunque decisamente esigui, avendo solo l'esigenza di caratterizzare il gioco ed i personaggi all'interno dello stesso. In generale, quindi, le due parti fondamentali, e spesso uniche, di ogni regolamento saranno quelle dedicate alla creazione del personaggio ed al modo di giocare.\nUna volta scelto tutto ci\u00f2 il resto \u00e8 superfluo: un sito internet di appoggio, una mailing list a cui iscriversi... ogni cosa \u00e8 un di pi\u00f9 non strettamente necessario se non per pi\u00f9 che corretta autogratificazione dei giocatori, che possono cos\u00ec ritrovare tutto ci\u00f2 che riguarda il loro gioco in maniera pi\u00f9 o meno ordinata ed elegante. Comunemente, comunque, una mailing list ed un sito internet restano sempre essenziali al gioco stesso anche nell'esigenza di renderlo noto e di ricercare nuovi giocatori quand'esso \u00e8 previsto: non tutti i PbEM, infatti, richiedono costante ricerca di nuovi giocatori, finendo talvolta per diventare \"a circolo chiuso\" non per elitarismo da parte dei primi giocatori ma per spirito stesso del gioco. A met\u00e0 strada fra i giochi alla ricerca continua di nuovi giocatori e di quelli a circolo chiuso, poi, sono i giochi organizzati per squadre, in cui pur restando la mentalit\u00e0 del gioco a circolo chiuso, \u00e8 ammissibile la possibilit\u00e0 di coinvolgere nuovi giocatori nella creazione di nuovi gruppi di gioco all'interno di una continuit\u00e0 comune.\nPer ospitare, appoggiare e pubblicizzare i PbEM sono nate alcune comunit\u00e0 anche in Italia, che offrono spazio server e servizi di vario tipo (mailing list incluse) per il semplice piacere di vedere tale attivit\u00e0 ludica crescere e moltiplicarsi."}
{"id": "386701", "revid": "404338", "url": "https://it.wikipedia.org/wiki?curid=386701", "title": "Belin", "text": ""}
{"id": "386705", "revid": "57342", "url": "https://it.wikipedia.org/wiki?curid=386705", "title": "Premio Goya per il miglior film", "text": "Il premio Goya per il miglior film (\"premio Goya a la mejor pel\u00edcula\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a a partire dal 1987 al miglior film di produzione spagnola uscito nelle sale cinematografiche nel corso dell'anno precedente.\nAlbo d'oro.\nI vincitori sono indicati in grassetto, a seguire gli altri candidati."}
{"id": "386708", "revid": "289247", "url": "https://it.wikipedia.org/wiki?curid=386708", "title": "J-22 Orao", "text": ""}
{"id": "386709", "revid": "729019", "url": "https://it.wikipedia.org/wiki?curid=386709", "title": "IAR 93", "text": "Lo IAR 93 \"Vultur\" (avvoltoio) \u00e8 un caccia bimotore, costruito sia in versione monoposto che biposto in cui progetto \u00e8 stato sviluppato, in cooperazione tra la Jugoslavia e la Romania negli anni settanta, per le forze aeree di entrambe le nazioni. La versione rumena fu denominata \"IAR 93\" e venne realizzata dall'industria di stato rumena IAR negli stabilimenti di Craiova, Bac\u0103u e Bra\u0219ov, mentre la versione jugoslava venne denominata J-22 Orao. La maggior parte degli aerei romeni sono stati costruiti dall'industria I.R.Av. di Craiova.\nStoria.\nSviluppo.\nL'accordo di collaborazione per Il programma YuRom R&amp;D tra la Romania e la Jugoslavia venne firmato il 20 maggio 1971. I dirigenti firmatari sono stati l'Ingegnere Teodor Zamfirescu per la Romania e il colonnello Vidoje Knezevic per la Jugoslavia.\nLo IAR 93 era un caccia multiruolo ognitempo che pu\u00f2 svolgere missioni in qualsiasi condizioni atmosferiche, giorno e notte.\nPer la Romania, la IAR 93 era stato destinato a sostituire i MiG-15 e MiG-17 di fabbricazione sovietica.\nL'aereo era un monoplano ad ala alta dotato di due turbogetti Rolls-Royce Viper; sebbene dal progetto i motori avrebbero dovuto avere il postbruciatore, ci furono molte difficolt\u00e0 per la messa a punto. Durante gli anni ottanta entrambi i paesi svilupparono versioni differenti per poter sfruttare le nuove tecnologie nel campo motoristico.\nLa Jugoslavia ricevette 124 esemplari e svilupp\u00f2 altre due versioni, mentre la Romania ordin\u00f2 36 esemplari della versione IAR 93A e 165 della versione IAR 93B, ma solo una parte di questi entr\u00f2 in servizio.\nTest di volo.\nIl primo volo del prototipo romeno ha avuto luogo il 31 ottobre 1974 a Bac\u0103u, (simultaneamente al primo volo del prototipo jugoslavo alla base aerea di Batajnica) con al comando il Colonnello Gheorghe St\u0103nic\u0103. Il volo conferm\u00f2 ci\u00f2 che i progettisti avevano anticipato nei loro calcoli. Dopo aver completato tutti i voli di prova, l'aereo \u00e8 entrato in servizio nella For\u021belor Aeriene Rom\u00e2ne nel 49\u00ba e 67\u00ba Reggimento caccia-bombardieri rispettivamente a Ianca (Br\u0103ila) e Craiova. Il caccia \u00e8 rimasto in servizio nell'aeronautica militare romena fino al 1998.\nIl 18 luglio 1975 l'aereo venne presentato al presidente Nicolae Ceau\u0219escu all'aeroporto di Bac\u0103u.\nLa versione biposto (prototipo # 003) ha volato per la prima volta il 23 gennaio 1977, ed \u00e8 andato perso il 24 novembre 1977 con i due piloti, il Colonnello Gheorghe Stanica e il Colonnello Petru Ailiesei, che si salvarono catapultandosi. Dopo questo incidente venne rinforzata la sezione di poppa della fusoliera.\nIl prototipo # 004 \u00e8 precipitato il 20 febbraio 1979 durante una dimostrazione acrobatica alla base di Craiova, occasione nella quale il pilota, Capitano Ingegnere Dobre Stanche, rimase ucciso nell'incidente non essendo riuscito a catapultarsi fuori dall'abitacolo.\nIl 23 agosto 1979 tre aerei IAR 93 (# 001, # 002 e # 005) sono stati presentati per la prima volta al pubblico in volo durante la parata militare che celebrava allora la festa nazionale.\nIl 20 settembre 1979, il prototipo # 001 \u00e8 andato perso quando, durante un volo di prova si bloccarono entrambi i motori, con il pilota, il Colonnello Botea, che si salv\u00f2 catapultandosi. L'incidente comport\u00f2 modifiche alla camera di combustione a tutti gli aerei, compresi i primi esemplari di pre-produzione che erano stati gi\u00e0 consegnati.\nAerei perduti.\nLa vita operativa di questi aerei \u00e8 stata funestata da diversi incidenti.\nUn altro aereo di cui non si conosce n\u00e9 la matricola ne la sorte del pilota \u00e8 andato perduto il 14 agosto 1986.\nRitiro.\nCon il collasso della ex-Jugoslavia e l'embargo ONU nel 1992 in Romania venne posto fine al programma, con molti aerei ancora in costruzione. Circa 75 aerei erano ancora in servizio, alcuni dei quali usati per test e ricerche (#200 - primo velivolo della versione B ad essere dotato di post-bruciatori, #600 (bi-posto) - unico velivolo ad essere dotato di Alette canard). Gli ultimi IAR-93 vennero ritirati dal servizio nel 1998. I velivoli superstiti sono conservati negli aeroporti di Deveselu (IAR-93A #116), Timi\u0219oara (IAR-93MB #214), e Craiova (circa 60 velivoli), con i motori e l'armamento rimosso e la maggior parte di loro messi in vendita. Circa 20 furono smantellati fino al 2006, ed il resto in attesa dello stesso destino.\nAlcuni velivoli J-22 Orao sono ancora in servizio con l'aviazione della Serbia. Gli ultimi aerei jugoslavi vennero consegnati nel febbraio 1992, con gli impianti SOKO di Mostar danneggiati dai serbi poco dopo."}
{"id": "386710", "revid": "289247", "url": "https://it.wikipedia.org/wiki?curid=386710", "title": "J-22", "text": ""}
{"id": "386711", "revid": "216739", "url": "https://it.wikipedia.org/wiki?curid=386711", "title": "IAR-93 Orao", "text": ""}
{"id": "386713", "revid": "110157", "url": "https://it.wikipedia.org/wiki?curid=386713", "title": "Unit\u00e0 Popolare (Cile)", "text": "Unit\u00e0 Popolare (, UP) fu un'alleanza dei partiti di sinistra e centro-sinistra cileni che sostenne Salvador Allende alle elezioni presidenziali in Cile del 1970.\nStoria.\nFu fondata nel dicembre del 1969 per rimpiazzare il Frente de Acci\u00f3n Popular alle presidenziali; era formata da socialisti, comunisti, radicali e cattolici di sinistra. Comprendeva la maggior parte dei partiti di sinistra e di centro-sinistra cileni come il Partito Socialista, il Partito Comunista, il Partito Radicale e il Movimento d'Azione Popolare Unitario (quest'ultimo generatosi dalla fuoriuscita dei componenti dell'ala sinistra della Democrazia Cristiana cilena). Tuttavia ottenne l'appoggio anche dalla Federazione dei Sindacati Nazionali e dalla CUT (\"Central \u00danica de Trabajadores\").\nIl suo leader, Salvador Allende, era un socialista marxista, cofondatore del Partito Socialista del Cile. Inizialmente per\u00f2 il Partito Comunista del Cile propose come candidato presidente il premio Nobel Pablo Neruda.\nIl 4 settembre 1970 Salvador Allende ottenne il maggior numero di voti, il 36,29%. Il 24 ottobre il Congresso nazionale cileno ratific\u00f2 la sua elezione: Salvador Allende pot\u00e9 cos\u00ec incominciare a mettere in pratica il programma rivoluzionario della Unidad Popular, la cosiddetta \"V\u00eda chilena al socialismo\".\nLa Unidad Popular trov\u00f2 per\u00f2 una forte opposizione interna al paese sia dalla destra reazionaria sia dalla borghesia che vedeva messo in pericolo i propri interessi. La Unidad Popular venne travolta dal golpe del 1973; Salvador Allende mor\u00ec durante l'attacco alla Moneda mentre i suoi collaboratori vennero torturati e uccisi oppure scapparono all'estero. La Unidad Popular continu\u00f2 a esistere in esilio fino al 1981.\nL'inno dell'Unidad Popular, \"Venceremos\" fu scritto da Claudio Iturra (parole) e Sergio Ortega (musica) e fu inciso, tra gli altri, dagli Inti-Illimani, da Victor Jara e, in Italia, anche da Milva."}
{"id": "386714", "revid": "287204", "url": "https://it.wikipedia.org/wiki?curid=386714", "title": "Gens Horatia", "text": "La gens Horatia (talvolta italianizzato in: \"gens\" Orazia) \u00e8 un'antichissima \"gens\" romana, di origine autoctona, di cui fanno parte alcuni tra i personaggi pi\u00f9 influenti dello Stato. Va certamente ricompresa tra le cento gentes originarie ricordate dallo storico Tito Livio.\nOrigine e territorio.\nAnche l'illustre romanista Theodor Mommsen la annovera tra le pi\u00f9 antiche famiglie romane, sopravvissute nei secoli successivi alla fondazione di Roma. Secondo questo studioso la remota antichit\u00e0 della \"gens Horatia\" si desume dall'esistenza dell'omonima antica trib\u00f9 rustica, che comprendeva Aricia nel Lazio, Venosa in Basilicata, Spoleto in Umbria, e Falerii in Etruria.\nStoria.\nSecondo alcune fonti il nomen Horatius derivi dall'eroe Horatus, al quale era dedicato un bosco di querce. La gens era certamente di origine latina, anche se c'era qualche incertezza su quando arrivarono a Roma. Una leggenda narra che durante il regno di Tullo Ostilio, il destino dell'antica citt\u00e0 di Alba Longa fu deciso da un combattimento tra tre fratelli di quella citt\u00e0 e tre di Roma. Lo storico Livio afferma che la maggior parte delle fonti assegn\u00f2 gli Orazi a Roma, e i loro avversari, i Curiazi, ad Alba Longa. La vittoria degli Orazi fu un pretesto per la distruzione di Alba Longa e il trasferimento delle sue nobili famiglie a Roma. \nLa \"gens Horatia\" si divise in diversi rami, tra i quali i Pulvilli ed i Barbati. \nA questa illustre famiglia che ascese 8 volte al consolato appartennero vari personaggi, alcuni dei quali leggendari, altri storicamente certi.\nPersonaggi illustri.\nTra i personaggi \"leggendari\" della \"gens Orazia\" ricordiamo:\nTra i personaggi \"storici\" della \"gens Orazia\" ricordiamo:\nA partire dal IV secolo a.C. non si hanno pi\u00f9 notizie della \"gens Orazia\"; la presenza del famoso poeta del I secolo a.C. Quinto Orazio Flacco, figlio di un liberto di Venosa, (che trasse quindi il nomen dal suo patrono) attesta l'esistenza di altri Orazi, dei quali tuttavia non \u00e8 dimostrata la connessione agnatizia con l'antica \"gens Orazia\"."}
{"id": "386721", "revid": "61051", "url": "https://it.wikipedia.org/wiki?curid=386721", "title": "Phaeolus", "text": "I funghi appartenenti al genere Phaeolus (Pat.) Pat. (1900) sono lignicoli, generalmente bruni, con corpo fruttifero da pileato a sessile, spesso imbutiforme, con spore giallastre, lisce.\nSpecie di \"Phaeolus\".\nLa specie tipo \u00e8 \"Phaeolus schweinitzii\" (Fr.) Pat. (1900)."}
{"id": "386722", "revid": "34119", "url": "https://it.wikipedia.org/wiki?curid=386722", "title": "Qfe", "text": ""}
{"id": "386726", "revid": "599013", "url": "https://it.wikipedia.org/wiki?curid=386726", "title": "Radix sort", "text": "Il Radix Sort \u00e8 un algoritmo di ordinamento per valori numerici interi con complessit\u00e0 computazionale O(formula_1), dove formula_2 \u00e8 la lunghezza dell'array e formula_3 \u00e8 la media del numero di cifre degli formula_2 numeri.\nRadix sort utilizza un procedimento controintuitivo per l'uomo, ma pi\u00f9 facilmente implementabile. Esegue gli ordinamenti per posizione della cifra ma partendo dalla cifra meno significativa. Questo affinch\u00e9 l'algoritmo non si trovi a dovere operare ricorsivamente su sottoproblemi di dimensione non valutabili a priori.\nConsiderazioni sull'algoritmo.\nL'algoritmo Radix sort ha complessit\u00e0 computazionale variabile in base al valore k. Se k risulta essere minore di n, non si ha guadagno rispetto a Counting sort che opera in tempo lineare.\nSe k \u00e8 invece maggiore di n, l'algoritmo pu\u00f2 risultare peggiore anche dei pi\u00f9 classici algoritmi di ordinamento per confronto a tempo quasi lineare, come Quicksort o Mergesort.\nUsando come base dell'algoritmo un valore formula_5 il tempo di ordinamento diviene formula_6\nLa precedente definizione \u00e8 dimostrabile ricordando che ci sono formula_7 passate di Integer sort e ciascuna richiede tempo formula_8.\nUsando le regole per il cambiamento di base dei logaritmi, il tempo totale \u00e8 dato da formula_9.\nA questa quantit\u00e0 va aggiunto formula_8 per contemplare il caso in cui k &lt; n, dato che la sequenza va almeno letta.\nPseudocodice.\n RADIX-SORT (A, d)\n for i &lt;- 1 to d\n do usa un ordinamento stabile per ordinare l'array A sulla cifra i\nStoria.\nIl Radix Sort \u00e8 l'algoritmo utilizzato dalle macchine per ordinare le schede perforate, che adesso si trovano soltanto nei musei di calcolatori."}
{"id": "386729", "revid": "339392", "url": "https://it.wikipedia.org/wiki?curid=386729", "title": "Gentoo Foundation", "text": ""}
{"id": "386730", "revid": "2093951", "url": "https://it.wikipedia.org/wiki?curid=386730", "title": "Carlo Caffarra", "text": "Biografia.\nCarlo Caffarra nacque a Samboseto, frazione di Busseto, in provincia di Parma e diocesi di Fidenza, il 1\u00ba giugno 1938. Aveva tre sorelle.\nFormazione e ministero sacerdotale.\nComp\u00ec gli studi per il sacerdozio al seminario vescovile di Fidenza.\nIl 2 luglio 1961 fu ordinato presbitero nel suo paese natale dal vescovo di Fidenza Guglielmo Bosetti. Prosegu\u00ec quindi gli studi a Roma, come alunno del Pontificio seminario lombardo. Consegu\u00ec il dottorato in diritto canonico presso la Pontificia Universit\u00e0 Gregoriana con\nuna tesi sulla finalit\u00e0 del matrimonio. Ottenne anche il diploma di specializzazione in teologia morale all'Accademia alfonsiana presentando una tesi sul rapporto religione-morale nella filosofia.\nRientrato in diocesi, divenne vicario parrocchiale della cattedrale di Fidenza e inizi\u00f2 a insegnare teologia morale nel seminario di Parma e in quello di Fidenza.\nSu invito del teologo monsignor Carlo Colombo divenne professore di teologia morale fondamentale alla Facolt\u00e0 teologica dell'Italia settentrionale di Milano e al Dipartimento di scienze religiose dell'Universit\u00e0 Cattolica del Sacro Cuore, sempre a Milano, istituito in quegli anni dal rettore Giuseppe Lazzati. Conobbe cos\u00ec don Luigi Giussani, l'ispiratore del movimento cattolico Comunione e Liberazione, e ne divenne amico. Una profonda amicizia nacque, in seguito, anche con don Divo Barsotti, figura eminente di mistico e di teologo.\nNegli anni '70 inizi\u00f2 ad approfondire i temi del matrimonio, della famiglia e della procreazione umana, spinto dalle richieste di numerose coppie di sposi e di fidanzati che gli domandavano indicazioni e chiarimenti a partire dalla visione cristiana del matrimonio. Erano infatti gli anni del dibattito suscitato dalla pubblicazione dell'enciclica \"Humanae Vitae\" di papa Paolo VI. Insegn\u00f2, quindi, etica medica nella Facolt\u00e0 di medicina e chirurgia dell'Universit\u00e0 Cattolica del Sacro Cuore a Roma e nell'agosto del 1974 papa Paolo VI lo nomin\u00f2 membro della Commissione teologica internazionale, incarico mantenuto per due quinquenni successivi.\nContinu\u00f2 l'approfondimento teologico, antropologico ed etico del tema della procreazione umana tema divenuto di scottante attualit\u00e0 dopo che il 25 luglio 1978 era nata la prima persona concepita in vitro. In qualit\u00e0 di rappresentante della Santa Sede aveva partecipato, nel settembre dello stesso anno, al primo congresso mondiale sulla sterilit\u00e0 umana e la procreazione artificiale, tenutosi a Venezia presso la Fondazione Giorgio Cini. Nel 1980 papa Giovanni Paolo II lo nomin\u00f2 esperto al Sinodo dei vescovi sul matrimonio e la famiglia. Nel gennaio del 1981 gli confer\u00ec il mandato di fondare e presiedere il Pontificio istituto Giovanni Paolo II per studi su matrimonio e famiglia, dove tenne il corso di etica della procreazione e i seminari di etica generale e di bioetica. Dal 1983, per un quinquennio, fu consultore della Congregazione per la dottrina della fede. Fece parte anche della commissione di studio per l'ingegneria genetica istituita \"ad actum\" presso il Ministero della sanit\u00e0 in Italia. Contemporaneamente tenne corsi e lezioni in prestigiosi atenei internazionali: l'Universit\u00e0 Mistral e la Pontificia universit\u00e0 cattolica del Cile di Santiago del Cile, l'Universit\u00e0 di Sydney, l'Universit\u00e0 di Navarra a Pamplona e l'Universit\u00e0 Complutense di Madrid.\nNel 1988 fond\u00f2 a Washington, negli Stati Uniti d'America, la prima sezione extra urbana del Pontificio istituto Giovanni Paolo II per studi su matrimonio e famiglia. Successivamente realizz\u00f2 anche la sezioni messicana e quella spagnola. Ricevette, inoltre, il dottorato \"honoris causa\" in lettere cristiane dalla Franciscan University di Steubenville.\nMinistero episcopale e cardinalato.\nL'8 settembre 1995 papa Giovanni Paolo II lo nomin\u00f2 arcivescovo di Ferrara-Comacchio. Succedette a monsignor Luigi Maverna, dimessosi per raggiunti limiti di et\u00e0. Ricevette l'ordinazione episcopale il 21 ottobre successivo nella cattedrale di Fidenza dal cardinale Giacomo Biffi, arcivescovo metropolita di Bologna, coconsacranti l'arcivescovo Giovanni Battista Re, sostituto per gli affari generali della Segreteria di Stato, e il vescovo di Fidenza Carlo Poggi. Il 4 novembre prese possesso dell'arcidiocesi.\nIl 16 dicembre 2003 papa Giovanni Paolo II lo nomin\u00f2 arcivescovo metropolita di Bologna. Succedette al cardinale Giacomo Biffi, dimessosi per raggiunti limiti di et\u00e0. Il 15 febbraio 2004 prese possesso dell'arcidiocesi e il 29 giugno ricevette il pallio dal pontefice in piazza San Pietro. Fu anche presidente della Conferenza episcopale dell'Emilia-Romagna, moderatore del Tribunale ecclesiastico regionale Flaminio per le cause matrimoniali e gran cancelliere della Facolt\u00e0 teologica regionale.\nNel 2005 si rec\u00f2 a Colonia in occasione della Giornata mondiale della giovent\u00f9 e il 17 agosto tenne una catechesi ai giovani della sua arcidiocesi.\nIl 24 agosto dello stesso anno interviene al Meeting di Rimini, organizzato da Comunione e Liberazione, con una relazione sulla \"libert\u00e0 come liberazione\". Present\u00f2, inoltre, con l'ex presidente del Senato Marcello Pera il libro dell'allora cardinale Joseph Ratzinger \"L'Europa di Benedetto nella crisi delle culture\" in alcune citt\u00e0 d'Italia.\nIl 24 marzo 2006 papa Benedetto XVI lo cre\u00f2 cardinale e gli assegn\u00f2 il titolo di San Giovanni Battista dei Fiorentini del quale prese possesso il 24 giugno successivo. Partecip\u00f2 al conclave del 2013 che elesse papa Francesco.\nNel 2009 invit\u00f2 la parrocchia di San Bartolomeo della Beverara di Bologna a non dare ospitalit\u00e0 a un coro di musica classica composto da omosessuali dichiarati, richiamandosi al documento della Congregazione per la dottrina della fede \"Sulla cura pastorale delle persone omosessuali\", redatto dall'allora cardinale Ratzinger nel 1986.\nNel 2011 si rec\u00f2 a Madrid in occasione della Giornata mondiale della giovent\u00f9 e tenne una catechesi sul tema della fede, \"Come una storia d'amore\".\nIl 26 maggio 2013 present\u00f2 a papa Francesco la sua rinuncia al governo pastorale dell'arcidiocesi di Bologna per raggiunti limiti di et\u00e0. Il 14 giugno la nunziatura apostolica in Italia gli comunic\u00f2 tuttavia che \"\u00e8 volont\u00e0 del Santo Padre Francesco che continui ancora per due anni il suo ministero episcopale a Bologna\".\nIl 27 ottobre 2015 papa Francesco accett\u00f2 la sua rinuncia al governo pastorale dell'arcidiocesi di Bologna per raggiunti limiti d'et\u00e0 e chiam\u00f2 a succedergli monsignor Matteo Maria Zuppi. Da quel momento conserv\u00f2 il titolo di arcivescovo emerito di Bologna e risiedette nel seminario arcivescovile di Bologna.\nIl 19 settembre 2016 Caffarra e altri tre cardinali scrissero a papa Francesco chiedendogli di dare risposta a cinque \"dubia\" per dirimere le incertezze nate intorno al capitolo VIII dell'esortazione apostolica \"Amoris laetitia\", in merito all'ammissibilit\u00e0 all'eucaristia dei divorziati risposati. In assenza di risposta da parte del papa, la lettera venne resa pubblica nel mese di novembre. Nella primavera del 2017 i quattro cardinali chiesero udienza al papa ma anche tale richiesta rimase senza risposta.\nForti furono sempre le sue prese di posizione contro i tentativi di equiparare la famiglia fondata sul matrimonio ad altre forme di unione e contro la teoria del gender, definita da lui \"una cataratta che impedisce di vedere lo splendore della differenza sessuale\". Nel 2011 denunci\u00f2 che in occidente la famiglia \u00e8 ormai ridotta a un'\"egemonia del desiderio\", mentre nel 2015 ammon\u00ec che \"la grande sfida lanciata oggi alla famiglia consiste nel mostrarne l'inutilit\u00e0\". In positivo, rilanciava i fondamenti della missione della famiglia che \"si radica nella Provvidenza di Dio: ossia generare ed educare ogni nuova persona umana\".\nScrisse volumi di teologia morale fondamentale e numerosi articoli, tradotti in molte lingue. Cur\u00f2 l'edizione commentata di tutte le catechesi dedicate da papa Giovanni Paolo II all'amore umano e, in cooperazione con l'Universit\u00e0 di Navarra, l\"'Enchiridion Familiae\" in cinque volumi. Era membro onorario della Real Academia de los Doctores di Madrid.\n\u00c8 uno dei cardinali che hanno celebrato la messa tridentina dopo la riforma liturgica.\nPartecip\u00f2 alla III assemblea generale straordinaria del Sinodo dei vescovi che ebbe luogo nella Citt\u00e0 del Vaticano dal 5 al 19 ottobre 2014 sul tema \"Le sfide pastorali della famiglia nel contesto dell'evangelizzazione\" e alla XIV assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 4 al 25 ottobre 2015 sul tema \"La vocazione e la missione della famiglia nella Chiesa e nel mondo contemporaneo\".\nFu membro della Congregazione per l'evangelizzazione dei popoli dal 7 agosto 2004, del comitato di presidenza del Pontificio consiglio per la famiglia dal 6 maggio 2006, del Supremo tribunale della Segnatura apostolica dal 15 settembre 2007 e della Congregazione delle cause dei santi dal 26 settembre 2015. Fu anche membro onorario della Pontificia accademia per la vita dal 13 giugno 2017.\nMor\u00ec improvvisamente nel suo appartamento a Villa Revedin, presso il seminario arcivescovile di Bologna, la mattina del 6 settembre 2017 all'et\u00e0 di 79 anni. Le esequie si tennero il 9 settembre alle ore 11 nella cattedrale di San Pietro a Bologna e furono presiedute dall'arcivescovo Matteo Maria Zuppi. Al termine del rito fu sepolto nella cripta dello stesso edificio.\nL'ultimo periodo della sua riflessione.\nIl cardinale Caffarra \u00e8 stato critico verso la politica ecclesiastica dell'ultimo pontificato, a suo parere tesa a svalutare l'importanza della ricerca teologica e scientifica per sottolineare solo il momento pastorale dell'azione della Chiesa. Negli ultimi momenti della sua vita Caffarra si \u00e8 detto per questo sfiduciato sul futuro prossimo della Chiesa, pur ribadendo la sua fiducia che il percorso della Chiesa nel mondo alla fine risulter\u00e0 vincente.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "386731", "revid": "125472454", "url": "https://it.wikipedia.org/wiki?curid=386731", "title": "Marco Fabio Quintiliano", "text": "Il suo lavoro, che fu influente nel medioevo e nel rinascimento, torn\u00f2 al centro del dibattito scientifico alla met\u00e0 del XX secolo, dopo essersi allontanato dal logicismo basato sulla teoria dell'argomentazione. Fu autore di un importante libro di testo di retorica, l\"'institutio oratoria\".\nBiografia.\nMarco Fabio Quintiliano nacque a Calagurris Iulia Nasica nella Spagna Tarraconensis nel 35 d.C. Si trasfer\u00ec in tenera et\u00e0 con il padre retore a Roma dove pot\u00e9 seguire lezioni di Remmio Pal\u00e8mone e di Domizio Afro. Inoltre pot\u00e9 conoscere il filosofo Lucio Anneo Seneca la cui influenza sui giovani egli consider\u00f2 deleteria. Finiti gli studi ritorn\u00f2 in Spagna dove pot\u00e9 restare fino al 68 esercitando la professione di maestro di retorica; in seguito a quella data venne ricondotto a Roma da Sulpicio Galba che in quel medesimo anno divenne imperatore.\nGiunto a Roma nel 68, vi esercit\u00f2 probabilmente l'avvocatura e soprattutto incominci\u00f2 la sua attivit\u00e0 di maestro di retorica, con tanto successo che nel 78 Vespasiano gli affid\u00f2 quella che pu\u00f2 ben dirsi la prima cattedra statale di eloquenza in assoluto. L'imperatore gli accord\u00f2 un onorario annuo di 100.000 sesterzi, dando un concreto riconoscimento all'importanza dell'arte retorica nella formazione della giovent\u00f9 e della futura \"classe dirigente\". Dopo vent'anni d'insegnamento, decise di abbandonare l'incarico e si dedic\u00f2 alla stesura in un primo momento di un dialogo in cui espose la propria posizione sulla crescente corruzione dell'arte dell'eloquenza (l'opera perduta \"De causis corruptae eloquentiae\"), e poi dell'opera pi\u00f9 importante, l\"'Institutio oratoria\" dove loda l'amico Giulio Secondo per il suo stile elegante e dice che se fosse vissuto pi\u00f9 a lungo, avrebbe ottenuto la reputazione di oratore illustre agli occhi dei posteri.\nMa se la vita pubblica di Quintiliano fu abbastanza agiata, quella privata fu turbata da gravi sventure domestiche, come la morte della moglie giovanissima e di due figli in tenera et\u00e0.\nFra i suoi numerosi allievi, ebbe Plinio il Giovane e, forse, Tacito; Domiziano lo incaric\u00f2 nel 94 dell'educazione dei suoi nipoti, cosa che gli valse gli \"ornamenta consularia\", ovvero il titolo di console, nonostante non avesse mai rivestito nel corso della propria vita questa carica. Mor\u00ec nel 96 d.C. a Roma, nello stesso anno in cui Domiziano venne ucciso in una congiura.\nOpere.\nDi Quintiliano \u00e8 andato perduto un trattato, \"De causis corruptae eloquentiae\", cos\u00ec come le \"Artes rethoricae\", una sorta di dispense. Spurie le due raccolte di \"declamazioni\" (\"maiores\" e \"minores\"). Per la sua professione d'avvocato, dovette anche scrivere delle orazioni, andate perdute, delle quali si conosce la buona opinione che si erano guadagnate presso i contemporanei.\n\"Institutio oratoria\".\nIl suo capolavoro - dedicato all'amico Marco Vitorio Marcello, funzionario della corte di Domiziano, per l'educazione del figlio Geta \u00e8 l\"'Institutio oratoria\" (90-96 d.C.), cio\u00e8 \"la formazione dell'oratore\" e del futuro uomo politico, che compendia l'esperienza di un insegnamento durato vent'anni (dal 70 al 90 ca). Scopo di quest'opera \u00e8 fungere da manuale per coloro che vogliano impegnarsi nell'ars oratoria ma la \"Institutio oratoria\" \u00e8 anche un trattato denso di insegnamenti pedagogici e suggerimenti didattici.\nQui propone una pedagogia illuminata e innovativa, correggendo il modello tradizionale. Per esempio \u00e8 contrario alle punizioni corporali, considerandole controproducenti al processo educativo. Poi ha una attenzione particolare nei confronti delle inclinazioni personali e proprie del bambino.\nLa pedagogia si basa su un \"processo sistematico\", che non si sviluppa per \"assaggi\" o frammenti ma si basa su una programmazione ben precisa e congegnata, per questo definita \"enciclopedica\", che punta cio\u00e8 alla formazione generale dell'allievo. \u00c8 un metodo \"graduale\", che procede dal pi\u00f9 semplice al pi\u00f9 complesso, dal generale alla definizione e \"continuo\" perch\u00e9 non ha un inizio e una fine ma dovrebbe durare tutta la vita.\nIn questo lavoro interagiscono, oltre che l'educatore, l'alunno stesso, la scuola (che \u00e8 una sorta di piccola societ\u00e0), la famiglia. Quintiliano riconosce nella figura materna un ruolo fondamentale nella formazione del bambino: la madre, nei primi anni di vita del figlio, deve impegnarsi il pi\u00f9 possibile a parlar bene, in modo corretto, per far s\u00ec che non si creino lacune a livello linguistico gi\u00e0 in tenera et\u00e0. \u00c8 concezione rivoluzionaria per certi punti di vista, in quanto la figura della donna era poco considerata, per quanto concerne questi compiti.\n\u00c8 definita una pedagogia perfettiva: Quintiliano pensa e crede che ogni bambino possa diventare come Alessandro il Macedone, cio\u00e8 la perfezione. Una figura da ammirare, per le sue gesta e soprattutto perch\u00e9 fu allievo di Aristotele (uno dei punti di riferimento di Quintiliano). Seneca invece critic\u00f2 questo aspetto, perch\u00e9 riteneva l'immagine di Alessandro Magno totalmente immorale, spregiudicata, diseducativa, un brutto esempio da seguire in quanto il peggior modello di persona e di condottiero.\n\u00c8 una pedagogia della parola: vero che afferma che il bambino possa diventare tutto ci\u00f2 che desideri, qualsiasi tipo di persona, per\u00f2 l'obiettivo finale della pedagogia proposta da Quintiliano \u00e8 quella di formare il perfetto oratore.\nIl testo integrale dell'opera, conosciuto solo in parte nel Medioevo, si deve alla scoperta di Poggio Bracciolini.\nL'oratore ideale.\nPer Quintiliano l'oratore ideale \u00e8 il \"vir bonus dicendi peritus\" cio\u00e8, come insegnava Catone, l'uomo onesto abile nel parlare pi\u00f9 che soltanto il tecnico esperto dell'arte oratoria. Nel suo tentativo particolare di \"recupero formale\" della retorica Quintiliano si oppone, da un lato, agli eccessi del \"Nuovo Stile\", cio\u00e8 della nuova prosa di tipo senecano e allo stile acceso delle declamazioni che mirano a \"movere\", a suscitare forti sentimenti, pi\u00f9 che a \"docere\", ad ammaestrare, dall'altro, al troppo scarno modello arcaico. Propone invece il modello di Cicerone da cui riprende il progetto di una vasta e approfondita educazione culturale da cui possono anche mancare gli studi filosofici. Cicerone come esempio di sanit\u00e0 di espressione ed insieme di saldezza di costumi, reinterpretato ai fini di un'ideale equidistanza fra asciuttezza e ampollosit\u00e0 ovvero di un equilibrato contemperamento dei tre stili \"subtile\", \"medium\" e \"grande\". Il suo metodo d'insegnamento per\u00f2 non raggiunse i risultati proposti poich\u00e9 i suoi discepoli come Plinio il giovane si adeguarono alla tecnica oratoria del loro tempo nell'uso di uno stile oratorio ampolloso e ridondante di figure retoriche.\n\"De causis corruptae eloquentiae\".\nNel saggio \"De causis corruptae eloquentiae\" (90 d.C.), Quintiliano affronta un problema gi\u00e0 trattato in precedenza da Seneca il Vecchio e da Petronio e che verr\u00e0 riproposto, qualche anno dopo, da Tacito. Il trattato \u00e8 andato perduto, ma \u00e8 possibile ricostruirne le linee di fondo.\nDiversamente da Seneca il Vecchio e da Tacito, che misero in relazione la decadenza dell'oratoria con il pi\u00f9 generale declino della societ\u00e0 romana, Quintiliano attribuiva la crisi dell'oratoria innanzitutto alla carenza di buoni insegnanti, poi al nuovo stile che era prevalso nelle scuole di retorica, e che egli vedeva rappresentato soprattutto da Seneca, in terzo luogo alla degenerazione dei costumi ed al deterioramento del gusto e dello stile, e infine alla moda delle declamazioni (principale esercizio pratico di preparazione all'attivit\u00e0 pubblica oratoria) impostasi nei decenni precedenti.\nQuintiliano non era ostile alle declamazioni in quanto tali: ne ammetteva l'utilit\u00e0 quale esercitazione oratoria, ma era contrario alla centralit\u00e0 che esse avevano assunto nelle scuole di retorica dell'epoca."}
{"id": "386734", "revid": "1442080", "url": "https://it.wikipedia.org/wiki?curid=386734", "title": "Samson (gruppo musicale)", "text": "I Samson sono stati una band heavy metal fondata nel 1977 dal chitarrista-cantante Paul Samson e dal bassista Chris Aylmer, inizialmente affiancati dal futuro batterista degli Iron Maiden, Clive Burr.\nBiografia.\nI loro lavori pi\u00f9 noti sono i primi tre album, cui contribuirono il pittoresco successore di Burr, Thunderstick (Barry Graham), solito presentarsi sul palco indossando una maschera sadomaso di cuoio per quindi suonare - se e quando il palco lo consentiva - dall'interno di una gabbia, e soprattutto il cantante Bruce Dickinson, allora noto come Bruce Bruce, che avrebbe in seguito fatto fortuna come cantante degli Iron Maiden.\nDickinson in particolare entr\u00f2 nella band quando questa stava apportando gli ultimi ritocchi al suo album d'esordio, \"Survivors.\" Il gruppo fu inizialmente tentato di prolungarne la lavorazione per sostituire le parti vocali, ma alla fine rinunci\u00f2 (i tempi ristretti di lavorazione, tra l'altro, indurranno il produttore John McCoy a suonare molte delle parti di basso durante le registrazioni). Le versioni reinterpretate da Dickinson riemergeranno anni dopo come bonus tracks nelle riedizioni dell'album.\nI primi tre dischi (preceduti dalla partecipazione al primo capitolo della storica raccolta \"Metal for Muthas\") introdussero i Samson come una delle pi\u00f9 interessanti promesse della corrente musicale New Wave of British Heavy Metal, che in quegli anni viveva il suo apice creativo. Le fortune della band iniziarono per\u00f2 a declinare quando Dickinson lasci\u00f2 i Samson per unirsi agli Iron Maiden. Il suo sostituto, l'ex Tiger Nicky Moore, si dimostr\u00f2 infatti all'altezza del predecessore come ugola, ma non come aspetto e presenza scenica, cosa ancor pi\u00f9 grave nella sopraggiunta era dei videoclip. Dopo altri due lavori in studio per la Polydor (con Pete Jupp subentrante a Thunderstick dopo un breve interregno del futuro Simple Minds Mel Gaynor) apprezzati dalla critica ma ignorati dal pubblico internazionale, la formazione si sciolse, accomiatandosi nel 1985 con l'album dal vivo \"Thank You and Goodbye\", registrato durante le ultime date del tour dell'anno precedente, portato a termine con il contributo di Marvyn Goldsworthy (ex Diamond Head) al posto di un gi\u00e0 dimissionario Chris Aylmer.\nLa successiva discografia di Paul Samson, pur lontana dai canoni heavy metal, sar\u00e0 spesso attribuita al disciolto gruppo per l'inevitabile omonimia, spesso sfruttata con commerciale malizia dal chitarrista in forza dell'ottenuta modifica anagrafica del proprio cognome (originariamente Sanson). L'album del 1990, \"Refugee,\" \u00e8 un buon esempio di questa ricercata confusione: attribuito alla band, \u00e8 di fatto un ennesimo progetto solista di Paul -qui anche in veste di produttore, bassista e originariamente vocalist- realizzato con il contributo ufficiale del solo batterista Charlie Mack (alle sessions avevano in realt\u00e0 preso parte anche il bassista Dave Boyce e il tastierista Toby Sadler), cui si aggiunger\u00e0 in un secondo momento Peter Scallan per riregistrare le parti vocali.\nNel corso dei primi anni '90 ci sar\u00e0 una tentata reunion con Moore, Aylmer e Thunderstick, che registrer\u00e0 una manciata di pezzi, cinque dei quali pubblicati nella raccolta \"Past, Present and Future\". Il tentativo porter\u00e0 a un ricongiungimento con il solo Aylmer in occasione dell'album \"Samson\" del 1993 (Tony Tuohy alla batteria) in coincidenza del quale saranno riproposti, rimixati e intestati alla band, alcuni lavori originariamente attribuiti al solo Paul.\nSul finire degli anni '90 si verificheranno ulteriori rimpatriate tra vecchi membri, come documentato dal cd/dvd dal vivo \"Live in London\", o dalla citata raccolta del 1999 \"Past, Present and Future\". Interessante un'altra raccolta dello stesso anno, \"Test of Time\", contenente momenti live e alternate versions del periodo post Dickinson.\nQuesta fortunata attivit\u00e0 live si esaurir\u00e0 con la morte, il 9 agosto del 2002, del chitarrista leader. L'album cui stava allora lavorando con Moore uscir\u00e0 postumo nel 2006 grazie al lavoro del produttore e amico John McCoy (gi\u00e0 molto presente nei primi anni di attivit\u00e0 della band), intitolato \"P.S...\" e attribuito al solo Paul, pur riproponendo lo storico logo della band per cognome.\nIl 9 gennaio del 2007 si spegne anche Chris Aylmer.\nDel gruppo si ricorda anche una fugace apparizione cinematografica nel film \"Incubus\" (1981), dove sequenze di una finta esibizione live realizzata per un VHS della band, Biceps of Steel, sono montante in alternanza con quella di un'aggressione nei bagni del locale in cui si svolge l'ipotetico concerto."}
{"id": "386735", "revid": "1632387", "url": "https://it.wikipedia.org/wiki?curid=386735", "title": "Burj Khalifa", "text": "Il Burj Khalifa (, Torre di Khalifa), inizialmente conosciuto come Burj Dubai, \u00e8 un grattacielo di Dubai.\nL'edificio \u00e8 intitolato all'emiro di Abu Dhabi Khalifa bin Zayed Al Nahayan, presidente degli Emirati Arabi Uniti dal 2004.\nCon i suoi 829,80 metri il Burj Khalifa \u00e8 il grattacielo pi\u00f9 alto del mondo, la pi\u00f9 alta struttura realizzata dall'uomo e detiene numerosi altri primati. Insieme alla torre Burj al-Arab, \u00e8 la pi\u00f9 importante meta turistica di Dubai e uno dei suoi simboli.\nStoria.\nL'edificio \u00e8 frutto dell'ambizione dello sceicco Maktum bin Rashid Al Maktum, emiro di Dubai e Primo ministro degli Emirati Arabi Uniti che \u00e8 stato il maggiore promotore del rilancio economico di Dubai, investendo per primo nel mercato immobiliare e nel turismo esclusivo in alternativa all'industria del petrolio. Il progetto fu commissionato nel 2002 allo studio architettonico Skidmore, Owings and Merrill di Chicago dalla Emaar Properties, di cui l'emiro Mohammed bin Rashid \u0100l Makt\u016bm \u00e8 principale azionista, con la richiesta di realizzare un simbolo per il distretto finanziario di Dubai, ovvero una vasta area ora chiamata \"Downtown Burj Khalifa\".\nPer realizzare l'opera venne costituita una \"joint venture\" tra la sudcoreana Samsung C&amp;T, gi\u00e0 artefice del Taipei 101 e delle Torri Petronas, il gruppo belga Besix e l'Arabtec, con sede a Dubai; la Turner Construction Company invece fu scelta come responsabile per la supervisione per la realizzazione di ogni fase della costruzione. \nCon l'obiettivo di ridurre i tempi di costruzione, i lavori ebbero inizio prima del completamento del progetto e il cantiere venne aperto il 21 settembre 2004.\nNel febbraio del 2007 il Burj Dubai super\u00f2 l'altezza della Willis Tower, diventando cos\u00ec l'edificio con il maggior numero di piani al mondo, seppur non ancora ultimato. Il 5 febbraio dell'anno successivo la torre raggiunse la quota di 508,90 metri, superando quello che era allora il grattacielo pi\u00f9 alto al mondo, il Taipei 101. Gli altissimi costi e la crisi economica che invest\u00ec Dubai nel 2008 ritardarono i lavori di circa due anni. L'intervento economico dell'emiro di Abu Dhabi Khalifa bin Zayed Al Nahayan, presidente degli Emirati Arabi Uniti, fu risolutivo e il Burj Dubai pot\u00e9 essere ultimato cambiando nome in Burj Khalifa.\nIl 17 gennaio 2009 la struttura in cemento armato della torre venne completata e il 22 luglio successivo venne installata la guglia sommitale che fece raggiungere all'edificio l'altezza finale di 830 metri, il grattacielo pi\u00f9 alto al mondo, superando l'antenna radio di Varsavia e l'antenna della KVLY-TV di Blanchard in Nord Dakota. La Burj Khalifa \u00e8 stata completata il 1\u00ba ottobre 2009 e aperta al pubblico il 4 gennaio 2010 con una sontuosa cerimonia di inaugurazione durante la quale \u00e8 stata ufficialmente dichiarata la sua altezza comprensiva di guglia, pari a 829,80 metri. La costruzione ha richiesto l'impiego di 12.000 operai. Nel corso delle fasi costruttive hanno perso la vita decine di lavoratori, ma non sono mai state fornite cifre ufficiali.\nDescrizione e caratteristiche.\nEsterno.\nLa proposta originale, secondo quanto richiesto dal committente, sarebbe stata molto simile alla Grollo Tower di Melbourne, tuttavia Adrian Smith ha riferito che la sommit\u00e0 tronca dell'edificio culminava in modo poco elegante e che ricevette perci\u00f2 l'autorizzazione a procedere alla progettazione di una soluzione pi\u00f9 elevata ed esteticamente pi\u00f9 appagante, senza aggiungere ulteriori piani alla struttura, ma lasciandosi dichiaratamente ispirare dal vecchio progetto del 1956 di Frank Lloyd Wright della Illinois Tower, l'avveniristico grattacielo alto un miglio, che per\u00f2 non venne mai realizzato.\nCome per tutti gli edifici di questo genere, la progettazione delle fondazioni ha richiesto un'attenta e approfondita analisi geologica del terreno che ha rilevato condizioni del suolo molto favorevoli per trivellazioni cos\u00ec profonde in un terreno di arenaria relativamente soffice, ma con alta stabilit\u00e0 delle pareti di scavo. Le fondazioni sono costituite da 192 pali del diametro fino a 1.500 millimetri che penetrano il terreno fino a 50 metri di profondit\u00e0 per un totale di 45.000 metri cubi di calcestruzzo. La platea di fondazione \u00e8 di 3,7 metri di spessore e realizzata con tre distinte gettate di calcestruzzo armato ad alta densit\u00e0 e bassa permeabilit\u00e0 con protezione catodica.\nI primati dell'edificio si sono registrati anche durante il cantiere per la sua costruzione, poich\u00e9 per arrivare a gettare il calcestruzzo fino agli ultimi piani della struttura nel novembre 2007 \u00e8 stato raggiunto il primato del pi\u00f9 alto getto da terra a un\u2019altezza di 601 metri, superando di gran lunga il precedente primato stabilito per un getto di calcestruzzo effettuato a 470 metri per il completamento del Taipei 101 e anche quello del pi\u00f9 lungo pompaggio verticale stabilito nel 1994 per la realizzazione dell\u2019impianto idroelettrico di Riva del Garda; onde evitare una precoce solidificazione del calcestruzzo \u00e8 stata impiegata una speciale miscela sviluppata dalla BASF, ottenuta aggiungendo l\u2019additivo \"Glenium Sky 504\" che conferisce al cemento una lavorabilit\u00e0 di circa tre ore prima del suo indurimento.\nL'edificio \u00e8 caratterizzato dalla sua pianta a \"Y\", ispirata alla forma del fiore di hymenocallis, ovvero di un genere di piante diffuso anche a Dubai, dove \u00e8 particolarmente popolare.\nTuttavia il basamento dell'edificio \u00e8 molto pi\u00f9 ampio e costituisce una struttura soprannominata \"podium\", che consente l\u2019accesso alla torre da tre lati differenti e su tre diversi livelli. Gli ingressi sono completamente vetrati e realizzati con una tensostruttura a cavi sospesi, che provvede a separare i vari piani: dal livello \"B1\" si accede alle \"Corporate Suites\", una struttura costituita da 37 piani di uffici; dal livello \"G\" alle 900 unit\u00e0 immobiliari private e dal livello \"L1\" all\u2019\"Armani Hotel Dubai\" con 160 stanze e le 144 unit\u00e0 immobiliari dell\u2019\"Armani Residence Dubai\".\nLa torre si innalza dunque al di sopra di tale struttura e i tre elementi che caratterizzano la sua planimetria hanno un nucleo centrale che conferisce un'alta resilienza torsionale all'intera struttura. Pareti, corridoi e trombe degli ascensori sono tutti in calcestruzzo armato e, con le loro intersezioni, costituiscono una massiccia ossatura portante progettata per sopportare sia i carichi di gravit\u00e0 sia quelli laterali.\nEsternamente, le differenti altezze delle tre ali della torre non hanno soltanto una funzione estetica mirata a movimentare il profilo affusolato dell'edificio, ma offrono il vantaggio di dare una differente ampiezza interna ai diversi piani e hanno anche la capacit\u00e0 di contrastare il flusso uniforme del vento e il suo carico laterale contro l'edificio, che, a seconda dell'altezza, pu\u00f2 arrivare a soffiare fino a una velocit\u00e0 di oltre 150 chilometri orari; l'alternanza irregolare dei moduli sporgenti, infatti, diminuisce l'attrito del vento, che non trova un ostacolo alla stessa altezza, bens\u00ec ad altezze sempre diverse lungo tutta la superficie della torre, che va rastremandosi verso l'alto.\nIn cima a ciascun modulo il solaio di copertura ospita una terrazza protetta da alte vetrate, per un totale di ben 27 affacci panoramici, una caratteristica espressamente richiesta dal committente.\nLe facciate esterne sono tutte completamente rivestite da circa 26.000 speciali pannelli di vetro temperato altamente riflettente in grado di respingere buona parte del calore delle roventi stagioni estive di Dubai e dotati di una cornice di alluminio utile a diminuirne il peso rispetto all'acciaio. La loro installazione ha richiesto un periodo di montaggio che si \u00e8 prolungato dal maggio 2007 al settembre 2009 al ritmo iniziale di circa 25 pannelli al giorno, per terminare con un massimo di 175 pannelli ai livelli che superano i 500 metri di altezza; anche qui \u00e8 stato battuto un altro primato: la pi\u00f9 alta installazione di pannelli esterni in vetro.\nA completamento dell'edificio \u00e8 stato previsto anche un sistema per provvedere alla pulizia esterna e alla manutenzione delle superfici vetrate con l'installazione di 18 equipaggiamenti meccanizzati tra fissi e telescopici con carrelli, ponti e passerelle che sono stivati all\u2019interno di nicchie non visibili dall\u2019esterno quando non sono in servizio. Quando sono in esercizio la loro estensione copre una lunghezza di 36 metri estendibile a un massimo di 45 metri e sono previsti circa quattro mesi per completare il lavaggio esterno di tutte le facciate.\nLa sommit\u00e0 dell'edificio \u00e8, di fatto, un'estensione in acciaio costituita da una spirale metallica da 4.000 tonnellate che sormonta la torre ed emerge con un\u2019altezza di 140 metri, portando l'edificio a un'altezza complessiva di 829,80 metri, per soli 1,5 metri di larghezza. Essa, per via del suo peso e della considerevole altezza della sua installazione, \u00e8 stata completamente assemblata all\u2019interno dell\u2019edificio ai piani sottostanti e successivamente innalzata per pi\u00f9 di 200 metri mediante un articolato sistema di sollevamento a pompe idrauliche.\nAll'interno di questa guglia metallica trovano collocazione gli appositi fari stroboscopici per la sicurezza aerea, proiettori per l'lluminazione decorativa notturna e svariate antenne per telecomunicazioni radio-televisive e telefoniche, poich\u00e9 i quattro piani sottostanti sono stati riservati a diverse emittenti radiotelevisive locali.\nL'intera struttura \u00e8 circondata da un parco di circa 11 ettari con giardini ricchi di variet\u00e0 di piante e alberi, ponti e fontane ornamentali alimentate automaticamente da un sistema idrico che sfrutta i circa 3,3 milioni di litri d'acqua che ogni anno derivano dal condizionamento dell'intera struttura, che ha un fabbisogno medio giornaliero di oltre 9.000 litri. Nel parco, inoltre, hanno trovato collocazione anche diverse sculture di vari artisti del medio oriente e internazionali commissionate direttamente dalla Emaar Properties. Il complesso sistema di fontane ornamentali \u00e8 stato progettato dalla WET Design, la stessa azienda americana che ha progettato la fontana dell\"'Hotel Bellagio\" di Las Vegas. Il sistema \u00e8 illuminato da 6.600 luci e 50 proiettori colorati, si estende per 275 metri ed \u00e8 dotato di getti capaci di spruzzare verso il cielo acqua fino a 150 metri al ritmo di melodie arabe classiche e internazionali.\nInterni.\nGli interni della Burj Khalifa, che contano ben 344.000 metri quadri calpestabili, sono stati interamente progettati dalla Armani Home e hanno una destinazione d'uso mista commerciale e residenziale.\nI due piani interrati ospitano svariati locali tecnici e di rimessaggio nonch\u00e9 un ampio parcheggio che pu\u00f2 ospitare fino a 3.000 veicoli e che \u00e8 dotato anche di un collegamento pedonale alla vicina fermata di metropolitana.\nI primi 37 piani del \"podium\" ospitano uffici e, accanto, l'edificio dell\"Armani Residence Dubai\" che occupa i livelli compresi tra il 9\u00ba e il 16\u00ba piano; inoltre, nella stessa struttura c'\u00e8 l\"Armani Hotel Dubai\" che ha le proprie esclusive \"suites\" separatamente dislocate al 38\u00ba e 39\u00ba piano della torre.\nI livelli compresi tra il 19\u00ba e il 108\u00ba piano della Burj Khalifa ospitano gli esclusivi 900 appartamenti privati di varie metrature, da una a quattro camere da letto e dotate di svariati comfort, finiture di lusso e domotica.\nAl 76\u00ba piano \u00e8 ospitata una grande palestra su due livelli, una piscina e anche una moschea che, ovviamente, detiene il primato di moschea pi\u00f9 alta del mondo.\nI livelli compresi tra il 112\u00ba e il 154\u00ba piano ospitano le \"Corporate Suites\", ovvero le unit\u00e0 immobiliari pi\u00f9 prestigiose destinate a uso commerciale o residenziale.\nAl 122\u00ba piano c'\u00e8 il ristorante \"At.Mosphere\" da cui si pu\u00f2 godere un panorama a 442 metri di altezza, mentre al 124\u00ba piano vi \u00e8 la terrazza panoramica aperta al pubblico denominata \"At the Top\", visitabile a pagamento e dotata di un ascensore che la collega direttamente alla seconda terrazza panoramica superiore posta al 148\u00ba piano.\nAl 148\u00ba piano c'\u00e8 la seconda e pi\u00f9 alta terrazza panoramica, ovvero \"At the Top Sky\", aperta al pubblico il 4 gennaio 2010, con tanto di area esterna e un nuovo tipo di cannocchiale, con annesso uno schermo LCD anzich\u00e9 il classico oculare, che consente di vedere sia il panorama in diretta, sia immagini registrate a diverse ore del giorno e con diverse condizioni di visibilit\u00e0.\nOltre il 154\u00ba piano vi sono i livelli che ospitano i locali destinati a emittenti radiotelevisive e, al di sopra del 160\u00ba piano, l'ultimo accessibile senza speciali autorizzazioni, \u00e8 installato un ascensore di servizio che consente di raggiungere la sommit\u00e0 della guglia per le periodiche operazioni di manutenzione delle apparecchiature in essa presenti.\nI sistemi di sicurezza e gli ascensori.\nLa sicurezza antincendio \u00e8 uno degli aspetti principali. Ogni 25 piani sono stati previsti speciali rifugi pressurizzati e ignifughi forniti di aria condizionata e anche i necessari locali tecnici che ospitano serbatoi, pompe dell\u2019acqua e sottostazioni elettriche, essenziali per il completo funzionamento dei sistemi antincendio dell'edificio e il comfort dei suoi occupanti.\nI 57 ascensori OTIS in caso di evacuazione dell\u2019edificio sono in grado di garantire una capacit\u00e0 di 5.500 chilogrammi ciascuno, per una capienza di 14 persone, una velocit\u00e0 di discesa di 9 metri al secondo e una risalita a 18 metri al secondo; anche questo \u00e8 un primato, ovvero essere i soli ascensori al mondo a raggiungere quelle distanze e quelle velocit\u00e0.\nUn altro primato riguarda anche l'ultima cabina di servizio che raggiunge la guglia spiralata, ovvero la massima altezza per l'installazione di un ascensore: 636,90 metri da terra.\nI vari primati.\nBurj Khalifa \u00e8 diventata la struttura pi\u00f9 alta in assoluto mai costruita dall'uomo battendo tutti i primati di altezza, compresi quelli riguardanti strutture diverse da grattacieli come la CN Tower di Toronto e l'antenna KVLY-TV di Blanchard, nel Dakota del Nord. Inoltre l'edificio detiene svariati altri primati, tra cui probabilmente il primato stesso di edificio con pi\u00f9 record assegnati.\nNei media.\nL'edificio ha fatto da sfondo ed \u00e8 stato utilizzato come parte del set per il film d'azione \"\" diretto da Brad Bird a lavori quasi da ultimare. In diverse scene, particolarmente pericolose, l'attore Tom Cruise non ha voluto nessuna controfigura."}
{"id": "386737", "revid": "1318658", "url": "https://it.wikipedia.org/wiki?curid=386737", "title": "De consolatione philosophiae", "text": "Il De consolatione philosophiae (in italiano, \"La consolazione della filosofia\") \u00e8 un'opera in latino dello statista Romano Severino Boezio, composta attorno all'anno 524 d.C., quando l'autore era rinchiuso in un carcere nei pressi di Pavia, dove attendeva l'esecuzione capitale, che subir\u00e0 nel 525. Reputato un capolavoro della Cristianit\u00e0 e ultimo grande testo dell'Antichit\u00e0 Classica, formalmente \u00e8 un prosimetro.\nContenuto.\nL'opera, appartenente al genere della \"consolatio\", si articola in cinque libri ognuno dei quali tratta un tema di ordine filosofico.\nAll'inizio l'autore immagina, secondo un \"topos\" letterario molto diffuso nel medioevo e nell'antichit\u00e0 classica, di essere consolato dalla Filosofia, impersonata da una donna bellissima e austera. \nGuidato dalla sua Maestra, Boezio si interroga sull'esistenza del male e sulla sua natura, sulla fortuna, sulla felicit\u00e0 e sul libero arbitrio.\nNell'opera ritorna il tema della sofferenza del giusto, il giusto che paga, mentre il peccatore trionfa. Boezio paragona la sua fine a quella dei filosofi suoi predecessori, Anassagora cacciato da Atene, Socrate e Seneca uccisi, Zenone che sembra essere morto sotto un tiranno. A questa ingiustizia terrena contrappone la Filosofia, che \u00e8 una \"consolazione provvidenziale\", una \"donna venerabile\" che caccia le \"sgualdrinelle di teatro\", Muse frivole perch\u00e9 creano soltanto l'ambizione e non la verit\u00e0. La filosofia \u00e8 perci\u00f2 \"l'unica Dea degna di essere amata\".\nLo stile.\nNel \"De consolatione philosophiae\" Boezio abbandona lo stile tecnico e arido delle sue composizioni scientifiche per abbracciare un tono, se non ispirato, pi\u00f9 felice. L'opera di Boezio \u00e8 un ottimo esempio di prosimetro dove la poesia si alterna alla prosa, tanto che divenne modello per Dante Alighieri nella composizione della \"Vita Nova\".\nCome nei testi antichi, viene fatto un largo uso dell'allegoria e la filosofia prende tutte le sue valenze di salvezza, ma in una prospettiva cristiana di salvezza."}
{"id": "386738", "revid": "125777690", "url": "https://it.wikipedia.org/wiki?curid=386738", "title": "Debconf", "text": "Debconf \u00e8 la conferenza annuale a cui partecipano gli sviluppatori del sistema operativo Debian GNU/Linux per discutere dello sviluppo del progetto. Accanto alla conferenza formale con workshop e discorsi, gli sviluppatori hanno sempre usufruito di quest'occasione per fare dell'hacking sul sistema in un ambiente pi\u00f9 informale. \nAll'edizione di Oslo nel 2003 venne inoltre creato il Debcamp, a cui fu dedicata una sala con attrezzature informatiche.\nEdizioni.\nConferenze passate e future:\nAltre conferenze.\nMiniconf.\nEsiste un altro evento Debian, pi\u00f9 piccolo e meno importante, detto Miniconf: si tratta di una conferenza annuale presso l'Australian Linux Conference, linux.conf.au.\nItalian Debian Community Conference.\nIn Italia si sono tenute quattro conferenze locali, ufficialmente note come Italian Debian Community Conference (\"mini-debconf\").\nLa prima \"mini-debconf\" si \u00e8 tenuta nel 2004 a Sesto San Giovanni (Milano), le successive due (2006 e 2007) a San Don\u00e0 di Piave (Venezia) e la quarta (2008) a Bracciano (Roma)."}
{"id": "386739", "revid": "486946", "url": "https://it.wikipedia.org/wiki?curid=386739", "title": "Politburo del Comitato Centrale del PCUS", "text": ""}
{"id": "386740", "revid": "34928", "url": "https://it.wikipedia.org/wiki?curid=386740", "title": "De consolatione philosophie", "text": ""}
{"id": "386741", "revid": "4711", "url": "https://it.wikipedia.org/wiki?curid=386741", "title": "Crisi di Cuba", "text": ""}
{"id": "386745", "revid": "486946", "url": "https://it.wikipedia.org/wiki?curid=386745", "title": "Trotzkyismo", "text": ""}
{"id": "386746", "revid": "6923", "url": "https://it.wikipedia.org/wiki?curid=386746", "title": "Stadio della Ceramica", "text": "Lo Stadio della Ceramica (sp. \"Estadio de la Cer\u00e1mica\") \u00e8 uno stadio situato a Vila-real, in Spagna. Ospita le partite casalinghe del Villarreal. Gi\u00e0 \"Campo del Villarreal\", assunse il nome El Madrigal nel 1925 e l'attuale nel 2017.\nLa capienza della struttura, costruita nel 1923 e rimodernata diverse volte nei decenni successivi, \u00e8 di 25 000 posti tutti a sedere. Vista la popolazione della citt\u00e0 (poco pi\u00f9 di 50 000 abitanti) si suole dire che quando gioca il Villarreal la citt\u00e0 si svuota, dato che la met\u00e0 dei residenti si trova allo stadio. \"El feudo amarillo\", com'\u00e8 soprannominato lo stadio, \u00e8 situato a Plaza Labrador, a 5 chilometri dal Mar Mediterraneo e ad un'altitudine di 50 metri.\nStoria.\nOrigini.\nInizialmente chiamato \"Campo del Villarreal\", fu inaugurato il 17 giugno 1923 con l'incontro tra C. D. Castell\u00f3n e Cervantes, le due squadre del capoluogo della provincia di Castell\u00f3n. Due anni dopo la sua creazione fu rinominato \"El Madrigal\", in onore delle terre rurali sul quale l'impianto fu edificato.\nI lavori di ampliamento.\nI primi lavori di ampliamento della struttura avvennero nell'estate del 1952, approfittando della pausa del campionato. A lavori terminati il nuovo Madrigal arriv\u00f2 ad avere la stessa capienza dell'Olympiastadion di Helsinki, l'impianto che quell'anno ospit\u00f2 i Giochi Olimpici e che fu un punto di riferimento per le altre strutture europee. Aument\u00f2 anche la dimensione del campo, che pass\u00f2 dai 95 \u00d7 50\u00a0m agli attuali 104 \u00d7 65\u00a0m.\nDurante gli anni '60 il club costru\u00ec una piccola tribuna coperta e nella stagione 1971-1972 fu costruita la gradinata sud dell'impianto. Nel 1988 demolita la tribuna per far posto a una nuova gradinata, inaugurata l'8 marzo 1989 con una partita amichevole contro l'Atl\u00e9tico de Madrid.\nPer il 75\u00ba anniversario del club iniziarono nuovi lavori di ammodernamento dello stadio. Il 22 maggio 1998 fu demolita la gradinata sud, iniziarono i lavori per la nuova tribuna coperta, la tribuna d'onore, l'anfiteatro e la gradinata nord. Gli ultimi lavori terminarono nella stagione 1999-2000.\nPrimo impianto elettrico.\nPer rendere lo stadio adatto a ospitare le partite casalinghe in notturna, nel 1973 fu dotato di un primo impianto elettrico. La giunta cittadina previde una sovvenzione per la realizzazione di quattro torri metalliche poste sui quattro angoli del campo, ognuna di queste dotata di nove lampade alogene.\nIl nuovo impianto di illuminazione fu inaugurato il 16 settembre 1973 in una partita di terza divisione spagnola tra Villarreal CF e Sociedad Deportiva Ibiza, terminata 0-1 per gli ospiti.\nRicollocazione degli spogliatoi.\nIn ottanta anni di storia gli spogliatoi hanno avuto quattro diverse ubicazioni. Nei primi venti, fino alla stagione 1935-36, erano situati nell'angolo sud-est del campo. Furono poi spostati e fino agli anni '60 occuparono la zona nord-est della struttura. Con l'inaugurazione della nuova gradinata nel 1989 furono ancora spostati nella zona sud ovest, per poi essere nuovamente riallocati, questa volta sotto la tribuna centrale.\nDurante la partita di ritorno dei sedicesimi di finale di Europa League 2010-2011 Villarreal-Napoli, dopo il gol del momentaneo vantaggio partenopeo alcuni tifosi partenopei si sono accalcati sulla balaustra che divide il campo dalle tribune. Ci\u00f2 ha provocato il crollo della balaustra stessa e la caduta di una cinquantina di tifosi: tre tifosi del Napoli contusi sono stati portati in ospedale per accertamenti e poi dimessi.\nNuovo cambio di denominazione.\nL'8 gennaio 2017, prima della partita di campionato contro il Barcellona (terminata 1-1), lo stadio ha cambiato nome in \"Estadio de la Cer\u00e1mica\". Il nuovo nome \u00e8 stato reso noto prima dell'incontro.\nServizi.\nI \"Casals Grocs\".\nLo stadio dispone di ogni tipo di comfort per i tifosi che richiedono servizi esclusivi per seguire le partite casalinghe del Villarreal. Per questi sostenitori lo stadio mette a disposizione trenta \"Casals Grocs\", piccoli alloggi con aria condizionata, TV con la trasmissione della partita in diretta, servizi di catering, poltrone singole e accesso indipendente dalla gradinata sud con tre ascensori ad alta velocit\u00e0 e un parcheggio per ogni alloggio. Dei 30 alloggi, 2 di questi hanno una capienza di 12 persone, altri 23 possono ospitare 16 tifosi e gli ultimi 5 ben 20 tifiosi ciascuno.\nRinnovamento per la UEFA Champions League.\nIn vista delle partite di UEFA Champions League, lo stadio fu ammodernato a partire dal 2005, quando iniziarono lavori di ristrutturazione che terminarono in breve tempo. Nell'occasione la facciata dello stadio fu interamente ricoperta da piastrelle gialle, non solo per migliorarne l'estetica, ma anche come tributo all'economia locale, basata sulla ceramica.\nFurono inoltre ammodernati gli spogliatoi delle squadre ospiti e del Villarreal, aggiungendo le foto dei giocatori, un ufficio per l'allenatore, una stanza per la fisioterapia e un'area dedicata ai bagni e alle docce. Fu inoltre ricostruito lo spogliatoio destinato agli arbitri, che fornisce una stanza in pi\u00f9 nel caso in cui uno degli arbitri fosse donna. Fu creato un ufficio ad hoc per il delegato UEFA, la sala stampa fu ampliata e fu prevista una stanza per il controllo anti-doping.\nPer quanto riguarda gli spalti, le prime sei file dedicate alla tribuna d'onore furono demolite e sostituite da una nuova zona VIP, con 4 file da 600 posti a sedere l'una, comprensivi di servizio di catering, TV e aria condizionata. In una piazzola dietro le porte, come richiesto dalla UEFA, furono rimossi i seggiolini, per far posto alle telecamere per la trasmissione in diretta degli incontri.\nI lati del campo videro aumentare di un metro la distanza tra campo e tribune, l'ingresso agli spogliatoi fu modificato. Inoltre furono installati due ristoranti nello stadio e l'impianto fu dotato di un sistema computerizzato di gestione della pubblicit\u00e0. Anche il sistema di irrigazione del manto erboso fu migliorato e l'ufficio del presidente fu ampliato, cos\u00ec come la hall per gli ospiti dell'area VIP."}
{"id": "386747", "revid": "1318658", "url": "https://it.wikipedia.org/wiki?curid=386747", "title": "Luminal", "text": "Luminal, nome commerciale del fenobarbital, pu\u00f2 significare anche:"}
{"id": "386749", "revid": "4711", "url": "https://it.wikipedia.org/wiki?curid=386749", "title": "Joint-venture", "text": ""}
{"id": "386752", "revid": "123920881", "url": "https://it.wikipedia.org/wiki?curid=386752", "title": "R\u00f6ntgen equivalent man", "text": "Il r\u00f6ntgen equivalent man (o rem, traducibile in r\u00f6ntgen equivalente per l'uomo) \u00e8 un'unit\u00e0 di misura obsoleta della dose equivalente di radiazioni. Il rem \u00e8 definito come la dose equivalente a una dose assorbita di 1 rad, pertanto nel sistema internazionale \u00e8 stato sostituito dal sievert con la conversione:\nLa dose massima assorbibile (D.M.A.), che fino a qualche anno fa era considerata il massimo tasso di dose assorbita medio annuale che non ha effetti \"deterministici\" sulla salute, \u00e8 pari a 0,5 rem (equivalente a 25 radiografie del torace): i nuovi paradigmi hanno reso per\u00f2 non pi\u00f9 attuale questa definizione.\nPoich\u00e9 la dose di 1 rem \u00e8 piuttosto elevata, si fa spesso uso del suo sottomultiplo, il \"millirem\"."}
{"id": "386756", "revid": "122482438", "url": "https://it.wikipedia.org/wiki?curid=386756", "title": "Fenobarbital", "text": "Il Fenobarbital \u00e8 un barbiturico a lunga durata d'azione usato come anticonvulsivante. Chimicamente \u00e8 l'ureide ciclica di un acido malonico disostituito in alfa con un gruppo fenilico ed uno etilico.\nNegli anni 1930 e 1940 veniva spesso prescritto per il trattamento di una serie di disturbi (come l'insonnia), ma cadde in disuso quando negli anni 1960 cominciarono ad apparire ipnotici relativamente meno pericolosi (principalmente le benzodiazepine).\nIl Fenobarbital \u00e8 molto prescritto per uso umano e veterinario nel trattamento dell'epilessia per le sue spiccate propriet\u00e0 anticonvulsionanti.\n\u00c8 anche sfruttato nel trattamento dell'ittero da ridotta attivit\u00e0 glucuronil-transferasica, come l'ittero neonatale o la Sindrome di Crigler-Najjar di tipo 2.\nIl fenobarbital \u00e8 un modulatore positivo del recettore GABAA.\nDosi.\nAdulti: 70\u2013200\u00a0mg.\nBambini: le dosi vanno ridotte secondo l'et\u00e0 e il peso.\nForme farmaceutiche.\nIl fenobarbital si pu\u00f2 ritrovare sotto forma di sciroppo, fiale, compresse e supposte."}
{"id": "386757", "revid": "44403", "url": "https://it.wikipedia.org/wiki?curid=386757", "title": "Sud-est Asiatico", "text": ""}
{"id": "386766", "revid": "599013", "url": "https://it.wikipedia.org/wiki?curid=386766", "title": "Din", "text": ""}
{"id": "386770", "revid": "113483738", "url": "https://it.wikipedia.org/wiki?curid=386770", "title": "Splash screen", "text": "Uno splash screen (in italiano reso come schermata di caricamento), in informatica, \u00e8 l'immagine che viene visualizzata quando un'applicazione \u00e8 in fase di caricamento.\nLe schermate di caricamento dei sistemi operativi e delle applicazioni progettate per funzionare a schermo intero solitamente occupano tutto lo schermo.\nSpiegazione del nome.\nLa locuzione, derivata dalla lingua inglese non \u00e8 del tutto corretta, perch\u00e9 uno \"splash screen\" solitamente non occupa tutto lo schermo, ma solo un rettangolo nella parte centrale.\nFunzione.\nLe schermate di caricamento sono usate da applicazioni grandi e \"pesanti\" in termini di risorse per avvisare l'utente che sono in fase di caricamento. In altre parole, essi forniscono all'utente un \"feedback\" che un lungo processo \u00e8 in corso. La schermata di caricamento scompare quando la finestra principale del programma viene visualizzata.\nLe schermate di caricamento sono usate per dare una buona impressione grafica di un'applicazione o di un sito Web. Per\u00f2, siccome impiegano un certo lasso di tempo per caricarsi, non sono sempre graditi agli utenti. Le schermate di caricamento dei siti Web sono scomodi soprattutto per gli utenti con una connessione Internet lenta, perch\u00e9 rallentano sensibilmente il caricamento della prima pagina del sito."}
{"id": "386772", "revid": "118457394", "url": "https://it.wikipedia.org/wiki?curid=386772", "title": "Contratto di collaborazione coordinata e continuativa", "text": "Il contratto di collaborazione coordinata e continuativa (spesso abbreviato in co.co.co.) \u00e8 una forma di lavoro parasubordinato vigente nella legislazione italiana del lavoro, introdotta dal pacchetto Treu nel 1997.\nStoria.\nTale tipo di contratto venne originariamente stipulato secondo il previgente modello originario sino al 2003, anno in cui entr\u00f2 in vigore il d.lgs 10 settembre 2003, n. 276; da quel momento fu possibile applicarlo secondo due distinte situazioni:\nDopo l'emanazione del \"Jobs Act\", sino al giugno del 2015ai sensi della riforma del lavoro Fornero e successive modifiche, la collaborazione coordinata e continuativa non si \u00e8 pi\u00f9 potuta applicare se non attraverso un contratto a progetto, a parte taluni casi previsti per legge per i quali \u00e8 valsa ancora la \"vecchia\" forma co.co.co.. Per la precisione l'aggiornamento determinato dalla Riforma del lavoro Fornero, entrata in vigore nel 2012 e successivamente convertita con modifiche nel 2014, prevedeva che fosse ancora possibile utilizzare collaborazioni coordinate e continuative in taluni casi specifici Dal 1\u00ba gennaio 2016, con la definitiva abolizione della tipologia \"a progetto\" in seguito all'entrata in vigore di alcuni decreti del Job Act del governo Renzi, le co.co.co. possono essere ancora effettuate, ma con limitazioni maggiormente definite dalla nuova legislazione.\nDisciplina normativa.\nFonti normative sono, oltre che le norme sotto citate sul lavoro autonomo, quelle di cui all' e poi, in particolare, quelle previdenziali e tributarie, che replicano il contenuto della disposizione del codice di procedura civile.\nDal 2016 valgono le precisazioni normative indicate dai decreti attuativi del Job Act (Legge delega n. 183/2014 e il D.Lgs. n. 81/2015) che ha abrogato gli articoli da 61 a 69-bis del D.Lgs. n. 276/2003 (il decreto attuativo della Legge Biagi), in pratica la forma co.co.pro. Pertanto, dal 1\u00ba gennaio 2016 prevede che restino salve le collaborazioni previste dall'art. 409, del codice di procedura civile; pertanto, si \u00e8 ritornati al concetto di \"parasubordinazione\" in vigore prima della riforma Biagi (che introdusse la forma a progetto a parte talune tipologie ove \u00e8 continuata la forma co.co.co. classica), ovvero collaborazioni di derivazione fiscale e civilistica.\nRiguardo alla pubblica amministrazione italiana, il \"Jobs Act\" ha introdotto il divieto dal 1\u00ba gennaio 2017 (prorogato di 12 mesi) per le pubbliche amministrazioni di stipulare contratti di collaborazione (art. 2, comma 4), esclusivamente personali, in cui il lavoratore non \u00e8 autonomo, vale a dire che il committente decide le modalit\u00e0, tra le quali orario e luogo di lavoro. \u00c8 stata successivamente concessa un'altra proroga valida sino al 31 dicembre 2018., nuovamente spostata al 01/07/2019.\nCaratteristiche.\nLa collaborazione coordinata e continuativa \u00e8 caratterizzata da:\nSono pertanto lavoratori a met\u00e0 strada tra i dipendenti e gli autonomi, ecco perch\u00e9 costituiscono una categoria a s\u00e9, detta appunto dei parasubordinati. Essi lavorano in totale autonomia operativa, escludendo ogni vincolo di subordinazione, ma inquadrati in un rapporto unitario e continuativo con il committente. Quindi fanno parte dell'organico della struttura aziendale e operano in tutti i processi, anche quelli produttivi. Al committente spetta il potere di coordinamento dell'attivit\u00e0 del lavoratore per armonizzarle con le procedure e i bisogni dell'organizzazione dell'impresa o dell'ente.\nDal punto di vista contributivo i versamenti confluiscono nella gestione separata INPS e, a parte i tenutari di partita iva, tutti gli altri ricevono il cedolino paga. Il reddito \u00e8 assimilato a quello del lavoro subordinato.\nCon lo sdoppiamento operato dalla nascita, nel 2003, della forma co.co.pro. la collaborazione coordinata e continuativa si \u00e8 potuta effettuare, senza inquadramento nella forma a progetto, solo nelle seguenti circostanze:\nPertanto, era tecnicamente errato (nel periodo dopo il 2003) affermare che il contratto di collaborazione coordinata e continuativa fosse stato abolito con il passaggio ai co.co.pro. Questo per due motivi:\nRiforma del 2016.\nDal 1\u00ba gennaio 2016 con l'abolizione definitiva dei contratti co.co.pro., a opera di uno dei decreti collegati al Jobs Act del governo Renzi, \u00e8 ritornata in vigore la legislazione previgente (cio\u00e8 quella in vigore prima del 2003) sulle co.co.co., operando cos\u00ec una sorta di liberalizzazione. La nuova normativa dei codici dei contratti di lavoro riconduce a lavoro subordinato qualsiasi collaborazione che non sia effettiva e volontaria anche per il lavoratore.\nLe collaborazioni individuali che presentano i caratteri della continuit\u00e0 e della etero-organizzazione, salvo specifiche esclusioni previste dalla legge o derogate dalla contrattazione collettiva, devono essere inquadrate come lavoro dipendente (anche sotto forma di somministrazione). Le forme di collaborazioni \"spurie\" (tipo quelle in cui, oltre ai soliti requisiti, la prestazione \u00e8 di natura esclusivamente personale e il coordinamento riguarda anche i tempi e il luogo di lavoro) si applica la disciplina del lavoro dipendente. Nel caso di contrattazione collettiva allora il committente pu\u00f2 determinare le modalit\u00e0 esecutive del collaboratore: trattasi della cosiddetta collaborazione etero-organizzata (co.co.org.).\nQuindi i casi in cui valgono le co.co.co. possono essere:"}
{"id": "386774", "revid": "729019", "url": "https://it.wikipedia.org/wiki?curid=386774", "title": "Luna 1975A", "text": "La sonda sovietica priva di equipaggio Luna 1975A \u00e8 stata la penultima missione del programma Luna, probabilmente analoga alla successiva missione Luna 24, riuscita con successo nello scopo di raccogliere campioni di suolo lunare e rispedirli a Terra.\nUn anno prima, la sonda Luna 23 aveva fallito l'obiettivo a causa di un danneggiamento del meccanismo di raccolta del suolo lunare avvenuto durante l'impatto nel Mare Crisium; si ritiene che Luna 1975A fosse stata progettata con le medesime finalit\u00e0.\nUn malfunzionamento di un booster del lanciatore Proton imped\u00ec alla sonda di raggiungere l'orbita terrestre; per questo motivo la stampa sovietica non riport\u00f2 notizia dell'avvenimento. Il nome \"1975A\", introdotto in ambienti occidentali, \u00e8 da allora utilizzato non ufficialmente per riferirsi alla sonda."}
{"id": "386780", "revid": "1543377", "url": "https://it.wikipedia.org/wiki?curid=386780", "title": "Kansas (gruppo musicale)", "text": "I Kansas sono un gruppo rock statunitense nato a Topeka nel 1973, fondato da Steve Walsh, Dave Hope, Phil Ehart e Kerry Livgren, considerato tra i maggiori esponenti del cosiddetto progressive statunitense.\nNel corso della loro lunga carriera, diversi componenti della band hanno ricevuto importanti riconoscimenti individuali: Rich Williams nel 2021 \u00e8 stato inserito alla diciottesima posizione nella \"Classifica dei migliori chitarristi prog di sempre\", Phil Ehart nel 2008 \u00e8 stato invece inserito dalla rivista Digital Dream Door all'ottantaquattresimo posto tra i \"Batteristi rock pi\u00f9 dotati di sempre\".\nAl loro attivo vantano, nei soli Stati Uniti, otto dischi d'oro, tre di platino e due multi-platino, nazione nella quale hanno venduto, fino al 2013, oltre 15 milioni di dischi, mentre si stima che in tutto il mondo nel 1990 abbiano superato i trenta milioni di copie vendute.\nIl loro quarto album, Leftoverture, viene considerato tra i migliori dischi di rock progressivo, mentre il successivo Monolith, ritenuto uno dei migliori nell'ambito arena rock, \u00e8 per\u00f2 spesso inserito anche nelle classifiche di album heavy metal di quell'epoca.\nI membri originali della formazione (soprattutto il terzetto dei compositori Walsh-Livgren-Ehart) \u00e8 inoltre stato fonte di ispirazione per molte altre band dei decenni successivi, in particolar modo Dream Theater, Opeth, Symphony X, Pain of Salvation, Enchant, band storiche del progressive metal, oltre ai supergruppi Sons of Apollo e Liquid Tension Experiment; ma anche, seppur in maniera meno netta, band come Winger, Tesla, Cinderella, Alpha Rev e Kino.\nLa formazione originale rimase inalterata fino al 1982, quando, dopo un periodo di scarso successo, il cantante e tastierista Steve Walsh decise di abbandonare il gruppo e venne sostituito da John Elefante all'inizio delle registrazioni dell'album Vinyl Confessions. Tre anni pi\u00f9 tardi, il chitarrista Kerry Livgren viene rimpiazzato da Steve Morse, ma non verr\u00e0 sostituito il violinista Robby Steinhardt, diventando cos\u00ec un quintetto. Nel corso degli anni il gruppo ha sempre conservato una notevole complessit\u00e0 compositiva e una forte poeticit\u00e0 dei testi; sono due le formazioni rilevanti che, tra le tante che si sono avvicendate nel corso del tempo, sono considerate storiche per aver adottato due stili musicali nettamente differenti: la prima, quella del periodo progressive degli anni settanta era composta da Steve Walsh, Kerry Livgren, Dave Hope, Phil Ehart, oltre che dal chitarrista Rich Williams e dal violinista Robby Steinhardt; e l'altra, cosiddetta \"classica\", che ebbe una forte ricezione da parte delle tv nazionali, caratterizzata da sonorit\u00e0 prossime al pop rock, all'arena rock e all'heavy metal, in attivit\u00e0 durante gli anni ottanta e una parte dei novanta, e comprendeva Steve Walsh, Billy Greer, Rich Williams, Phil Ehart e il chitarrista Steve Morse, il quale chiaramente ricopriva il ruolo di leader.\nStoria del gruppo.\nPrima della formazione (1969-1973).\nI Kansas vennero fondati nel 1973, da musicisti che in precedenza aveva militato in gruppi come The Reasons Why e White Clover, quest'ultima era una band fondata dal tastierista e produttore discografico Jeff Glixman, della quale facevano parte originariamente, oltre a Phil Ehart, (batteria) Dave Hope (basso), Steve Walsh (voce) e Larry Baker (flauto, sassofono e tastiera). Nel 1970 entrarono nella band il cantante Lynn Meredith (al posto di Glixman) e il chitarrista Kerry Livgren, mentre Ehart fu temporaneamente sostituito da Zeke Lowe.\nLa formazione, denominata in maniera impropria Kansas I secondo l'usanza dell'epoca, \u00e8 particolarmente instabile e muta ancora nel 1972, quando il batterista Ehart \u00e8 di nuovo sostituito, stavolta da Brad Shultz Sr (padre di Brad e Matthew Shultz dei Cage the Elephant), mentre Rod Mikinski fa il suo ingresso sostituendo per due mesi Hope; questa nuova formazione suona principalmente brani di tipo rock progressivo melodico. Questa nuova band ebbe un percorso breve a causa dello scarso successo, tuttavia venne ricostituita per iniziativa di Kerry Livgren nel 2004, con il nome Proto-Kaw. Gi\u00e0 i primi concerti riscossero un grande successo di pubblico, fu cos\u00ec che la band, in cerca di un importante contratto discografico, si trasfer\u00ec dapprima nella vicina Wichita, e successivamente ad Atlanta, citt\u00e0 riferimento per vari generi musicali, dove risiedevano vari produttori discografici.\nIl periodo classico:Kansas I e Wally Gold.\nNel frattempo i fuoriusciti Ehart e Hope riformano un gruppo, con Robby Steinhardt (violino, basso), Steve Walsh (tastiere, voce), Rich Williams e Kerry Livgren (chitarra). Questa formazione, firma nel 1974 un contratto con le etichette Kirshner Records e Epic Records, e registra subito il primo album, denominato Kansas, prodotto dal loro manager dell'epoca, Wally Gold, che divenne ben presto disco d'oro negli Stati Uniti. I brani contenuti sono fortemente ispirati alle band di rock progressivo britanniche, con l'aggiunta di diverse influenze vicine al southern rock, genere molto popolare in quegli anni.\nNel corso degli anni settanta, dopo l'insuccesso dell'album Masque la band evolve in uno dei pi\u00f9 imponenti fenomeni rock del periodo, riempiendo sale da concerti e stadi e raggiungendo le vette delle classifiche AOR con album come Leftoverture e Point of Know Return, e con canzoni come \"Dust in the wind\". Tuttavia alcuni dei loro brani, tra cui \"What's on My Mind\", presentavano ancora caratteristiche del progressive classico. I Kansas furono cos\u00ec la prima grande band di rock progressivo statunitense a raggiungere i primi posti nella classifica americana, e, come dichiar\u00f2 Kirshner, in maniera inaspettata\nIl primo album:Kansas.\nNel marzo del 1974 usc\u00ec il loro album eponimo, pubblicato dall'etichetta discografica Kirshner Records. Il materiale dell'album venne scritto prevalentemente dal chitarrista Kerry Livgren, e dal cantante e tastierista Steve Walsh; quest'ultimo si occup\u00f2 in prevalenza dei testi. Livgren per il disco scrisse soltanto testi mistici ed onirici, frutto della sua passione per le religioni orientali, fra cui il buddhismo. \"Journey from Mariabronn\" fu invece ispirata dal romanzo mitologico Narciso e Boccadoro di Hermann Hesse, tra gli scrittori preferiti sia da Walsh che da Livgren.\nL'album fu promosso da pubblicit\u00e0 stampate, che includevano lo slogan \"Kansas is Koming\"; inoltre, un singolo promozionale intitolato \"Man the Stormcellars: Kansas is Koming!\" \u00e8 stato inviato alle stazioni radio, introdotto dalla voce di Don Kirshner, che pubblicizzava l'album. Sono stati pubblicati due singoli: \"Can I Tell You\" e \"Lonely Wind\"; il primo era un brano molto veloce, ma con un testo riflessivo, il secondo invece era una struggente ballata.\nLa band svilupp\u00f2 lentamente un importante seguito, grazie alla promozione di Kirshner e ai lunghi tour per l'album di debutto, cos\u00ec come i successivi, \"Song for America\" e \"Masque\", entrambi pubblicati nel 1975. Song for America \u00e8 stata co-prodotta da Wally Gold, insieme dal loro ex compagno nei White Clover Jeff Glixman, che avrebbe continuato a produrre tutti i loro album da \"Masque\" a \"Two for the Show\" 1978, tornando poi a collaborare nel 1995 per \"Freaks of Nature\", e nel 2017 con l'uscita del live .\nSong for America.\nNel febbraio del 1975 venne pubblicato il secondo album, Song for America, che in linea di massima segue gli stilemi del primo, ma con un maggiore uso della tastiera. La title track, della durata di 10 minuti \u00e8 stata ridotta a tre minuti per il rilascio come singolo. Il 45 giri originale \u00e8 ricomparso 29 anni dopo come bonus track nella versione rimasterizzata, che ha fornito un suono migliorato, con l'aggiunta di note di copertina espanse, nuove foto rare. e una versione live di \"Down the Road\". Il brano Lamplight Symphony, contenuto in Song for America, pur non raggiungendo un'immediata popolarit\u00e0, venne conosciuto dal pubblico grazie al successo dei loro concerti, e venne negli anni successivi definito come uno dei primi brani arena rock, etichetta poi assegnata a tutto l'album, il quale sancisce in parte una rottura con il progressive originario.\nMasque.\nA \"Song for America\" segue \"Masque\", caratterizzato da delle sonorit\u00e0 pi\u00f9 cupe del precedente, e testi maggiormente criptici e talvolta riguardanti questioni sociali, come Icarus e Child of Innocence.\nQuesto nuovo album stavolta riscosse uno scarso successo, e spinse il gruppo a cancellare il tour seguente, in programma da febbraio 1976; in quel periodo eseguirono per\u00f2 due fortunati concerti in Canada. Quasi tutte le canzoni di questo album furono composte da Walsh e Livgren, che in questo periodo raggiunsero una posizione di leadership nei confronti degli altri membri della band.\nLeftoverture.\nIl loro quarto album, Leftoverture, prevalentemente di genere rock progressivo, pubblicato nell'ottobre del 1976, produsse un singolo di grande successo, \"Carry On Wayward Son\". L'album successivo, Point of Know Return, registrato presso Studio in the Country e Woodland Sound a Nashville e uscito nell'ottobre 1977, conteneva la title track e \"Dust in the Wind\", e anch'esso fu un singolo di enorme popolarit\u00e0. Leftoverture \u00e8 stata una svolta per la band, raggiungendo il numero 5 nella classifica degli album di Billboard.\nIn quel periodo, la formazione attraversava un momento di crisi; ci\u00f2 fu dovuto al fatto che Steve Walsh, in quel periodo, fu colpito dal cosiddetto blocco dello scrittore, e fu costretto a lasciare a Kerry Livgren il compito di comporre nuovi pezzi; in questo album troviamo\nsia brani tipicamente arena rock, come Carry On Wayward Son, What's on My Mind sia altri di tipo rock progressivo, come Miracles Out of Nowhere.\nLe composizioni risultano particolarmente complesse, molto vicine al rock progressivo tipico dei primi anni settanta, che sta alla base di tutta la produzione del gruppo americano. Si susseguono quindi brani lenti, alternati da ballate molto pi\u00f9 ritmate.\nPoint of Know Return.\nPoint of Know Return ha raggiunto un posto ancora pi\u00f9 alto, il numero 4. \"Dust in the Wind\" \u00e8 stato certificato oro come download digitale dalla RIAA nel 2005, quasi 30 anni dopo aver venduto un milione di copie come singolo. Leftoverture \u00e8 stata infine certificata cinque volte disco di platino dalla RIAA nel 2001.\nDurante questo periodo, i Kansas intrapresero importanti tour, e si esibirono anche al celebre Madison Square Garden di New York.\nDa questo concerto deriver\u00e0 Two for the Show, primo live della band, doppio album dal vivo che diverr\u00e0 disco di platino l'anno successivo, e la band guadagn\u00f2 una solida reputazione nelle esecuzioni dal vivo, per la fedele riproduzione delle registrazioni in studio. Nel marzo 1978 i Kansas andarono in tourn\u00e9e in Europa per la prima volta, toccando Germania e Francia. I brani incisi in questo biennio sono ancora oggi fra i pi\u00f9 celebri della band, e verranno interpretati in seguito da molti altri musicisti.\nLe sessioni di registrazione per questo iniziarono nel giugno del 1977 allo Studio in the Country, la struttura di Bogalusa, in Louisiana, dove furono registrati i precedenti due album del Kansas: a causa della rottura dell'attrezzatura della band allo Studio in the Country, i Kansas cambiarono i siti di registrazione, la maggior parte della registrazione di Point of Know Return \u00e8 stata fatta ai Woodland Studios di Nashville nel mese di luglio.\nSteve Walsh lasci\u00f2 brevemente il gruppo durante le registrazioni dell'album; anni dopo, in un'intervista radiofonica, avrebbe ammesso che considerava se stesso come una specie di primadonna, ed era intento ad iniziare una carriera come solista. La linea di chitarra per la canzone \u00e8 stata scritta da Kerry Livgren come esercizio con le dita per imparare il fingerpicking. Livgren non era sicuro che ai suoi compagni di band sarebbe piaciuto, dal momento che il brano era lontano dal loro classico sound. Tuttavia lo offr\u00ec loro, e la canzone fu accettata e poi registrata.\nMonolith.\nDopo aver firmato un nuovo contratto con la Epic, il 9 maggio 1979 viene pubblicato l'album \"Monolith\", registrato al Capitol Records Building contenente diversi brani hard rock, che conferma il successo mondiale della band, grazie ai brani Reason to Be e A Glimpse of Home, ma segna l'inizio di lunghi contrasti interni.\nL'album presenta inoltre qualche traccia, in maniera molto tenue, della disco music, genere molto in voga in quegli anni, e leggere il influenze derivanti dal movimento punk rock, che sorge proprio in quegli anni. I membri della band del Kansas iniziarono ad avere le prime tensioni nel 1980.\nDurante il tour seguente la pubblicazione dell'album \"Monolith\", Livgren ebbe dei dissidi nei confronti degli altri componenti. Monolith fu il terzo album in studio pubblicato dal Kansas a posizionarsi nella Top Ten della classifica degli album di Billboard, e fu un grande successo, in continuit\u00e0 con gli album precedenti. Durante il loro tour negli Stati Uniti in 80 citt\u00e0, la scaletta della band includeva tutto l'album, seppur non suonato in maniera consecutiva. Una trasmissione nazionale del loro spettacolo a Milwaukee, nel Wisconsin, diede un forte slancio all'album. I brani del disco non vennero suonati per un lungo periodo, ma vennero poi ripresi a partire dal 1993.\nIn quest'epoca i concerti dei Kansas sono caratterizzati dall'introduzione di alcune tecniche all'avanguardia per l'epoca, come l'uso delle luci laser, del fumo colorato, e del palco circolare, che consente alla band di aumentare notevolmente il numero degli spettatori per concerto.\nAudiovisions.\nIn questo clima, nel settembre del 1980 venne pubblicato Audio-Visions, e successivamente il singolo \"Hold On\". Il nuovo album si rivel\u00f2 un insuccesso, che aggrav\u00f2 la crisi all'interno della band, che sospese il nuovo tour dopo soltanto 15 date, a causa dei conflitti interni.\nLa conversione di Kerry Livgren al cristianesimo, avvenuta proprio in quel periodo, si sente per la prima volta in questo album, principalmente nel testo di \"Hold On\", che \u00e8 stato scritto per la moglie, invitandola a convertirsi. Il secondo singolo estratto dall'album, \"Got to Rock On\", venne anche pubblicato come singolo promozionale di soli 12\", con una versione live della canzone sul lato B del singolo promozionale, tratto da un concerto live di ABC Radio trasmesso da Chicago.\nKansas II.\nI primi segni di cambiamento si hanno nel 1982, con la conversione religiosa di Livgren (che peraltro nel 1980 aveva esordito come solista con l'album \"Seeds of Change\"), che impone una svolta al gruppo, e i testi fanno sempre pi\u00f9 spesso riferimento alla cristianit\u00e0.\nNello stesso anno il violinista storico Robby Steinhardt abbandona la formazione, cos\u00ec come Walsh; alla voce troviamo pertanto John Elefante, scelto dopo un provino al quale avevano preso parte anche Sammy Hagar e Ted Neeley, al posto di Walsh (che aveva gi\u00e0 lasciato dopo \"Audio-Visions\" e inciso l'album solista Schemer-Dreamer) e le composizioni si fanno sempre pi\u00f9 vicine all'AOR e all'arena rock. Dopo la pubblicazione dell'album segu\u00ec un tour, che si concluse in estate.\nVynil Confessions.\nIl brano Fair Exchange descriveva \"il mondo sotto il dominio dell'Anti-Cristo, mentre \"Chasing Shadows\" sottolineava la frustrazione nel cercare qualcosa al di fuori della verit\u00e0 biblica. \"Diamonds and Pearls\" si sofferma sul valore della ricchezza spirituale rispetto a quella finanziaria, mentre \"Face It \", \"Windows\" e \"Borderline\" avevano tutti un forte richiamo evangelistico per l'ascoltatore.\nDrastic Measures.\nNel luglio 1983 venne pubblicato \"Drastic Measures\". Per vari motivi, Livgren contribu\u00ec solo con tre canzoni all'album; il resto \u00e8 stato scritto da John Elefante e suo fratello Dino. Con il violinista Steinhardt che ha lasciato il gruppo prima delle sessioni di registrazione, il risultato \u00e8 stato un album di genere arena rock. Questo fu l'ultimo album con John Elefante, che negli anni successivi lascer\u00e0 la band; fu dagli inizi della loro carriera l'album pi\u00f9 melodico, e non mancavano testi riferiti alle tematiche pi\u00f9 ricorrenti del gruppo.\nCon l'eccezione delle ultime tre canzoni dell'album, qualsiasi contenuto dei testi cristiani era di fatto implicito, sebbene ci\u00f2 fosse principalmente dovuto al fatto che Livgren tratteneva un certo numero di canzoni per i suoi progetti futuri. Combinato con una strana scelta per la copertina di un album, il nuovo Kansas presentato su Drastic Measures ha confuso i fan di vecchia data, e ha inoltre deluso gli ascoltatori cristiani.\nKansas IV.\nNel 1986 i Kansas tornano con una formazione rinnovata con l'ingresso di Steve Morse (Dixie Dregs e oggi Deep Purple e Flying Colors); oltre al chitarrista, entr\u00f2 in formazione anche il bassista Billy Greer, che sostituisce Dave Hope, anch'egli convertitosi, che fonder\u00e0 gli AD proprio con il suo compagno Livgren, e con il ritorno del front-man Steve Walsh; sia Greer che Walsh militavano negli Streets.\nIl risultato \u00e8 \"Power\" del 1986, frutto dell'alchimia tra Morse, Walsh e Williams, necessaria alla svolta del gruppo. La formula viene ripetuta con il concept successivo \"In the Spirit of Things\" uscito due anni dopo, e anch'esso vede Morse compositore principale insieme a Walsh, oltre ad un sostanziale mantenimento dello stile \"progressive\", genere del quale lo stesso chitarrista era appassionato. Proprio in questo periodo si nota una progressiva emarginazione dal gruppo di Williams come compositore, in favore della coppia Walsh-Morse, che diverr\u00e0 dominante. In questo periodo, il gruppo acquist\u00f2 una notevole popolarit\u00e0, anche a livello d'immagine, grazie alla diffusione di loro interviste su reti musicali quali MTV e VH-1, il che rese cos\u00ec i loro volti riconoscibili al grande pubblico.\nPower.\nSuccessivamente la band modifica il proprio sound con un parziale ritorno a sonorit\u00e0 e modalit\u00e0 di scrittura degli album prodotti dai Kansas negli anni settanta, ma con contaminazioni hard rock e pop metal molto pi\u00f9 vicine a quell'epoca, che influenzeranno i futuri album \"Freaks of Nature\", del 1995, e \"Always Never the Same\", del 1998.\nNel luglio 1985 la band torn\u00f2 insieme a Ehart, Williams e Walsh (il quale che aveva brevemente suonato le tastiere per i Cheap Trick nel tour del 1985 dopo lo scioglimento degli Streets), ma senza Livgren, Hope o Steinhardt. La nuova formazione includeva il bassista degli Streets Billy Greer e il chitarrista Steve Morse (ex Dixie Dregs). Le prime esibizioni della nuova formazione con Morse e Greer si sono svolte durante un terzo tour della USO 1st Airborne Rock and Roll Division che ha visitato le basi militari statunitensi negli Stati Uniti, Giappone, Filippine, Singapore, Islanda e gran parte dell'Europa durante dall'estate fino all'inizio di ottobre 1986.\nLa band pubblic\u00f2 l'album Power, nel novembre 1986.\nQuesto nuovo lavoro conteneva brani hard rock e ballate romantiche; molto diverso dai precedenti, lasci\u00f2 stupiti i fan di lunga data del gruppo; inoltre, nel brano di apertura, \"Silhouettes in Disguise\", che vede Morse tra gli autori, il gruppo mostra per la prima volta un approccio all'hair metal, tra i generi pi\u00f9 in voga in quegli anni.\nL'album vede il ritorno di Steve Walsh \u00e8 tornato per far rivivere il Kansas insieme ai membri della band originale Phil Ehart e Rich Williams. Il chitarrista Steve Morse, che si \u00e8 unito su invito di Ehart dopo che i due si erano incontrati ad un concerto ad Atlanta, ha contribuito notevolmente alla composizione delle canzoni e al suono della nuova formazione. Il bassista e cantante Billy Greer, che aveva lavorato con Walsh nella band di breve durata Streets dopo che il cantante lasci\u00f2 i Kansas nel 1981, complet\u00f2 la formazione sostituendo Dave Hope. I Kansas iniziarono le prove nel luglio 1985, mentre Walsh stava finendo un tour come sessionman dei Cheap Trick. Pubblicarono Power l'anno successivo.\nUn video promozionale per il singolo \"All I Wanted\", con un videoclip con alcune donne che camminano e sorridono, \u00e8 stato girato con solo Walsh e Morse della band che apparivano. Come tecnico del suono la band si avvalse di Humberto Gatica, mentre la produzione fu affidata a Andrew Powell e Phil Ehart; la canzone \u00e8 stata una delle maggiori hit radiofoniche del periodo, ma la band non ha suonato la canzone in concerto per molti anni.\nIl primo singolo estratto, \"Power\" nonostante la produzione di livello internazionale, non riusc\u00ec a ricevere una trasmissione significativa dai media. Un video con il comico Richard Belzer \u00e8 stato prodotto per il singolo \"Can't Cry Anymore\" ma non \u00e8 mai stato diffuso. Entrambe le canzoni sono state modificate da Gatica per il rilascio come singoli.\nIn the Spirit of Things.\nQuesto nuovo album vede la partecipazione di compositori all'epoca molto noti come Bruce Gaitsch, Dann Huff e Mark Spiro. Il successivo tour riscosse un enorme successo, ma il gruppo non ricevette dai mass media una trasmissione diffusa oltre il video di \"Stand Beside Me\" su MTV. Morse lasci\u00f2 temporaneamente la band alla fine di un tour in Germania nell'aprile 1989.\nRich Williams \u00e8 stato ispirato a creare questo album dopo aver letto il libro Ghost Towns of Kansas, del 1979, in particolare il capitolo su Neosho Falls.\nL'album non ricevette particolari promozioni, dato che la MCA Records decise di spostare la sua attenzione su atti pi\u00f9 giovani attuali come Tiffany. L'etichetta ha prodotto diversi materiali promozionali per il disco, incluso un video per Stand Beside Me. L'album \u00e8 stato inoltre l'ultima pubblicazione della band ad apparire in formato vinile fino all'uscita di The Prelude Implicit nel 2016.\nNel novembre 1990 un produttore discografico tedesco riusc\u00ec a riunire tutti i membri originali del gruppo (eccetto Steinhardt) per un tour europeo. Alla fine del tour per\u00f2, Hope se ne and\u00f2 di nuovo, mentre Livgren rimase nella band fino al 1990. In seguito il gruppo continuer\u00e0 con altri cambi di formazione e con uscite di vari live e raccolte.\nLa fine dell'era Morse.\nLa realizzazione dell'album dal vivo fu minata da tensioni interne al gruppo: nascono divergenze artistiche tra Morse, divenuto in quegli anni il componente di maggior spicco della band, che era favorevole a continuare il discorso musicale intrapreso con Power, e Steve Walsh, pi\u00f9 attratto dall'idea di tornare alle sonorit\u00e0 progressive tipiche dei primi anni, che gli consentirebbe di nuovo un uso abituale delle tastiere; ci\u00f2 spinger\u00e0 Morse ad abbandonare la band nel 1992.\nKansas V.\nNel 1990 vi fu l'ingesso nel gruppo del tastierista Greg Robert, proveniente dagli Smithfield Fair, band folk-rock. L'anno seguente il violinista David Ragsdale (che aveva presentato un nastro di una sua esecuzione a Ehart diversi anni prima), fu invitato a unirsi al gruppo, e il ritorno del violino permise ai Kansas di eseguire materiale precedente con degli arrangiamenti pi\u00f9 vicini agli originali. Livgren se ne and\u00f2 durante il tour estivo del 1991, per essere nuovamente sostituito da Steve Morse.\nDopo il tour, Morse lasci\u00f2 temporaneamente la band, e Ragsdale rilev\u00f2 le parti extra di chitarra, lasciando Williams come chitarrista principale; successivamente Morse rientr\u00f2 nella band come chitarrista dal vivo, ma lascer\u00e0 di nuovo il gruppo nel 1994, per sostituire Joe Satriani nei Deep Purple; dopo l'abbandono di Morse, nel 1992 il gruppo pubblic\u00f2 il secondo album dal vivo, Live at the Whiskey, registrato nella storico locale californiano Whisky a Go Go, stavolta mantenendo immutata la formazione.\nFreaks of Nature.\nQuesto periodo vide la pubblicazione di un album in studio, \"Freaks of Nature\", nel maggio del 1995, album vicino alle sonorit\u00e0 hard rock tipiche del decennio precedente. Questo nuovo lavoro ottenne il riscontro positivo della critica, e venne descritto prevalentemente come innovativo, sebbene siano ancora presenti i soliti intrecci virtuosistici fra chitarra, tastiera e violino tipici del gruppo.\nDall'album Sono stati pubblicati due singoli, ed \u00e8 anche il primo album della band a includere il violinista/chitarrista David Ragsdale. Le sessioni di registrazione vennero effettuate a Port of Spain. L'album venne prodotto da Jeff Glixman, ex membro della band ma comunque grande collaboratore, che ha prodotto i loro album Song for America, Masque, Leftoverture e Point of Know Return. \u00c8 stato anche il primo album in studio del gruppo dopo Vinyl Confessions nel 1982 ad avere il violino.\nIl ritorno alle origini.\nAll'inizio del 1997, Robert e Ragsdale lasciarono la band, mentre Steinhardt torn\u00f2. Nel maggio 1998 venne pubblicato \"Always Never the Same\", insieme alla London Symphony Orchestra. L'album era un mix di vecchio materiale del Kansas (con nuovi arrangiamenti di Baird), diverse nuove canzoni, oltre ad una cover di Eleanor Rigby. All'uscita del disco segu\u00ec un lungo tour, che ebbe molte tappe anche in Europa. Questo periodo vide il ritorno in formazione degli storici membri Kerry Livgren e Dave Hope, che ripresero anche il loro ruolo di compositori.\nSomewhere to Elsewhere.\nSomewhere to Elsewhere, un nuovo album in studio pubblicato nel luglio 2000, includeva tutti i membri originali del Kansas, pi\u00f9 Greer; tutte le canzoni presenti vennero scritte da Kerry Livgren.Questo album contiene alcune cover del lavoro precedente della band, ri-registrate con la London Symphony Orchestra. il nuovo album include brani quali \"In Your Eyes\", \"The Sky Is Falling\", \"Need to Know\" e lo strumentale \"Preamble\".\nDurante la fine degli anni '90 e l'inizio degli anni 2000, Livgren partecipava occasionalmente a spettacoli del Kansas e veniva sul palco per suonare una o pi\u00f9 canzoni con la band, prima di abbandonare ufficialmente il gruppo nel 2000. Suon\u00f2 per\u00f2 nuovamente con la band, il 9 marzo 2002, a Lake Tahoe, sostituendo Rich Williams, e un altro album dal vivo, intitolato Device, Voice, Drum, che \u00e8 stato registrato nell'attuale sede della band, Atlanta, pubblicata nell'ottobre del 2002. Proprio in questo periodo la band decide di dedicarsi alla scrittura di colonne sonore di alcuni film, i quali per\u00f2 non otterranno un riscontro di pubblico.\nNuove modifiche della formazione.\nAppena concluso il tour promozionale, Livgren e Hope abbandonano nuovamente la band, nonostante i tentativi degli altri membri di convincerli a rimanere; si opta cos\u00ec per l'aiuto del sessionman Russ Irwin, nella duplice veste di chitarrista e tastierista, ma anche questa esperienza sar\u00e0 breve, a causa del fatto che il nuovo entrato era intento ad intraprendere la carriera solista. Per tentare di uscire da questo nuovo periodo di crisi e instabilit\u00e0, la band far\u00e0 pubblicare il cofanetto The Ultimate Kansas, contenente esclusivamente materiale inciso fino al 1983. Nello stesso anno venne anche pubblicato il live Device, Voice, Drums, tratto da materiale di archivio di vari concerti. A partire dal 2004 il gruppo avvier\u00e0 per la prima volta nella sua storia un consistente tour europeo, continente da sempre scarsamente frequentato dalla band.\nI lunghi tour e la ripresa (2006-2014).\nIn occasione del trentacinquesimo anniversario ufficiale del 2009 hanno pubblicato il DVD e CD There's Know Place Like Home, che ripropone i vecchi successi sotto una nuova veste, registrato live con la Washburn University Symphony Orchestra.\nI primi anni 2000 vedono anche una parziale reunion del gruppo, con il ritorno di Steinhardt e di Livgren, e, occasionalmente, di Steve Morse, che suoner\u00e0 con il gruppo in vari tour negli anni successivi. Il tour del 2006, inizialmente ritardato di alcune settimane a causa del secondo abbandono di Steinhardt a marzo, e del successivo ritorno di Ragsdale, fu un grande successo di pubblico, che rilanci\u00f2 momentaneamente la band dopo alcuni anni di crisi. Nel 2008 il sito web dei Kansas annunci\u00f2 che quattro dei cinque membri (Ehart, Ragsdale, Williams e Greer) avevano formato un gruppo spin-off chiamato Native Window, e hanno pubblicato il loro album di debutto omonimo nel giugno 2009.\nNel febbraio del 2009, dopo un breve periodo di pausa, registrarono un concerto a Topeka con un'intera orchestra sinfonica, sotto la direzione di Larry Baird. Morse e Livgren apparvero come ospiti speciali in diverse canzoni. Nel luglio 2010 i Kansas ha completato un tour di 30 giorni chiamato \"United We Rock\", con band come Styx e Foreigner. I Kansas iniziarono un tour nel settembre 2010. In questo tour si sono esibiti con le orchestre sinfoniche di vari college statunitensi nel tentativo di raccogliere fondi per i programmi musicali delle singole scuole; Il successo di questo tour ha portato la band a farne un altro l'anno successivo, e a far acquisire alla band una notevole notoriet\u00e0 presso un pubblico pi\u00f9 giovane.\nIl 13 settembre 2012 vi fu un nuovo tour con una performance al Best Buy Theatre di New York. L'apertura per loro \u00e8 stata la band King's X. Questo tour comprendeva molti successi degli album Leftoverture e Point of Know Return, oltre a materiale da una serie di altri loro album.\nLa terza era.\nAlbum dal vivo e cambi di formazione (2014-oggi).\nNel 2014 il cantante Steve Walsh usc\u00ec dal gruppo, dando cos\u00ec inizio alla cosiddetta \"terza era\", (la prima era fu dal 1973 al 1981, la seconda dal 1982 al 2014); e nel 2016 il gruppo ha pubblicato il nuovo album di inediti \"The Prelude Implicit\", che richiama le classiche sonorit\u00e0 hard-rock tipiche degli anni 1970, con una nuova lineup portata a sette elementi, tra i quali ne rimangono solo due originari, Phil Ehart e Rich Williams. Nel 2015 venne pubblicato un documentario sulla storia della band, intitolato Miracles Out of Nowhere. Nel 2018 la nuova formazione comprende il talentuoso chitarrista Zak Rizvi, e i nuovi tastieristi Ronnie Platt e Tom Brislin (gi\u00e0 negli Yes; con questa formazione nel 2020 pubblicano un nuovo album in studio, intitolato The Absence of Presence.\nPer promuovere l'album era previsto un tour europeo dell'autunno 2020, ma a seguito della pandemia di COVID-19, il tour \u00e8 stato posticipato al 2022.\nNell'aprile del 2021 Zak Rizvi lascia la band.\nInfluenze.\nMentre il classic rock rimaneva un genere musicale molto diffuso, lo stile progressive dei Kansas si \u00e8 in qualche modo diffuso ad altri artisti musicali.\n\"Carry On Wayward Son\" \u00e8 stata riproposta come cover da Dream Theater, Foo Fighters, Yngwie J. Malmsteen, The Oak Ridge Boys, Anthrax e Rachel.\nNella cultura di massa.\nNel corso dei decenni molti brani della band sono stati inclusi in prodotti televisivi e cinematografici, gi\u00e0 a partire dagli anni settanta.\nVideogiochi.\nI videogiochi con i brani del gruppo sono: GTA V, Guitar Hero II, Karaoke Revolution Party, Guitar Hero V, Rock Band Unplugged, Grand Theft Auto V, EA Sports\nFilm.\nVarie volte, a partire dal 1977, le canzoni dei Kansas sono apparse nei Film, tra i quali: Gli Eroi, Promesse al buio, Un tipo imprevedibile, , Broncos Gentiluomo, Lei \u00e8 troppo per me, Il signore dello zoo, Final Destination V, Le regine del crimine, , The Suicide Squad - Missione suicida, Alvin Rock'n'Roll, Old School.\nSerie televisive.\nA partire dagli anni novanta, in molte serie televisive sono presenti i brani del gruppo; ci\u00f2 contribu\u00ec a dare loro ulteriore popolarit\u00e0; esse sono: Freaks and Geeks, King of the Hill, Desperate Housewives, My Name is Earl, Rubicon, Supernatural, The Office, South Park.\nPremi e riconoscimenti.\nNel corso della carriera la band ha ottenuto negli Stati Uniti nove dischi d'oro, tre album multiplatino (Leftoverture 6x, Point of Know Return 4x, The Best of Kansas 4x), e i dischi di platino (\"Monolith\"), e (\"Two for the Show\"); per quanto riguarda i singoli, il brano Dust in the Wind fu tre volte disco di platino; , mentre nel 1995 sono stati introdotti nella Rock Walk Hall of Fame del Kansas.\nStile musicale.\nCitati come punto di riferimento da svariate band arena rock degli anni '80 , hanno a loro volta subito influenze di molti altri generi musicali, tra cui il Southern rock e il rock sinfonico, gi\u00e0 dai primi anni di attivit\u00e0 seppero mescolare il rock progressivo con generi come il blues rock e l'hard rock, e vennero definiti come AOR, espressione che utilizzata successivamente per molte altre band.\nLo stile musicale dei Kansas pu\u00f2 essere in parte accostato ad alcune band della scena rock progressivo presenti in Gran Bretagna in quegli anni (anche a causa della presenza dell'organo e dei sintetizzatori), unito ad alcune caratteristiche tipiche del primo hard rock (doppia chitarra); l'uso costante del violino, caratteristica della prima parte della discografia, rende il sound del gruppo unico ed inconfondibile, gi\u00e0 dall'album \"Masque\" si intravede un cambio di stile, con lunghe suite e virtuosismi dei singoli elementi sulla scia di band rock progressivo come Yes, Jethro Tull, King Crimson e Emerson, Lake &amp; Palmer; oltre a questi gruppi la band viene anche spesso avvicinata a gruppi progressive del centro e nord America, quali Ambrosia, Shooting Star, Cast, Saga, Max Webster.\nLa band statunitense sin dalle sue origini ha avuto forti influenze sugli artisti successivi alla loro epoca, incidendo su gruppi musicali come Journey, Foreigner, Toto e Huey Lewis and the News.\nNei primi anni di attivit\u00e0, soprattutto grazie all'album Song for America, il gruppo nasce sostanzialmente come band hard rock, riprendendo il sound caratteristico di band come Blue Cheer e ZZ Top. A partire dagli anni 1980, con gli album Power e In the Spirit of Things, la band si sposta verso un suono definito pop metal, dovuto anche ai numerosi cambiamenti di formazione. A partire dagli anni '90 la band assume sonorit\u00e0 prima neoprogressive e successivamente progressive metal, con Freaks of Nature, in conformit\u00e0 con lo stile di quegli anni, iniziando cos\u00ec una nuova fase della propria carriera, anche grazie ai vari cambi di formazione e ai ritorni dei membri precedenti; all'inizio degli anni 2000, con l'album Somewhere to Elsewhere, vi \u00e8 un nuovo cambio di sonorit\u00e0, maggiormente orientato al pop rock.\nLa Rock and Roll Hall of Fame e il mancato riconoscimento.\nI Kansas fanno parte di quei conosciuti gruppi rock, affermatisi tra la seconda met\u00e0 degli anni settanta e gli anni ottanta, che, nonostante i successi riscossi da pubblico e critica, non hanno mai ottenuto il massimo riconoscimento nell'ambito, l'inserimento nella Rock and Roll Hall of Fame, insieme ad altre band come Scorpions, Triumph, Iron Maiden, Judas Priest, Poison e Europe.\nAttivit\u00e0 live.\nSin dagli esordi i Kansas hanno dedicato all'attivit\u00e0 concertistica un notevole spazio, perlopi\u00f9 in Canada e negli Stati Uniti (ma anche in Italia, Francia, Germania, Giappone, Messico, Cile e altre nazioni). Complessivamente il gruppo ha eseguito, sino al 2010, oltre 1800 live. gli show con il pubblico pi\u00f9 numeroso di sempre per i Kansas furono probabilmente quelli eseguiti in Cile e in Argentina nei primi anni 2000. Nella prima parte della loro carriera, fino al 1979, i Kansas hanno eseguito molti concerti come gruppo spalla, per gruppi come Mott the Hoople, Blue \u00d6yster Cult, Queen, Bad Company, oltre a eseguire dei \"mini tour\" di promozione. Solo occasionali sono state le partecipazioni del gruppo a festival musicali, tra cui vengono ricordati il Festival Vinha de Mar e il Canada Jam.\nI tour della band, documentati ufficialmente fino al 2015 sono:"}
{"id": "386795", "revid": "9", "url": "https://it.wikipedia.org/wiki?curid=386795", "title": "Fenobarbitone", "text": ""}
{"id": "386797", "revid": "56072", "url": "https://it.wikipedia.org/wiki?curid=386797", "title": "PBeM", "text": ""}
{"id": "386798", "revid": "56072", "url": "https://it.wikipedia.org/wiki?curid=386798", "title": "Play by e-Mail", "text": ""}
{"id": "386800", "revid": "125312762", "url": "https://it.wikipedia.org/wiki?curid=386800", "title": "Emblemi della Francia", "text": "Attualmente, la Francia ha ufficialmente un solo simbolo: il vessillo tricolore \"bleu, blanc et rouge\", ma nel corso della sua storia il paese ne ha avuti molti altri.\nAntiche bandiere, stendardi e altri simboli del Regno di Francia.\nStemma della Francia.\nSimbolo della monarchia, il \"Giglio di Francia\" \u00e8 stato per lungo tempo l'emblema degli elenchi dei re di Francia.\nSecondo Angelo de Gubernatis, il giglio, simbolo della riproduzione, rappresenterebbe la successione dinastica e l'aumento della popolazione.\nIl blasone di gigli compone il cuore degli stemmi di Francia indossati dai re. Inizialmente senza numero definito (\"seminato di gigli\"), il numero dei gigli \u00e8 stato portato a tre da Carlo V. Sotto i Borbone, si \u00e8 presentato talora accollato al blasone di Navarra (\"Partito de Francia e di Navarra\"). Restaurato nel 1814 dopo il periodo napoleonico, ha definitivamente perso la sua qualit\u00e0 di emblema ufficiale nel 1830, sotto Luigi Filippo, che lo sostitu\u00ec con la carta costituzionale.\nLo stemma di Francia ha fatto parte anche delle armi dei re d'Inghilterra, dalla guerra dei cent'anni fino al 1801, data di creazione del Regno Unito. Peraltro, lo si trova ancora nelle armi del dominion del Canada. Infine compare, con una brisura (bordura di rosso: stemma di Anjou) nelle armi di Spagna.\nNel linguaggio araldico, lo stemma con i gigli rimane definito \u00abdi Francia\u00bb. La maggior parte delle altre repubbliche d'Europa si sono appropriate degli antichi stemmi reali, considerandoli come un segno di sovranit\u00e0 e di continuit\u00e0 nazionale. Il dipartimento francese invece non ha mai voluto adottare questo simbolo.\nBandiere Regno di Francia.\nAnticamente la Francia aveva adottato una serie di stemmi e bandiere (piuttosto stendardi) diversi.\nRipercorrendo le varie tappe ribadiamo quello scritto sopra ma adesso vediamolo pi\u00f9 nel dettaglio.\nIl regno di Francia \u00e8 quell'entit\u00e0 territoriale (ovviamente non statale) sviluppatasi intorno al V-VI secolo d.C., deve la sua fondazione ai re Merovingi, Uno tra questi fu il re Clodoveo, secondo la leggenda; dopo essersi convertito al cristianesimo adotto come stemma o simbolo reale dei gigli.\nL'origine dei gigli in araldica \u00e8 tuttora molto discussa, perch\u00e9 ne abbiamo prove certe a partire dal X secolo, con la dinastia Capetingia, che adotta il seminato di gigli su sfondo blu, come loro anche altri rami collaterali adottano questo stemma, seppur con delle variazioni.\nAdesso vediamo l'evoluzione dello stemma, e di conseguenza della bandiera nel dettaglio:\nFrancia Arcaica o Merovingia (IV-VIII secolo d.C.).\nSe prendiamo per vero tutto quello raccontato nella leggenda, il re Meroveo, (figura, oggi possiamo dirlo, realmente vissuta) sembra che abbia adottato come stemma per i franchi salii tre rane, talvolta inserite su uno sfondo blu, il colore delle rane poteca variare dall'oro al rosso, e la bandiera dal blu all'argento (in araldica il bianco si definisce argento).\nFrancia Carolingia IX-X secolo.\nSotto la dinastia Carolingia le cose appaiono pi\u00f9 confuse, perch\u00e9 se da un lato compare la croce simbolo dell'impero carolingio, in altre miniature appare uno stemma tagliato da un lato: seminato di gigli d'oro in sfondo blu, dall'altro lato: aquila germanica nera su sfondo oro.\nIl giglio sembra che faccia la sua prima apparizione proprio in questo momento, anche se non ha la forma del classico fleur-de lyse medievale.\nper quanto riguarda gli stendardi; almeno dalle ricostruzioni storiche essi sono spesso rossi con tre piccoli gigli dorati.\nFrancia Capetingia (987-1336).\nLa Francia sotto i capetingi si arricch\u00ec notevolmente, dal punto di vista architettonico fu ideato lo stile gotico, comparso gi\u00e0 nell X-XI secolo.\nGrande e ricca metropoli, Parigi diventava la capitale europea per eccellenza.\nLo stemma classico della Francia capetingio \u00e8 il seminato di gigli in sfondo azzurro. I gigli rappresentano la discendenza reale, e la speranza di ricchezza e prosperit\u00e0 per tutto il regno, il blu rappresenta la regalit\u00e0 e la pace, obbiettivo fondamentale per la crescita di un regno.\nFrancia dei Valois (1337-1589).\nNel 1337 il ramo Capetingio si estingue, Il regno viene affidato ai Valois; ramo collaterale dell'estinta dinastia. L'estinzione della dinastia Capetingia causa la guerra dei 100 anni, scatenata dal re Inglese, che \u00e8 anche lui pretendente al trono di Francia, perch\u00e9 imparentato coi capetingi. Nel 1453 la guerra si conclude con la vittoria dei francesi, guidati da Carlo VII di Valois, aiutato fino al 1431 da Giovanna d'Arco. Lo stemme e la bandiera francese dal 1337 appare semplificato, il seminato \u00e8 stato sostituito per tre gligli d'oro pi\u00f9 grandi, lo sfondo azzurro \u00e8 adesso pi\u00f9 chiaro.\nSia lo stemma che la bandiera nel periodo che va dalla guerra dei cento anni alla fine delle guerre di religione rappresentano la medesima cosa.\nFrancia dei Borbone (1592 -1792).\nInnumerevoli sono le modifiche in questo periodo, la forma dei gigli cambia appaiono pi\u00f9 corti e si riempiono di fronzoli, non son pi\u00f9 alti e stilizzari come nel medioevo e nella prima et\u00e0 moderna. Sotto Enrico IV lo stemma ha due scudi uno tre gigli d'oro su sfondo blu, l'altro (di Navarra) catenato d'oro su sfondo rosso, sono uniti e appaiono su una baiera bianca, talvolta seminata di gligli.\nSotto Luigi XIII stemma e bandiera perdono lo scudo di Navarra\nSotto Luigi XIV e XV la bandiera subisce alcune modifiche, e nasce la bandiera mercantile (seminato di gigli su sfondo rosso).\nCon Luigi XVI la Bandiera \u00e8 seminata di gigli su sfondo argento (bianca) e con stemma blu con tre gigli al centro.\nDopo la rivoluzione Francese, con la Restaurazione monarchica viene adottata una bandiera tutta bianca, priva di gigli.\nL'orifiamma di Saint-Denis.\nNel Medioevo l'orifiamma dell'abbazia di Saint-Denis era lo stendardo francese in tempo di guerra. Dietro questo stendardo si batterono le truppe comunali durante la Battaglia di Bouvinmninohoues. Conservato nella Basilica di Saint-Denis, veniva prelevato solo in casi di grave minaccia per il Regno.\n\"L'orifiamma, sottolinea il barone Pinoteau, eminente araldista, era un gonfalone rosso decorato con fiocchi di colore verde o rosso cos\u00ec da ricordare il sangue versato dai martiri\"\n\"L'orifiamma dell'abbazia di Saint- Denis[...]sarebbe stato chiamato cos\u00ec poich\u00e9 formato da uno stendardo rosso disseminato di fiammelle dorate\"\n\"Lo stendardo reale (da non confondere con l'orifiamma) serve durante la battaglia a dare indicazioni all'esercito in merito alla posizione del sovrano, i suoi successi o le sue sconfitte. Questo stendardo reale, chiamato anche \" Vexillum\" era \"d'azur sem\u00e9 de fleur de lys d'or\" (d'azzurro seminato di gigli d'oro)\"\nEmblemi e bandiere dell'Ancien R\u00e9gime.\nDurante gli anni dell'Ancien R\u00e9gime non esisteva ancora un'unica bandiera nazionale. Difatti le bandiere delle navi mercantili erano bianche e blu, a croce o a bande orizzontali alternate.\nAl contrario, le bandiere del Re erano bianche, a volte con gigli dorati e riportavano le armi e i simboli della casa reale.\nLe navi del Re (soppresse nel 1748) sbandieravano lo stendardo rosso con i fiori di giglio e anch'esse portavano le armi della casa reale Borbonica.\nI reggimenti invece avevano delle bandiere a croce bianca con colori molto diversi, cosa che permetteva di distinguerli gli uni dagli altri. Oltre alla sua bandiera caratteristica, ogni reggimento aveva uno stendardo bianco con una croce anch'essa bianca; esso serviva a segnalare, durante le crociate, la posizione del posto di comando.\nLa bandiera bianca.\nEra totalmente una bandiera bianca (senza i fiori di giglio), e ondeggi\u00f2 per l'ultima volta su un palazzo ufficiale a Parigi il 31 luglio 1830 (sull'H\u00f4tel des Invalides) e a Algeri il 16 agosto dello stesso anno (ancora pi\u00f9 tardi nelle isole remote, dove la notizia del cambiamento di bandiera giunse pi\u00f9 tardi). Dopo la caduta del Secondo Impero, la bandiera bianca fu la condizione \"sine qua non\" di Enrico d'Artois (1820-1883) per salire sul trono nel 1873. Questa esigenza port\u00f2 all'instaurazione della Terza Repubblica. Oggi la bandiera bianca \u00e8 sempre l'emblema dei legittimisti, che rifiutano la bandiera tricolore, macchiata, secondo loro, dal sangue di Luigi XVI.\nIl vessillo tricolore.\nLa bandiera comunemente conosciuta come il tricolore; composta da tre colori tra cui 2 sono i colori della citt\u00e0 di Parigi, il rosso e il blu, e al centro quello della regalit\u00e0: il bianco.\nIn occasione della rivolta capeggiata da \u00c9tienne Marcel nel 1358 vi era stato un tentativo di imporre i colori della citt\u00e0 di Parigi anche alla famiglia reale di Francia, pi\u00f9 in particolare al Delfino Carlo (divenuto poi nel 1365 Carlo V di Valois detto \"il Saggio\" da non confondersi Con Carlo V d'Asburgo imperatore del Sacro Romano Impero nato a Gand nel 1500)\nFu nei giorni della Rivoluzione francese, tra domenica 12 e venerd\u00ec 17 luglio 1789 che i tre colori furono adottati come i colori della libert\u00e0 e il popolo se ne appropri\u00f2 con entusiasmo. Prima di quel momento il tricolore apparteneva esclusivamente al Re e compariva nell'uniforme delle sue guardie scelte, ma gi\u00e0 in occasione della \"Festa della Federazione\" (14 luglio 1790) fu rappresentato in svariati modi su stendardi e coccarde, e, in particolare fu associato alla divisa della \"Garde Parisienne\", chiamata \"Guardia Nazionale\".\nIl primo emblema nazionale tricolore fu istituito per un decreto della Assemblea Nazionale Costituente il giorno 24 ottobre 1790. Non si trattava di una vera e propria bandiera nazionale, ma era destinata alle marina civile e militare. Era bianco, colore ormai identificato come simbolo della Francia repubblicana e non pi\u00f9 della monarchia e recava in alto, vicino all'asta il tricolore incorniciato da una striscia rossa all'esterno e blu vicino all'asta.\nInvece il disegno della bandiera di Francia come la conosciamo noi fu adottato il 15 febbraio 1794 (secondo il calendario rivoluzionario: 29 \"Piovoso\" del II anno della Rivoluzione) dalla Convenzione nazionale. Fu il pittore Jacques-Louis David che concep\u00ec l'idea di disporre il blu presso l'asta e il rosso, colore pi\u00f9 vivo, sulla parte esterna del vessillo.\nFu nel 1812 che Napoleone decise di adottare la soluzione di David come bandiera nazionale \"in terra e in mare\"; poco a poco essa si impose come simbolo della nazione intera tranne negli anni della Restaurazione(1815-1830) in cui fu riportata in auge la bandiera bianca.\nSimboli della Repubblica francese.\nUn simbolo della Repubblica francese \u00e8 un emblema della nazione francese che si inscrive nella tradizione repubblicana.\nGli emblemi nazionali della Quinta Repubblica francese sono:\nAltri simboli sono:\n\"Le drapeau\" tricolore.\n\"Le drapeau\" (la bandiera) \u00e8 di colore rosso, bianco e blu. \u00c8 per i francesi un simbolo molto importante.\nLe coq.\nLa scelta del gallo come simbolo francese risale all'Antichit\u00e0 e trae origine dall'assonanza tra \"gallus\" (gallo in latino) e \"Gallus\" (abitante della Gallia). Bench\u00e9 sia spesso utilizzato come simbolo del paese, specialmente delle federazioni sportive, non \u00e8 mai figurato tra i simboli ufficiali.\nTuttavia, compare - con una sfera sotto le zampe - sul primo e sul secondo controsigillo di Luigi Filippo, alla punta delle bandiere che sono incrociate in decusse dietro le armi (lo stemma) di Orleans (1\u00ba controsigillo) o dietro il libro aperto che rappresenta la carta costituzionale (2\u00ba controsigillo), come sulla punta delle bandiere e degli stendardi della marina, sotto la Monarchia di Luglio. Nella stessa epoca, i sigilli usati per i trattati internazionali mostrano un gallo, la parola \"France\" circondata di raggi, la carta del 1830, una corona chiusa, la Legion d'onore, una corona d'alloro e di quercia, e delle bandiere, delle quali quattro su sei sono sormontate dal gallo.Lo si ritrova anche nell'iconografia del Gran sigillo di Francia e ha rappresentato un'alternativa alla Marianna su francobolli di uso corrente.\nAltri.\nL'Esagono.\nIspirato dalla forma geografica del paese, che viene soprannominata Hexagone, questo emblema \u00e8 riprodotto fra l'altro sulle monete e su alcuni documenti.\nIl logo.\nLa Repubblica francese si \u00e8 dotata nel settembre 1999 (sotto il governo di Lionel Jospin) di un logo che richiama la bandiera nazionale sotto forma di rettangolo allungato, la cui parte bianca prende la forma del profilo di Marianne che guarda verso destra. Sotto il simbolo si trovano le scritte \"Libert\u00e9 \u00c9galit\u00e9 Fraternit\u00e9\" e \"R\u00e9publique Fran\u00e7aise\" (le due maiuscole richiamano le iniziali RF).\nSimboli popolari della cultura francese.\nI simboli all'estero.\nLuluou"}
{"id": "386802", "revid": "2056219", "url": "https://it.wikipedia.org/wiki?curid=386802", "title": "Stemma della Francia", "text": "Lo stemma della Francia non \u00e8 un emblema ufficiale (come testimoniato dai lavori di Maurice Agulhon, professore al Coll\u00e8ge de France).\nCaratteristiche.\nL'emblema qui rappresentato \u00e8 una composizione artistica che riunisce vari simboli derivanti dalla tradizione greco-latina. Si tratta di uno scudo tutto in larghezza con le terminazioni laterali rilevate e terminate da teste di leone, caricato delle lettere RF (iniziali di R\u00e9publique Fran\u00e7aise), posato su un fascio repubblicano in palo la cui ascia \u00e8 rivolta a destra (sinistra araldica) e su due rami passati in decusse, di olivo (simbolo di pace) e quercia (simbolo di forza e perennit\u00e0).\nQuesto emblema, pur non ufficiale, compare su documenti ufficiali, uniformi di polizia e su molti edifici pubblici, sia statali che municipali, e perfino sui passaporti.\nTale composizione artistica era, in origine, opera dello scultore Jules-Cl\u00e9ment Chaplain e fu utilizzata solo ufficiosamente sotto la terza repubblica dal ministro degli esteri, il 29 luglio 1912.\nEssa fu poi ripresa dall'artista Robert Louis nel 1953, su richiesta di una commissione interministeriale che si riun\u00ec il 3 giugno col fine di rispondere alla richiesta del segretariato dell'ONU che desiderava ornare la sala dell'assemblea generale con gli stemmi degli stati membri. Alla difficolt\u00e0 di ottenere una soluzione soddisfacente, la commissione espresse il desiderio che il governo si pronunciasse sull'adozione di armi ufficiali della Quarta Repubblica francese, e stabil\u00ec che la repubblica francese sarebbe stata rappresentata, nell'attesa di una decisione definitiva, da \"una composizione grafica che ricordasse quella adottata dalla III repubblica per la posta diplomatica e consolare all'estero\".\nDal 4 settembre 1870 la Francia non ha pi\u00f9 uno stemma e nessun atto ufficiale ha mai sanzionato i tentativi di diversi servizi che hanno provato a far rivivere un'araldica repubblicana.\nLogo.\nLa Francia, pur non avendo uno stemma, ha un Logo nazionale ed ufficiale, utilizzato principalmente dal presidente della repubblica e dal suo governo e dalle prefetture.\nIl logo rappresenta il profilo della Marianne bianco su sfondo met\u00e0 blu (parte sinistra) e met\u00e0 rosso (parte destra), in modo da formare la Bandiera francese.\nSotto questa immagine sono presenti due frasi, una sopra l'altra separate da una linea continua: La prima frase (quella in alto) recita \"Libert\u00e9, \u00c9galit\u00e9, Fraternit\u00e9\", il motto della Francia, mentre la seconda, in basso recita \"R\u00e9publique fran\u00e7aise\", il nome ufficiale dello stato francese."}
{"id": "386805", "revid": "7", "url": "https://it.wikipedia.org/wiki?curid=386805", "title": "Acer in fundo", "text": ""}
{"id": "386806", "revid": "599013", "url": "https://it.wikipedia.org/wiki?curid=386806", "title": "Elisa Togut", "text": "Giocava nel ruolo di Opposto.\nCarriera.\nElisa Togut inizia la carriera pallavolistica nel 1994, giocando nel Volley Modena, nella squadra giovanile, che disputa il campionato di serie B2; nella stagione successiva passa in prima squadra in serie A1, vincendo, seppur da riserva, una Coppa delle Coppe. Nel 1996 torna nuovamente in serie B1 con la Pallavolo Vignola per poi far ritorno in serie A1 la stagione seguente, sempre con Modena.\nNel 1998 entra a far parte per un'annata del Club Italia ed ottiene le prime convocazioni nella nazionale italiana, partecipando al campionato europeo 1999, dove vince la medaglia di bronzo.\nNella stagione 1999-00 torna a giocare in una squadra di club, la Futura Volley Busto Arsizio, per poi passare al Vicenza Volley, dove resta per due stagioni: \u00e8 questo un periodo che riserva molte soddisfazioni personali alla giocatrice. Vince infatti con la squadra di club una supercoppa italiana e una Coppa CEV, mentre con la nazionale si aggiudica un argento al campionato europeo 2001, dopo una finale combattutissima, persa solo al quinto set contro la Russia e soprattutto la medaglia d'oro al campionato mondiale 2002, dove viene eletta anche miglior giocatrice della manifestazione.\nNella stagione 2002-03 passa al Pieralisi Jesi, dove rester\u00e0 per sei stagioni: nella sua lunga permanenza nella squadra marchigiana non vince alcun trofeo, mentre con la nazionale vince nuovamente un argento al campionato europeo 2005 e due medaglie, una d'argento e una di bronzo, al World Grand Prix; dopo il quarto posto al campionato mondiale 2006 decide di ritirarsi dalla nazionale.\nNella stagione 2008-09 viene ingaggiata dalla Pallavolo Sirio Perugia, conquistando il terzo posto in Champions League. Ad inizio della stagione 2009-10 annuncia il suo temporaneo ritiro dalla pallavolo per portare a termine la gravidanza. Dalla stagione 2010-11 riprende a giocare dalla serie cadetta nella squadra del Crema Volley, dove resta per due stagioni, ottenendo una promozione in massima divisione.\nNella stagione 2012-13 viene ingaggiata dal Cuatto Volley Giaveno, mentre in quella successiva passa alla Pallavolo Pinerolo, in Serie B1."}
{"id": "386807", "revid": "2076670", "url": "https://it.wikipedia.org/wiki?curid=386807", "title": "Debconf (software)", "text": "debconf \u00e8 un programma che effettua compiti di configurazione su tutto il sistema, su sistemi Unix-like, sviluppato per la distribuzione Linux Debian e integrato con il sistema di gestione dei pacchetti Debian, dpkg.\nQuando un pacchetto vengono installati, debconf pone delle domande all'utente per determinare la configurazione da associare al pacchetto.\nA seconda dell'ambiente in cui viene eseguito, debconf sceglie l'interfaccia utente pi\u00f9 adeguata: testuale oppure grafica con le librerie pi\u00f9 diffuse in KDE o GNOME.\nLo stesso questionario \u00e8 disponibile anche dopo l'installazione, chiedendo la riconfigurazione del pacchetto tramite il comando codice_1, o usando altri strumenti, come per esempio Synaptic.\nSebbene la prima scrittura di debconf utilizz\u00f2 il Perl, durante lo sviluppo dello Debian-Installer, il programma di installazione di Debian introdotto dalla versione Sarge di Debian, il programma \u00e8 stato riscritto in linguaggio C.\nQuest'implementazione, battezzata \"cdebconf\", \u00e8 usata solo nel programma installatore ma mira rimpiazzare la precedente."}
{"id": "386808", "revid": "916580", "url": "https://it.wikipedia.org/wiki?curid=386808", "title": "Raggiera", "text": "Una raggiera in esogeologia \u00e8 l'insieme di formazioni radiali composte da detriti di piccole dimensioni espulsi durante la formazione di un cratere da impatto. Le raggiere si trovano prevalentemente su quei corpi celesti che sono privi di atmosfera. Se i detriti hanno una riflettivit\u00e0 (o albedo) differente da quella del terreno su cui si deposita, la raggiera risulta ben visibile, estendendosi spesso per distanze pari a molte volte il diametro del cratere centrale. Le raggiere sono spesso accompagnate da piccoli crateri secondari, prodotti dall'impatto dei detriti di minori dimensioni.\nLe raggiere hanno tipicamente un'albedo superiore a quella del terreno circostante, apparendo cos\u00ec luminose sullo sfondo del terreno pi\u00f9 scuro. Pi\u00f9 raramente l'impatto pu\u00f2 incidere una superficie di materiale molto scuro, come la lava basaltica dei mari lunari, producendo una raggiera \"negativa\". \nLa presenza e lo stato delle raggiere possono dare indicazioni sull'et\u00e0 del cratere da impatto, in quanto queste formazioni vengono erose e poi cancellate da vari processi. Il bombardamento da parte di raggi cosmici e di micrometeoriti producono una progressiva riduzione della differenza di albedo tra i detriti e il terreno sottostante. In particolare i micrometeoriti producono una vetrificazione della regolite che ne diminuisce la riflettivit\u00e0. Talvolta le raggiere possono essere coperte da colate di lava o da altri crateri.\nRaggiere sulla luna.\nL'effettiva natura delle raggiere lunari \u00e8 stata a lungo oggetto di discussione. Le prime ipotesi suggerivano fossero depositi salini lasciati dall'evaporazione di acqua. Successivamente si ipotizz\u00f2 fossero depositi di ceneri vulcaniche o di polveri. Quando l'ipotesi dell'origine meteorica dei crateri ottenne un generale consenso, Eugene Shoemaker sugger\u00ec, negli anni '60 la loro natura di depositi di frammenti scagliati dall'impatto che aveva generato il cratere centrale.\nStudi recenti suggeriscono che la differenza di riflettivit\u00e0 delle raggiere non siano sempre indicatori accurati dell'et\u00e0 dell'impatto. Infatti l'albedo dipende anche dal contenuto di ossido di ferro (FeO) dei detriti. Un contenuto basso di FeO produce materiale pi\u00f9 chiaro, che mantiene un aspetto cospicuo pi\u00f9 a lungo, rendendo necessario tener conto anche della composizione chimica locale nel calcolo dell'et\u00e0 geologica della raggiera.\nI crateri lunari con raggiere pi\u00f9 evidenti sono Aristarco, Copernicus, Proclus e Thyco. Raggiere simili sono state individuate anche su Mercurio e su alcuni satelliti dei pianeti esterni."}
{"id": "386815", "revid": "2108263", "url": "https://it.wikipedia.org/wiki?curid=386815", "title": "Alfredo d'Aquitania", "text": "Origine.\nEra figlio del conte di Raz\u00e8s Alfredo I di Carcassonne (?-905) e di Adelinda o Adelaide, figlia del duca di Settimania, conte di Autun, conte di Rodez, conte d'Alvernia e conte di Tolosa, Bernardo Piede di Velluto.Alfredo era quindi fratello di Guglielmo il Giovane e nipote di Guglielmo il Pio od il Vecchio, come risulta da un documento del cartolario dell'abbazia di Cluny, datato, 2 ottobre 927.\nBiografia.\nAlla morte del fratello, Guglielmo il Giovane nel 926, gli succedette nei titoli di duca d'Aquitania e conte d'Alvernia.\nAnche sotto il suo governo, il ducato dovette subire delle incursioni e razzie sia da parte dei Vichinghi della Loira che di quelli del bacino della Senna.\nAlfredo fu anche abate laico dell'abbazia di \"Saint-Julien de Brioude\", come risulta da un documento dell'abbazia stessa, datato 11 ottobre 927, per una donazione allo stesso monastero, intercedendo per le anime dei genitori, dello zio e del fratello, Guglielmo ed anche per il fratello minore (ancora vivo), Bernardo.\nMor\u00ec poco dopo, senza discendenti; prima di morire, per il ducato d'Aquitania, come riportato da Richard, A. nell\"'Histoire des Comtes de Poitou\" (ed. 1903), scelse come erede Ebalus il Bastardo, per cui, alla sua morte e l'Aquitania torn\u00f2 al suo legittimo duca, Ebalus, discendente del casato di Poitiers.Mentre l'Alvernia and\u00f2 al fratello di Alfredo, Bernardo III.\nDiscendenza.\nDi Guglielmo non si hanno notizie di un'eventuale moglie e non si conosce alcuna discendenza."}
{"id": "386819", "revid": "1555267", "url": "https://it.wikipedia.org/wiki?curid=386819", "title": "Album-oriented rock", "text": "L'AOR (acronimo di album-oriented radio, album-oriented rock, adult-oriented rock, o semplicemente album rock) \u00e8, nella terminologia giornalistica specializzata anglosassone, un formato radiofonico nato negli anni sessanta negli Stati Uniti.\nL'espressione non si riferisce a un vero e proprio genere o stile musicale, ma a un \"format\" di programmi radiofonici e a una categoria di stazioni radio dedicate alla trasmissione di brani musicali, tipicamente rock, di lunghezza superiore rispetto a quelli contenuti nei normali e all'epoca commercialmente pi\u00f9 diffusi 45 giri; brani quindi di norma pi\u00f9 lunghi, presenti negli album a 33 giri. Il fenomeno divenne importante alla fine degli anni sessanta e nel decennio successivo negli Stati Uniti con l'affermarsi delle stazioni radio che operavano in FM rispetto alle radio in AM classicamente dedicate ai successi commerciali \"da classifica\" e con l'affermarsi sul mercato del formato degli album discografici rispetto a quello dei pi\u00f9 piccoli singoli.\nIl termine AOR viene talvolta considerato un sinonimo di arena rock, sebbene essi rappresentino due concetti solo parzialmente sovrapponibili.\nStoria.\nLe prime radio definibili come \"album oriented radio\" (\"radio indirizzate agli album\") sorsero nelle maggiori citt\u00e0 degli Stati Uniti nel 1971 e avevano prevalentemente un repertorio incentrato sui lavori di artisti come Bob Dylan e i Beatles che tra i primi, nella seconda met\u00e0 degli anni sessanta, avevano volutamente iniziato a realizzare album discografici intesi come opere compiute e non solo come mere raccolte di canzoni singole o di successi. Le nuove radio, tra cui quelle del colosso delle comunicazioni ABC, iniziarono anche a mettere in scaletta la musica dei gruppi britannici pi\u00f9 in voga (quelli della cosiddetta \"British invasion\"), del folk rock dei Byrds e dei CSN&amp;Y, del rock psichedelico e poi del progressive rock, del primo hard rock inglese e del southern rock americano. Tra le figure pi\u00f9 importanti viene ricordato Lee Abrams che, diciottenne, fu assunto dalla radio WRIF di Detroit nel 1971 per sviluppare la programmazione e il \"format\" AOR. Nei primi anni le radio AOR ebbero un ruolo importante per l'affermazione nel mercato \"mainstream\" di quei generi che fino a prima erano confinati nei circuiti \"underground\". Negli anni seguenti il formato AOR mantenne la sua popolarit\u00e0 riuscendo a fronteggiare l'ingresso nel mercato discografico e radiofonico della disco music e del punk nella seconda met\u00e0 degli anni settanta, con nuovi \"format\" e stazioni radio dedicate. Le radio AOR iniziarono a trasmettere anche il genere di soft rock che andava in voga all'epoca, con artisti come James Taylor, Carly Simon, Carole King, Dakota e altri. Dalla fine del decennio la musica trasmessa dalle radio AOR inizi\u00f2 a essere definita \"classic rock\" in antitesi a quella \"alternative\" con cui si identificavano i nuovi stili rock che iniziavano a imporsi (punk rock, new wave, ecc.).\nIn senso pi\u00f9 ampio, con l'affermarsi delle \"album oriented radio\" e la trasformazione del rock da genere giovanile di nicchia a fenomeno \"mainstream\", l'acronimo AOR inizi\u00f2 ad essere usato anche per l'espressione \"album oriented rock\" (abbreviato a volte in \"album rock\"), cio\u00e8 per identificare gli artisti inizialmente trasmessi dalle stesse radio, ma poi anche ai gruppi rock statunitensi e canadesi come Toto, Journey, Rush, Boston e altri, eredi dell'hard rock e del progressive dei primi anni settanta, e i gruppi e musicisti \"glam\". Ma con il passare degli anni l'acronimo \u00e8 stato utilizzato anche per l'espressione \"adult oriented rock\", formato musicale e mediatico, talvolta considerato un sinonimo di \"classic rock\" e indirizzato principalmente al pubblico ormai adulto che in giovent\u00f9 era cresciuto ascoltando gli artisti trasmessi dalle radio AOR.\nNel libro \"The Year in rock, 1981-82\", il critico musicale J.D. Considine defin\u00ec l'AOR come \"hard pop\": \"hard\" perch\u00e9 stilisticamente richiama le sonorit\u00e0 dell'hard rock e dell'heavy metal, \"pop\", perch\u00e9 la sua struttura formale \u00e8 indirizzata verso la melodia delle canzoni leggere su una ritmica tipicamente hard rock."}
{"id": "386827", "revid": "486946", "url": "https://it.wikipedia.org/wiki?curid=386827", "title": "Duca d'Aquitania", "text": ""}
{"id": "386828", "revid": "9", "url": "https://it.wikipedia.org/wiki?curid=386828", "title": "Alfredo di Aquitania", "text": ""}
{"id": "386829", "revid": "36426", "url": "https://it.wikipedia.org/wiki?curid=386829", "title": "Vyborg", "text": "Vyborg (\u0412\u044b\u0301\u0431\u043e\u0440\u0433 in russo, conosciuta anche come \"Viipuri\" in finlandese, \"Viborg\" in svedese, \"Wyborg\" in tedesco) \u00e8 una citt\u00e0 della Russia europea di 79.224 abitanti (stima del 2002), capoluogo del Vyborgskij rajon.\nGeografia fisica.\nVyborg \u00e8 ubicata nel territorio della Carelia russa dell'oblast' di Leningrado, a dal confine con la Finlandia e dal capoluogo San Pietroburgo. La citt\u00e0, all'estremit\u00e0 interna dell'omonima baia, ha sbocco marino sul golfo di Finlandia, che le permette di sostenere attivi scambi marittimi, nonostante le acque del golfo siano congelate da dicembre ad aprile.\nStoria.\nLe prime popolazioni ad insediarsi in quei territori furono alcune trib\u00f9 Careliani-Slavifinniche. Nel 1293 il condottiero svedese Torgils Knutsson vi fond\u00f2 l'omonima fortezza per proteggere la frontiera. Esattamente due secoli dopo, nel 1493, Vyborg venne ufficialmente riconosciuta come citt\u00e0, sotto il controllo svedese.\nAppartenne all'impero svedese fino al 1710 quando, durante la Grande guerra del Nord (1710-1720), Pietro il Grande l'invase e l'annesse al controllo russo, certificato nel trattato di Nystad del 1721. Nel 1744 fu istituito il governatorato di Vyborg di cui divenne capoluogo. Nel 1812 la citt\u00e0 pass\u00f2 al Granducato di Finlandia, parte dell'impero russo.\nDal 6 dicembre 1917, giorno in cui la Finlandia si dichiar\u00f2 indipendente dalla Russia, la citt\u00e0 prese il nome ufficiale di Viipuri e fu abitata esclusivamente da finlandesi. Fu quindi inglobata dall'Unione Sovietica solo nel 1940, al termine della Guerra d'inverno. La maggior parte degli abitanti venne trasferita in Finlandia, e la citt\u00e0 divenne in breve tempo a maggioranza russa.\nDescrizione.\nNonostante i pesanti danneggiamenti subiti nel corso della Guerra d'inverno (1939-1940), quando fu occupata dalle truppe russe, e della Seconda guerra mondiale, durante la quale fu invasa pi\u00f9 volte dagli eserciti di Germania e Finlandia, Vyborg \u00e8 riuscita a riprendersi e oggi \u00e8 una delle citt\u00e0 pi\u00f9 importanti dell'istmo careliano. Oltre alla sua attivit\u00e0 portuale, spiccano la sua importanza di snodo ferroviario con la Finlandia e la presenza di numerose industrie nel campo metalmeccanico, elettrotecnico, alimentare e cantieristico; nonch\u00e9 importante centro di produzione della carta. \u00c8 presente anche una centrale elettrica, che consente scambi di energia tra la rete elettrica russa e quella finlandese.\nInoltre, la citt\u00e0 vanta numerosi siti storici, tra cui il castello, la cattedrale della Dormizione, un monumento a Pietro I di Russia, una delle magioni di Lenin (dove probabilmente si organizz\u00f2 la rivoluzione bolscevica) e l'antica cinta muraria, culminante nella torre di Caterina la grassa.\nNei pressi dell'area urbana sono presenti il pi\u00f9 grande giardino all'inglese dell'Europa nord-orientale, il Mon Repos, voluto dal Barone Ludwig Heinrich von Nikolay e costruito con l'ausilio dell'architetto italiano Giuseppe Antonio Martinelli tra il XVIII e il XIX secolo, e la biblioteca comunale, costruita su progetto dell'architetto finlandese Alvar Aalto."}
{"id": "386831", "revid": "122734111", "url": "https://it.wikipedia.org/wiki?curid=386831", "title": "Geografia dell'Ucraina", "text": "LUcraina \u00e8 situata nell'Europa orientale, il territorio \u00e8 caratterizzato dalla steppa della pianura est-europea e solo nell'estremo ovest \u00e8 attraversato dai Carpazi.\nDati generali.\nConfini.\nConfina a nord con la Bielorussia, a nord-est ed est con la Russia, a sud-ovest con la Moldavia e con la Romania, e a ovest con l'Ungheria, la Polonia e la Slovacchia.\nSi affaccia inoltre sul mar Nero e su una parte del mar d'Azov.\nSuperficie.\nLa superficie complessiva del paese \u00e8 di 576.628\u00a0km\u00b2.\nDa un punto di vista morfologico il Paese si pu\u00f2 dividere in quattro aree distinte:\nIdrografia.\nL'Ucraina \u00e8 attraversata dal fiume Dnepr che divide il paese da nord a sud, disegnando un ampio arco orientato a est. Il Dnepr \u00e8 il quarto fiume pi\u00f9 lungo dell'Europa (dopo Volga, Danubio e Ural). A partire dal 1932 lungo il suo corso sono stati costruiti numerosi sbarramenti dando origine a diversi laghi artificiali. \nIl Dnepr ha una fitta rete di affluenti; oltre la met\u00e0 dei fiumi del paese appartiene al bacino del fiume. Da ovest vi giungono il Pryp\"jat', da nord vi affluisce la Beresina, da nord-est i fiumi Desna e Sosh e da est \u00e8 alimentato dal fiume Psel.\nAltri fiumi rilevanti sono il Nistro, il Bug Occidentale e il Bug Meridionale. \nNel paese si trovano circa 3.000 laghi e oltre 22.000 bacini artificiali.\nClima.\nGran parte dell'Ucraina rientra nella fascia di clima temperato, la Crimea ha un clima umido semitropicale mentre la parte settentrionale e nord-orientale del paese ha clima continentale con inverni rigidi e estati relativamente calde. Nell'area coperta dalla steppa l'estate pu\u00f2 essere anche calda e asciutta con occasionali tempeste di sabbia.\nFonti e bibliografia.\nTutti i dati numerici sono tratti da "}
{"id": "386834", "revid": "21981", "url": "https://it.wikipedia.org/wiki?curid=386834", "title": "Viipuri", "text": ""}
{"id": "386837", "revid": "125416116", "url": "https://it.wikipedia.org/wiki?curid=386837", "title": "Phil dal futuro", "text": "Phil dal futuro (titolo originale \"Phil of the Future\") \u00e8 una serie televisiva prodotta dalla Disney, che in Italia \u00e8 andata in onda su Disney Channel dal 18 ottobre 2004 ad eccezione del dodicesimo episodio della seconda stagione.\nTrama.\nLa serie parla di Phil Diffy, un ragazzo quindicenne, e della sua famiglia, formata da: Lloyd, il padre; Barbara, la madre e dalla dispettosa sorellina Pim. La famiglia Diffy proviene dal 2121, ma a causa di un problema della macchina del tempo, presa in affitto per un viaggio temporale, essi sono rimasti bloccati nel nostro secolo. Riparare la macchina del tempo risulta essere molto difficile, perci\u00f2 i Diffy sono costretti a restare nel nostro secolo per molto tempo. La cittadina in cui si trovano, Pickford, naturalmente non ha tutti i comfort del futuro, ma la famiglia riesce subito ad adattarsi. \nEpisodi.\nLa serie \"Phil dal futuro\" \u00e8 divisa in due stagioni: la prima ne contiene 21, la seconda 22; nonostante le proteste dei fan di tutto il mondo, ad agosto 2006, al termine della seconda stagione, Disney Channel USA ha dichiarato che la serie non avrebbe avuto una terza stagione che avrebbe permesso di raggiungere il traguardo dei 65 episodi e concludere cos\u00ec le vicende. Tuttavia ci\u00f2 non \u00e8 stato possibile e la serie finisce con una conclusione abbastanza insoddisfacente. Il telefilm \u00e8 andato in onda in esclusiva dal 2004 su Disney Channel Italia e, in seguito, in prima TV in chiaro su Italia 1 dal 2 gennaio al 2 marzo 2007 la quale per\u00f2 ha seguito l'ordine di produzione degli episodi e non di trasmissione come \u00e8 avvenuto su Disney Channel all'estero dove invece le serie vengono trasmesse in ordine casuale e non in ordine di realizzazione (e quindi cronologico rispetto alla storia). Dopo un po', dal 7 luglio 2009, Italia 1 inizia a trasmettere tutti gli episodi partendo dal primo, mandato in onda il 17 agosto 2009 alle 09.50. In tutte le trasmissioni televisive italiane \u00e8 stato saltato il dodicesimo episodio della seconda stagione."}
{"id": "386839", "revid": "122746657", "url": "https://it.wikipedia.org/wiki?curid=386839", "title": "Margine operativo lordo", "text": "Il margine operativo lordo (MOL) \u00e8 un indicatore di redditivit\u00e0 che evidenzia il reddito di un'azienda basato solo sulla sua gestione operativa, quindi senza considerare gli interessi (gestione finanziaria), le imposte (gestione fiscale), il deprezzamento di beni e gli ammortamenti.\nIl MOL coincide con l'EBITDA, mentre la differenza con l'EBIT \u00e8 rappresentata dagli accantonamenti che nell'EBITDA non vengono dedotti e quindi considerati nel calcolo mentre nell'EBIT (Earnings Before Interest and Taxes) vengono sottratti ammortamenti, svalutazioni e accantonamenti. \nQuesto indicatore, detto anche EBITDA (\"Earnings Before Interest, Taxes, Depreciation and Amortization,\" ovvero \"utili prima degli interessi, delle imposte, del deprezzamento e degli ammortamenti\"), risulta indicato per comparare i risultati di diverse aziende che operano in uno stesso settore attraverso i multipli comparati (utili in fase di decisione del prezzo in un'offerta pubblica iniziale). Poich\u00e9 l'EBITDA \u00e8 una rapida approssimazione del valore dei flussi di cassa prodotti da una azienda, esso \u00e8 utilizzato (spesso insieme con altri metodi pi\u00f9 precisi e attendibili) per approssimare il valore della stessa nel settore in cui opera.\nL'EBITDA pu\u00f2 essere inoltre utilizzato per calcolare il risultato operativo di un'azienda, partendo dall'utile lordo, togliendo le imposte, gli ammortamenti, i deprezzamenti e gli interessi dell'azienda. Rispettivamente se i costi saranno maggiori dei ricavi, si avr\u00e0 una perdita, se figureranno dei ricavi maggiori dei costi, si avr\u00e0 un utile.\nPer la valutazione della redditivit\u00e0 di un'azienda vari analisti non condividono l'omissione degli ammortamenti e sempre a proposito di EBITDA una polemica frase attribuita a Warren Buffett \u00e8: \"Il management pensa che le spese per il capitale le paghino le fatine dei denti?\" \nIl MOL \u00e8 un dato pi\u00f9 importante dell'utile per gli analisti finanziari perch\u00e9 permette di vedere chiaramente se l'azienda \u00e8 in grado di generare ricchezza tramite la gestione operativa, escludendo quindi le manovre fatte dagli amministratori dell'azienda (ammortamenti e accantonamenti, ma anche la gestione finanziaria), le quali non sempre forniscono una visione corretta dell'andamento aziendale. \nIl MOL \u00e8 l'autofinanziamento \"potenziale\" in quanto identifica il flusso che potenzialmente l'impresa originerebbe dalla gestione corrente se tutti i ricavi fossero stati riscossi e tutti i costi correnti fossero stati pagati nell'anno.\nCalcolo.\nNell'ambito della riclassificazione del conto economico a valore aggiunto il MOL pu\u00f2 essere calcolato in due modi differenti: o sommando utile lordo + ammortamenti + accantonamenti + svalutazioni - plusvalenze + minusvalenze + oneri finanziari - proventi finanziari + costi non caratteristici - ricavi non caratteristici, oppure sommando algebricamente valore della produzione (ricavi + variazione rimanenze) - costi per materie prime - costi per servizi - costi per il personale (incluso accantonamento TFR) - altri costi di struttura.\nIl calcolo del MOL pu\u00f2 essere sintetizzato nelle seguenti formule:\nformula_1\nformula_2\nformula_3"}
{"id": "386841", "revid": "486946", "url": "https://it.wikipedia.org/wiki?curid=386841", "title": "Test ELISA", "text": ""}
{"id": "386842", "revid": "21981", "url": "https://it.wikipedia.org/wiki?curid=386842", "title": "Wiborg", "text": ""}
{"id": "386847", "revid": "2783575", "url": "https://it.wikipedia.org/wiki?curid=386847", "title": "Test ELFA", "text": ""}
{"id": "386849", "revid": "2783590", "url": "https://it.wikipedia.org/wiki?curid=386849", "title": "Test elfa", "text": ""}
{"id": "386850", "revid": "767487", "url": "https://it.wikipedia.org/wiki?curid=386850", "title": "La Pantera Rosa colpisce ancora", "text": "La Pantera Rosa colpisce ancora (\"The Return of the Pink Panther\") \u00e8 un film del 1975 diretto da Blake Edwards.\nTrama.\nIl maldestro ispettore francese Clouseau \u00e8 stato temporaneamente retrocesso a semplice agente dal suo capo, l'ispettore capo Charles Dreyfus, che lo disprezza fino all'ossessione. Tuttavia, il governo francese costringe Dreyfus a reintegrare Clouseau come ispettore della S\u00fbret\u00e9 in modo che possa andare nella fittizia nazione mediorientale di Lugash per indagare sul furto del favoloso diamante Pantera Rosa, che \u00e8 stato nuovamente rubato.\nLe indagini di Clouseau al Museo Nazionale di Lugash, che quasi distrugge con i suoi modi goffi, lo portano a credere che Sir Charles Litton, il famigerato \"fantasma\", stia ricreando la rapina pi\u00f9 famigerata della sua carriera. Clouseau \u00e8 felice di questo e vede questa come la sua unica possibilit\u00e0 di vendicarsi di Litton per averlo incastrato e averlo temporaneamente mandato in prigione. Sebbene Clouseau non riesca a scoprire alcun indizio sul furto, il suo comportamento maldestro gli consente di sopravvivere a diversi attentati alla sua vita da parte di un misterioso assassino. Dopo aver tracciato e quasi demolito il Litton Manor a Nizza, Clouseau viene indotto a lasciare la Francia. Segue la moglie di Sir Charles, Lady Claudine in un resort hotel a Gstaad in Svizzera, dove i suoi tentativi di indagare su di lei falliscono ripetutamente.\nNel frattempo, in Inghilterra, Sir Charles viene a sapere del furto e si rende conto di essere stato incastrato. Si reca a Lugash per indagare, incontrando varie figure della malavita di vecchia conoscenza, e sventa diversi attentati alla sua vita. Litton alla fine riesce a scoprire che il ladro del diamante \u00e8 sua moglie, Lady Claudine. Poich\u00e9 erano entrambi annoiati dal loro tranquillo ritiro, lei ha rubato il diamante per la sua stessa eccitazione. Sir Charles scappa audacemente da Lugash e va a Gstaad per trovare sua moglie e il diamante per riabilitare il suo nome.\nL'ispettore Clouseau, che \u00e8 stato inconsapevolmente sulle tracce del vero ladro da sempre, riceve una telefonata dall'ispettore capo Dreyfus che gli dice di arrestare Lady Claudine. Tuttavia, quando Clouseau richiama Dreyfus per chiedere perch\u00e9, viene informato che Dreyfus \u00e8 appena andato in vacanza. Dreyfus, ora rivelatosi essere il sicario che cerca di uccidere Clouseau, si prepara a sparargli con un fucile da cecchino non appena entra nella stanza di Lady Claudine.\nLady Claudine confessa scherzosamente il furto a suo marito e gli consegna il diamante, in modo che possa provare la sua innocenza. Vengono messi alle strette dal colonnello Sharky della polizia segreta di Lugash, che intende ucciderli entrambi. Si scopre che egli ha usato il furto del diamante come scusa per eliminare i suoi avversari politici. Proprio in quel momento, Clouseau irrompe nella stanza per arrestare i Litton. Sir Charles fa notare che il colonnello Sharky li uccider\u00e0 tutti. Improvvisamente, Dreyfus apre il fuoco sulla stanza e riesce a uccidere accidentalmente Sharky mentre mira a Clouseau, che si \u00e8 abbassato all'ultimo minuto. Durante la mischia, Clouseau \u00e8 costretto a permettere ai Litton di fuggire.\nPer aver recuperato ancora una volta la Pantera Rosa, Clouseau viene promosso ispettore capo, mentre Sir Charles riprende la sua carriera come ladro di gioielli. In un ristorante giapponese nell'epilogo, Cato attacca di nuovo inaspettatamente Clouseau e scatena una massiccia rissa, distruggendo il locale.\nIn una scena post titoli di coda, Dreyfus \u00e8 rinchiuso in un manicomio per le sue azioni, dove \u00e8 in camicia di forza all'interno di una cella imbottita e giura vendetta su Clouseau.\nProduzione.\nNei primi anni settanta Blake Edwards scrisse circa 15-20 pagine di una sceneggiatura per un altro film della serie della \"Pantera Rosa\" e la sottopose al produttore Walter Mirisch. Entusiasta dell'idea, il produttore propose il progetto alla United Artists che per\u00f2 respinse l'offerta in quanto lo studio non era interessato a lavorare ancora con Edwards e Peter Sellers, le cui carriere erano ormai in declino.\nIl produttore britannico Lew Grade accett\u00f2 di finanziare due film di Blake Edwards come parte di un accordo di scambio per ottenere la partecipazione della moglie di Edwards, Julie Andrews, in uno speciale televisivo. Il primo film fu \"Il seme del tamarindo\" che si rivel\u00f2 un fiasco al botteghino. Edwards avrebbe quindi voluto dirigere un altro film ambientato in Canada intitolato \"Rachel and the Stranger\", ma a Grade l'idea non piacque e si offr\u00ec di recedere dall'accordo per un secondo film. Edwards voleva comunque girare un'altra pellicola, per ristabilire la propria reputazione di regista di successo a Hollywood. Allora Grade gli sugger\u00ec di girare un altro film della serie della Pantera Rosa con Peter Sellers. Edwards accett\u00f2 a patto che fosse garantita la presenza di Sellers.\nRichard Williams si occup\u00f2 delle sequenze animate dei titoli di testa e di coda di questo film e di \"La Pantera Rosa sfida l'ispettore Clouseau\", in quanto lo studio DePatie\u2013Freleng era impegnato nella realizzazione dei cartoni animati della \"Pantera Rosa\" e di altri progetti. Williams si avvalse della collaborazione di due noti animatori, Ken Harris e Art Babbitt.\nCarol Cleveland, meglio conosciuta per le apparizioni regolari in \"Monty Python's Flying Circus\", ha un piccolo ruolo come tuffatrice in piscina.\nLa colonna sonora del film realizzata da Henry Mancini venne pubblicata su disco dalla RCA Records.\nDistribuzione.\nIn Italia la VHS \u00e8 stata distribuita con il titolo \"Il ritorno della Pantera Rosa\", traduzione letterale esatta del titolo originale inglese. Invece nel DVD uscito nel 2006, nonostante il titolo in copertina sia proprio \"La Pantera Rosa colpisce ancora\", il titolo originale \"The return of the Pink Panther\" \u00e8 stato sottotitolato \"Il ritorno della Pantera Rosa\"."}
{"id": "386852", "revid": "2039709", "url": "https://it.wikipedia.org/wiki?curid=386852", "title": "Doriforo", "text": "Il Dor\u00ecforo (\"portatore di lancia\") \u00e8 una scultura marmorea databile dalla fine del II secolo a.C. all'inizio del I secolo a.C. circa conservata presso il museo archeologico nazionale di Napoli. La scultura \u00e8 la miglior copia romana, ritrovata a Pompei, di un originale Doriforo bronzeo di et\u00e0 classica, eseguito da Policleto e databile intorno al 450 a.C.\nStoria.\nL'opera venne realizzata nel periodo in cui l'artista era attivo nel Peloponneso e raffigura probabilmente Achille con la lancia. Per realizzarla Policleto procedette a una serie di misurazioni di giovani fino ad arrivare a trovare un modulo matematico, che legasse le varie parti anatomiche.\nLe sue scoperte, trascritte nel perduto trattato del \"Canone\", sono oggi note a noi tramite le citazioni di autori successivi. Da esse si evince come, al pari di quanto accadeva negli stessi anni in architettura col modulo, Policleto arriv\u00f2 alla conclusione che, stabilita la misura di un elemento quale il dito o la testa, tutte le proporzioni si potessero calcolare armoniosamente. Ad esempio, nel \"Doriforo\", la testa \u00e8 1/8 dell'altezza, mentre 3/8 sono occupati dal busto e 1/2 dalle gambe.\nL'opera fu tra le pi\u00f9 replicate del mondo antico e se ne conoscono numerosissime versioni.\nTra le migliori figure quella proveniente da Pompei \u00e8 conservata nel museo archeologico napoletano, praticamente completa a parte l'assenza della lancia. La versione napoletana fu rinvenuta durante gli scavi archeologici vesuviani, nella palestra Sannitica, il 12 giugno 1797.\nVi \u00e8 poi una versione frammentaria al Kunsthistorisches Museum di Vienna, e numerose altre copie, spesso reintegrate con frammenti non pertinenti, nei Musei Vaticani, tra le quali la migliore \u00e8 esposta nel Braccio Nuovo.\nDue statue complete, ma con restauri, sono agli Uffizi, dove si trova anche un poderoso torso in basalto verde. Esistono poi numerosi frammenti della sola testa (ospitati nel Pergamonmuseum, nel Metropolitan, ecc.).\nDescrizione e stile.\nUn giovane nudo avanza leggermente sollevando il braccio sinistro, col quale tiene una lancia appoggiata sulla spalla. L'anatomia appare regolata dalle proporzioni del canone, con un grande equilibrio formale. Nuovo era, come ricord\u00f2 Plinio (\"Naturalis Historia\" XXXIV, 56), il fatto che la statua si appoggiasse solo sulla gamba destra, aiutata per\u00f2 da un sostegno a forma di tronco.\nEsemplare \u00e8 l'applicazione del chiasmo, ovvero del ritmo incrociato in grado di conferire estrema naturalezza alla rappresentazione. La gamba destra, infatti, \u00e8 tesa e corrisponde alla spalla sinistra in tensione; l'arto inferiore sinistro, al contrario, \u00e8 flesso e si collega alla spalla destra abbassata: ogni tensione trova quindi la sua adeguata contrapposizione, smorzandosi sul lato opposto in un rilassamento. L'arco del bacino inoltre si trova a essere inclinato verso la gamba flessa ed \u00e8 opposto allo spostamento delle spalle. Ne consegue un dinamismo trattenuto che annulla ogni impressione di staticit\u00e0, a differenza dei precedenti della statuaria arcaica e severa.\nL'insieme \u00e8 potente e muscoloso, con una testa dalla struttura robusta e dotata di un'espressione meditativamente sospesa.\nL'originale opera era bronzea, eseguita con la tecnica a cera persa; essa differiva dalla copia marmorea dal tassello posto a sostenere il braccio destro di quest'ultima (elemento di sostegno inutile in una scultura bronzea) e dal tronco, avente funzione di scaricare il peso."}
{"id": "386859", "revid": "767487", "url": "https://it.wikipedia.org/wiki?curid=386859", "title": "Bulbo", "text": "Il bulbo \u00e8 un organo di propagazione vegetativa, che svolge anche una funzione di resistenza permettendo il superamento di condizioni climatico-ambientali sfavorevoli come freddo o siccit\u00e0 ecc...\nAspetto.\nIn base all'aspetto che pu\u00f2 assumere nei diversi generi, il bulbo si definisce:\nNei casi in cui, come in \"Allium cepa\", il bulbo germoglia una sola volta, all'ascella dell'ultimo catafillo si forma un nuovo bulbo che viene detto \"bulbo di sostituzione\".\nCaratteristiche.\nPer la creazione di quest'organo sotterraneo, le \"piante bulbose\" vengono incluse assieme alle tuberose e alle rizomatose nella categoria biologica delle geofite. Esso \u00e8 tipico tra le piante monocotiledoni (Liliaceae, Alliaceae, Amaryllidaceae, Iridaceae).\nDal punto di vista strutturale il bulbo \u00e8 paragonabile ad una pianta avente un fusto brevissimo (disco o girello) che da una parte \u00e8 munito di tante radici fascicolate e dall'altra di una gemma. Quest'ultima \u00e8 circondata e protetta da foglie, alcune interne (catafilli), succose e ricche di sostanze di riserva, altre pi\u00f9 esterne, secche e con funzione protettiva.\nLo sviluppo della gemma, in condizioni ambientali favorevoli, dar\u00e0 luogo alla formazione di varie foglie verdi e di uno o pi\u00f9 assi fiorali. Le sostanze di riserva contenute nei catafilli hanno il compito di nutrire il germoglio durante queste fasi.\nBulbilli.\nSpesso le piante bulbose formano delle strutture, denominate \"bulbilli\" che, staccandosi dalla pianta madre, hanno la funzione di propagazione. Numerose specie del genere \"Allium\" formano bulbilli sulle loro infiorescenze, i capolini; altre specie o altri generi possono formare bulbilli alle ascelle delle foglie o altrove."}
{"id": "386860", "revid": "1305772", "url": "https://it.wikipedia.org/wiki?curid=386860", "title": "Bitefight", "text": "BiteFight \u00e8 un gioco online appartenente alla categoria dei browser game, in cui \u00e8 possibile scegliere di impersonare un vampiro o un lupo mannaro. Le due razze sono in costante lotta fra di loro, ed \u00e8 impossibile combattere con qualcuno della propria razza (a meno che non ci si inscriva alla casa del dolore presente in gioco). Il gioco si appoggia su 23 server diversi indipendenti uno dall'altro, e senza possibilit\u00e0 di interazioni. Lo scopo del gioco consiste nello scalare la classifica guadagnando quanto pi\u00f9 sangue (se vampiri) o carne (se licantropi) possibile, attraverso vere e proprie battute di caccia: l'obiettivo della caccia saranno utenti di razza opposta, umani comuni, o demoni.\nModalit\u00e0 di gioco.\nLa registrazione e il gioco sono gratuiti, con l'eccezione di alcune funzioni per cui \u00e8 richiesta una valuta speciale (chiamata Pietre Infernali, o Hellstones) acquistabile solamente tramite carta di credito, compatibilmente con il business model Freemium. Poich\u00e9 la spesa di soldi veri offre significativi vantaggi in termini di gameplay (accesso ad equipaggiamento speciale, pi\u00f9 azioni giornaliere) il gioco \u00e8 anche inscrivibile nella categoria dei pay-to-win. \nIl gioco si svolge in tempo reale, assegnando un incrementale costo in minuti alle varie possibili azioni (battute di caccia, sessioni di lavoro, acquisto e vendita di oggetti) e spingendo il giocatore ad organizzarle in modo da massimizzare la loro resa. Per molte delle possibili azioni svolgibili \u00e8 richiesta una spesa di punti azione, risorsa che si rigenera ogni ora ed ogni volta che il vostro personaggio salir\u00e0 di livello ed il cui massimale potr\u00e0 aumentare acquistando gli appositi upgrade (del Viale, una parte della Magione). Una specifica pozione, acquistabile dal mercante, consente di rigenerare istantaneamente dieci punti azione. \nAll'interno del gioco \u00e8 possibile creare gruppi e clan, permettendo ai giocatori di cooperare ed aiutarsi a vicenda nel salire di posizione sulla classifica. Poich\u00e9 non esiste un cap di livello i nuovi giocatori si trovano spesso a fare i conti con l'impossibilit\u00e0 di raggiungere chi invece si trova in classifica dall'apertura del server o dei premium users; situazioni analoghe si possono notare in altri browser game similari (Battleknight, Ogame, etc.) e sono pensate come parte integrante del modello Freemium/p2w e funzionali nello spingere l'utente all'acquisto delle funzioni a pagamento.\nOgni personaggio ha delle caratteristiche che possono essere aumentate, quando non si \u00e8 impegnati n\u00e9 al cimitero n\u00e9 in una battuta di caccia, investendovi dell'Oro con l'Allenamento:\nMagione.\nLa Magione protegge dagli attacchi dei nemici circostanti. Pi\u00f9 la Magione \u00e8 estesa e sviluppata pi\u00f9 efficacemente il giocatore \u00e8 protetto. D'altra parte non \u00e8 possibile incrementare il livello delle Mura, del Viale e del Paesaggio circostante oltre il livello corrente della Magione.\nAltri 4 ampliamenti sono disponibili solo se si hanno a disposizione Pietre Infernali e sono:\nLa Cittadella.\nI negozietti che si affacciano sulle vie del borgo consentono di equipaggiarsi con armi e oggetti che daranno indubbi vantaggi negli scontri e permetteranno di sconfiggere i nemici. Non solo negozi ma anche luoghi in cui aumentare oro e punteggio.\nAttenzione: mentre lavori al cimitero puoi anche essere attaccato dagli altri nemici. Il tuo personaggio continuer\u00e0 a lavorare anche se ti disconnetti da internet o spegni il pc (quindi non hai bisogno di essere sempre collegato).\nArmi ed armature spesso ti consentono di aumentare la tua forza o altre abilit\u00e0.\nPi\u00f9 alto \u00e8 il tuo livello, pi\u00f9 ampia sar\u00e0 la scelta degli oggetti che puoi acquistare.\nNel riepilogo del tuo inventario puoi attivare solo un'arma (o un elmo, uno scudo, ecc.) alla volta, ma puoi portare con te anche pi\u00f9 oggetti dello stesso tipo. Se attivi una nuova arma, l'arma che stavi indossando in quel momento viene disattivata.\nIl numero di oggetti che puoi portare con te dipende dal livello di espansione della tua Magione.\nInoltre con il nuovo aggiornamento \u00e8 possibile accedere alla modalit\u00e0 storia, in cui le vostre decisioni influenzeranno la storia del personaggio.\nAttenzione: puoi acquistare anche oggetti che sono fuori dalla tua portata ma in questo caso potrai indossarli o rivenderli al Mercante solo quando avrai raggiunto il livello dell'oggetto.\nDopo che avrai acquistato un oggetto alla piazza del mercato, l'oggetto viene legato alla tua anima. Non potrai pi\u00f9 rivenderlo alla piazza del mercato ma solo dal Mercante.\nInoltre, nel Negozio VooDoo puoi diventare il Signore delle Ombre, e godere cos\u00ec di alcuni vantaggi che renderanno il gioco ancora pi\u00f9 piacevole.\nLa Pietra della Metamorfosi \u00e8 l'unica possibilit\u00e0 che hai per cambiare la tua razza anche in un secondo momento. Utilizzando la pietra ti trasformerai automaticamente nell'altra razza e sarai espulso dal tuo Clan. Qualora sia tu il fondatore del Clan, esso verr\u00e0 sciolto.\nCaccia.\nLa Caccia \u00e8 il punto focale del gioco. Per iniziarla l'Energia Vitale dev'essere superiore ai 25 punti ferita. In caso contrario bisogna aspettare di rigenerarsi oppure acquistare una Pozione della salute dal Mercante.\nIl tipo di caccia pi\u00f9 semplice \u00e8 quella agli umani. Ogni creatura ha un totale di 100 azione (somma base), per usare la caccia nelle fattorie, nei villaggi si paga un punto azione, per eseguire la caccia nei borghi e nelle citt\u00e0 vi serviranno due punti azione infine per attaccare una metropoli vi serviranno 3 punti azione, la riuscita della caccia dipender\u00e0 dal livello del vostro personaggio, pi\u00f9 sale pi\u00f9 aumenta la percentuale di successo. Il risultato della caccia \u00e8 annunciato pochi istanti dopo, e vi dir\u00e0 se la caccia ha avuto successo (monete e litri di sangue se vampiri o carne se licantropi) e se non ha avuto successo ci saranno due opzioni, la prima consiste in un messaggio in cui viene scritto: La caccia non ha avuto successo ma sei comunque riuscito ad andartene senza problemi, la seconda invece consiste in una battaglia che perderete.\nUn altro tipo di caccia, pi\u00f9 rischioso \u00e8 il Combattimento, e si effettua attraverso la ricerca specifica della vittima (inserendo il nome del personaggio che si vuole attaccare) oppure attraverso la ricerca casuale. La ricerca casuale costa sempre un punto azione Una volta trovata la vittima appare la sua Caratterizzazione e una carrellata con le sue caratteristiche in base alle quali si pu\u00f2 decidere se attaccare oppure ritirarsi. Non \u00e8 permesso sferrare un attacco a un personaggio con Energia Vitale inferiore a 25, e pi\u00f9 volte entro un'ora dall'ultimo attacco.\nIl Clan.\nIl Clan \u00e8 un gruppo di diversi giocatori della stessa razza. Il loro scopo \u00e8 diventare il Clan pi\u00f9 forte e combattere insieme tutti quelli che trovano sulla loro strada. Gli adepti di un Clan si aiutano vicendevolmente ed insieme combattono contro i loro nemici.\nSpetta a te unirti ad un clan esistente oppure fondarne uno oppure continuare da solo nel gioco (non \u00e8 obbligatorio far parte di un clan per poter giocare).\nPer ogni livello di espansione del rifugio, 3 nuovi adepti potranno entrare nel Clan. Il rifugio del Clan pu\u00f2 avere al massimo 16 livelli di espansione ed ognuno di essi coster\u00e0 dell`oro. Ad ogni modo, ogni adepto pu\u00f2 versare dell'oro nella cassa del Clan, il cui contenuto pu\u00f2 essere utilizzato solo per espandere il rifugio e compiere rituali. Il Fondatore e gli Amministratori di un Clan hanno diversi strumenti a loro disposizione per gestire gli adepti.\nUn'ora prima dell'inizio della guerra, i membri del Clan che hanno deciso di prendervi parte si riuniscono. A partire da questo momento, essi non potranno pi\u00f9 compiere alcuna azione.\nI Clan verso cui \u00e8 stata dichiarata guerra hanno la possibilit\u00e0 di abbreviare il tempo di attesa per l'inizio della guerra fino ad un massimo di 1 ora. Gli amministratori del Clan possono schierare ogni membro che decide di prendere parte alla guerra nella posizione che ritengono pi\u00f9 opportuna. Uno schieramento strategico \u00e8 un fattore decisivo per l'esito della battaglia. \u00c8 possibile scegliere anche l'opzione \"combattimento di massa\", ossia una lotta tutti contro tutti.\nCiascun membro del Clan vincitore che ha preso parte alla guerra ottiene, in proporzione al proprio valore di combattimento, una certa quantit\u00e0 di oro calcolata sul totale dell'oro dei partecipanti alla battaglia.\nIl Clan che ha perso non riceve nulla.\nOgni combattente ottiene una certa quantit\u00e0 di punti esperienza a seconda delle battaglie che ha condotto o dei turni di combattimento di massa a cui ha partecipato."}
{"id": "386865", "revid": "72396", "url": "https://it.wikipedia.org/wiki?curid=386865", "title": "Linfocita T", "text": "I linfociti T sono un gruppo di leucociti appartenenti alla famiglia dei linfociti. Giocano un ruolo centrale nella immunit\u00e0 cellulo-mediata. Sono distinti dagli altri linfociti, quali i linfociti B e le cellule natural killer per la presenza di uno specifico recettore presente sulla loro superficie chiamato recettore delle cellule T (\"T cell receptor\", TCR).\nSono chiamati \"T\" poich\u00e9 essi maturano nel timo, a partire dai timociti (sebbene alcuni possano anche maturare nelle tonsille). I linfociti T umani possono essere raggruppati in base a somiglianze nel loro TCR: \nCaratteristiche generali.\nI linfociti T eradicano le infezioni scatenate da microrganismi intracellulari e attivano altre cellule, inclusi macrofagi e linfociti B. I linfociti T non riconoscono direttamente gli antigeni espressi dal \"non-self\": se cos\u00ec fosse dovrebbero esistere nell'organismo umano miliardi di cloni linfocitari che dovrebbero sorvegliare qualsiasi tessuto suscettibile a infezione da parte di microrganismi.\nIl corpo umano, si serve, dunque di \"intermediari\", che hanno il compito di processare l'antigene e di presentarlo negli organi linfoidi secondari, dove sono concentrati la maggior parte dei linfociti T na\u00efve (linfociti T non ancora differenziati). Le cellule che catturano gli antigeni dal patogeno sono dette cellule presentanti l'antigene (APC, Antigen Presenting Cell).\nI linfociti T non hanno soltanto una funzione effettrice capace di eliminare cellule tumorali, infette e organismi patogeni, ma hanno anche diverse funzioni supplementari. Si \u00e8 soliti distinguere i linfociti T funzionalmente individuando le seguenti popolazioni:\nDifferenza con i linfociti B.\nI linfociti T sono specializzati nel riconoscimento di microrganismi intracellulari, e dunque riconoscono un antigene solo se esso viene \"presentato\" sulla superficie di una cellula APC. L'antigene si trova sulla membrana cellulare delle APC, complessato con le proteine del complesso maggiore di istocompatibilit\u00e0 (MHC), e non quindi nella sua forma solubile. I linfociti T possiedono un sistema di recettori, TCR/CD4-CD8, tramite i quali riescono a riconoscere il peptide antigenico, presente in un complesso con le proteine dell'MHC. \nI linfociti B, invece, sono in grado di riconoscere gli antigeni direttamente (fungendo, dunque da APC) sulle membrane della cellula ospite, e producono recettori dell'antigene anche in forma solubile.\nMaturazione.\nLa maturazione dei linfociti T \u00e8 il processo che porta progenitori comuni a trasformarsi in linfociti T maturi capaci di riconoscere l'antigene e di innescare una risposta immunitaria. Avviene attraverso fasi che comprendono riarrangiamenti, proliferazione e selezione. Il processo comincia dall'orientamento delle HSC (Hematopoietic Stem Cells) presenti nel midollo osseo verso la linea B o la linea T. L'attivazione di Notch-1 e GATA-3 indirizza le cellule staminali verso la linea T che comincer\u00e0 la maturazione nel midollo per poi passare al timo dove verr\u00e0 stimolata dalla IL-7 prodotta dalle cellule stromali dei due organi.\nRuolo del timo.\nL'importanza del timo nello sviluppo dei linfociti T fu inizialmente scoperta con la Sindrome di DiGeorge nella quale l'assenza congenita dell'organo causa un basso numero di linfociti T in circolo e quindi una risposta immunitaria notevolmente depotenziata.\nIl timo viene popolato dai precursori delle cellule T provenienti dal fegato fetale o dal midollo osseo gi\u00e0 nei primi mesi di vita intrauterina e vanno occupare le aree del seno sottocapsulare e della corticale esterna. Durante la maturazione si approfondiranno sempre di pi\u00f9 all'interno dell'organo. Le cellule stromali timiche producono citochine e chemochine che stimolano la maturazione dei linfociti ed esprimono le molecole MHC la cui interazione con i linfociti \u00e8 determinante per le fasi di selezione. Nelle fasi iniziali i linfociti esprimono CCR9 che riconosce CCL25 prodotta dal timo, il passaggio dalla corticale alla midollare, invece, \u00e8 dato dall'espressione di CCR7 che riconosce CCL21 e CCL19 prodotte dall'organo.\nStadi di sviluppo.\nOgni stadio di maturazione \u00e8 contraddistinto dall'espressione di uno specifico set di molecole che, se non avviene in modo corretto, pu\u00f2 portare anche alla morte cellulare.\nTimociti doppio-negativi.\nI timociti doppio-negativi o pro-T sono i pi\u00f9 immaturi e sono quelli appena arrivati nella corticale. Non esprimono nessuna delle molecole che costituiscono il complesso del TCR, n\u00e9 CD4 o CD8 e da questo deriva il loro nome. In questo stadio avviene la ricombinazione dei geni per la catena \u03b2 che, possedendo il segmento D, comincer\u00e0 dal riarrangiamento dei loci D e J e a seguire quello V con DJ. Le sequenze escluse dalla ricombinazione vengono eliminate e si produce un trascritto primario che contiene ancora un introne fra VDJ ricombinati e C. In seguito il mRNA viene maturato giustapponendo i segmenti VDJ a C e poi tradotto generando una catena del TCR matura. Facendo questo, i promotori a monte del segmento V collaborano con un enhancer a valle di C per la trascrizione in dosi massicce di questa catena. \u00c8 in questa fase che viene scelto il tipo di linfocita che verr\u00e0 generato. Circa il 90% dei timociti, infatti, va incontro al riarriangiamento e all'espressione della catena \u03b2, mentre il restante 10% genera una catena \u03b3. La formazione della prima catena \u00e8 determinante per la scelta della seconda.\nRecettore Pre-T.\nLa generazione della catena \u03b2 viene espressa sulla superficie cellulare insieme con una catena invariante (detta pre-T\u03b1), CD3 e alla catena \u03b6 formando il recettore pre-T. Questo recettore \u00e8 indispensabile per il proseguire della maturazione linfocitaria. \u00c8 da precisare che solo la met\u00e0 dei timociti riesce a riarrangiare in modo corretto la catena \u03b2 a causa di mutazione inserite appositamente che creano anche proteine non funzionanti. Siccome il pre-T invia segnali di sopravvivenza e di proliferazione, le cellule mancanti di questo recettore sono destinate a morire. Il recettore blocca anche la ricombinazione della catena \u03b2 limitando l'espressione di un allele e induce il passaggio allo stadio successivo.\nTimociti doppio-positivi.\nIn questo stadio, i linfociti esprimono sia CD4 sia CD8 e avviene il riarrangiamento della catena \u03b1. L'evento di ricombinazione \u00e8 costituito solamente dall'unione dei segmenti V e J (per la mancanza di D) che verranno poi tradotti insieme con il segmento C dal mRNA maturo. A differenza della catena \u03b2 non avviene nessuna esclusione allelica, quindi sui linfociti possono coesistere catene \u03b1 diverse provenienti da cromosomi diversi. In ogni caso la formazione della catena \u03b1 causa la delezione dei geni per la catena \u03b4, portando irreversibilimente il linfocita T a essere \u03b1\u03b2. La mancata ricombinazione della catena porta all'impossibilit\u00e0 di formare il complesso del TCR completo causando la morte della cellula.\nEventi di selezione.\nDurante la maturazione i linfociti T vanno incontro a numerosi eventi di selezione che portano a una drastica riduzione della quantit\u00e0 a favore della qualit\u00e0 dei pochi rimasti. Senza selezione, infatti, si avrebbero moltissimi linfociti T inutili o potenzialmente pericolosi.\nSelezione positiva.\nDurante la fase doppio-positiva vengono generati moltissimi TCR grazie alla grande ricombinazione. Nella corteccia timica, a questi linfociti vengono presentati dei peptidi self legati alle molecole MHC di classe I o II: le cellule che legano le MHC self sopravvivono, mentre le altre vanno incontro ad apoptosi. Questa selezione \u00e8 anche responsabile dell'indirizzamento dei linfociti doppio-positivi a singolo-positivi CD8 o CD4. Ogni linfocita doppio-positivo attraversa uno stato in cui \u00e8 riccamente espresso CD4 a discapito del CD8. La potenza del segnale che attiverebbe diversi fattori di trascrizione capaci di aumentare la produzione di uno e annullare quella dell'altro. I corecettori CD4 legano MHC-II, mentre CD8 le MHC-I. Alla luce di questo se un linfocita T CD4+CD8low che lega una MHC di classe I riceve un segnale debole, vuol dire che quelle poche CD8 generano un segnale debole che viene interpretato come un incentivo a produrre CD8 (gli unici recettori che sono impegnati in legame). Se invece il segnale \u00e8 forte significa che i recettori CD4 hanno legato MHC di classe II e la potenza del segnale provoca l'inibizione di CD8 a favore di CD4. Le cellule epiteliali corticali sono esclusive per questa selezione.\nSelezione negativa.\nLa selezione negativa avviene praticamente in tutti gli stadi della maturazione e riguarda il legame con i peptidi self. Per evitare la produzione di linfociti autoreattivi e pericolosi, tutte le cellule che legano con alta affinit\u00e0 il complesso MHC-peptide self vengono destinate all'apoptosi. Questa caratteristica dei linfociti viene chiamata \"tolleranza\" e quella indotta negli organi linfoidi primari tolleranza centrale. Le cellule dendritiche, i macrofagi e le cellule epiteliali midollari sono le principali operatrici della selezione negativa. Le cellule epiteliali midollari, in particolare, esprimono AIRE (AutoImmune Regulator) che induce l'espressione di geni tessuto-specifici che diventano peptidi self da esporre sulle MHC.\nAltri tipi di linfociti.\nDurante le tappe di maturazione appena descritte, che portano alla formazione di linfociti T \u03b1\u03b2 maturi, possono avvenire dei cambiamenti che inducono la differenziazione verso altre due popolazione di linfociti: i linfociti \u03b3\u03b4 nello stadio doppio-negativo, e i linfociti NKT nello stadio doppio-positivo.\nLinfociti \u03b3\u03b4.\nCome spiegato nello stadio doppio-negativo, se la ricombinazione della catena \u03b3 avviene prima di quella \u03b2 si ha la differenziazione verso la linea \u03b3\u03b4, fatto che avviene per il 10% dei linfociti in quella fase. Questi linfociti presentano una diversificazione minore rispetto alla controparte \u03b1\u03b2 poich\u00e9, per motivi ancora sconosciuti, alcuni segmenti genici non vengono usati durante la ricombinazione. I linfociti \u03b3\u03b4, infatti, svolgono un'azione contro un numero limitato di organismi a livello delle barriere epiteliali.\nI linfociti \u03b3\u03b4 hanno anche un ruolo importante nel riconoscimento di numerosi antigeni tumorali. Esperimenti in vitro e in vivo hanno dimostrato la loro efficacia nel riconoscere e distruggere diverse linee di cellule tumorali.\nLinfociti NKT.\nLa formazione di linfociti NKT avviene quando, nella fase doppio-positiva, i TCR \u03b1\u03b2 riconoscono un marcatore chiamato CD1-D al posto delle molecole del complesso MHC. Questo corecettore appartiene alle molecole CD1 ma strutturalmente assomiglia molto agli MHC di classe 1 e inoltre \u00e8 pi\u00f9 espresso delle molecole CD1-A, CD1-B, CD1-C, CD1-E. In genere questi linfociti presentano una catena \u03b1 poco riarriangiata e con una sequenza quasi invariante. Anche queste cellule partecipano alla difesa dell'organismo contro un poco variegato gruppo di antigeni di natura lipidica o glicolipidica. Questi antigeni poi vengono presentati successivamente a processi di fagocitosi di sostanze come pareti batteriche in maniera simile a quanto avviene normalmente per la presentazione MHC-II/TCR/CD-4. Non \u00e8 ancora chiaro il perch\u00e9, ma molte cellule NKT esprimono corecettori CD4 o CD8, senza apparenti differenze funzionali (anche se la popolazione NKT CD4+ \u00e8 preponderante).\nAttivazione.\nL'attivazione dei linfociti T ha lo scopo di produrre una grande quantit\u00e0 di linfociti T specifici per l'antigene riconosciuto come patogeno nel nostro organismo. L'entrata di un agente microbico nell'organismo stimola l'immunit\u00e0 innata che a sua volta (mentre cerca di distruggere il patogeno) attiva la risposta adattiva anche stimolando le cellule dendritiche. Il riconoscimento dell'antigene proteico legato a MHC da parte del complesso del TCR e il legame dei corecettori (CD4 o CD8) e dei costimolatori (CD2, CD28, CD40L, SLAM e altri) d\u00e0 inizio alla trasduzione del segnale all'interno della cellula il cui fine \u00e8 quello di attivare la trascrizione di geni normalmente non espressi nel linfocita T na\u00efve e che sono invece fulcro delle funzioni del linfocita T effettore. La formazione che si viene a creare tra la membrana plasmatica della cellula APC e quella del linfocita a T \u00e8 detta sinapsi immunologica (SMAC, \"Supra-Molecular Activation Cluster\"). Pare che questa si formi preferenzialmente in zone caratterizzate dai lipid rafts (zattere lipidiche) di membrana. La SMAC \u00e8 formata da una zona centrale (c-SMAC) costituita dal complesso del TCR, dai corecettori, dai costimolatori e dai corrispondenti ligandi sull'APC e da una zona periferica (p-SMAC) costituita da integrine, tra cui spicca LFA-1 che lega ICAM-1 sull'APC.\nL'attivazione segue passaggi che prevedono il riconoscimento dell'antigene, la costimolazione, la produzione e la presenza di citochine, il tutto per indurre proliferazione e differenziamento nei linfociti.\nCellule presentanti l'antigene.\nLe cellule presentanti l'antigene sono particolari cellule capaci di riconoscere un agente patogeno, catturarlo e processare i suoi antigeni per ricavarne peptidi da esporre su molecole MHC di classe II. Le molecole MHC-II vengono poi riconosciute dai linfociti T CD4 helper. Le cellule dendritiche immature possono essere considerate i primi attori a entrare in gioco nel processo di attivazione dei linfociti T: esse catturano gli antigeni di natura proteica (peptidi) penetrati negli epiteli, li processano legandoli a MHC e li trasportano attraverso il sistema linfatico ai linfonodi, se invece gli antigeni vengono incontrati nel sangue vengono trasportati alla milza. La specificit\u00e0 sulla classe delle MHC sta a indicare che vengono riconosciuti dai linfociti T solo antigeni extracellulari catturati dalle APC. Esempi di APC sono i macrofagi, i linfociti B e le cellule dendritiche. Queste ultime sono le pi\u00f9 efficienti nel presentare gli antigeni ai linfociti T.\nRiconoscimento dell'antigene.\nL'antigene rappresenta sempre il primo passo verso la risposta immunitaria ed \u00e8 anche in grado di regolare la specificit\u00e0. Nella via di attivazione dei linfociti T per antigene si intendono solo molecole di origine proteica poich\u00e9 sono le uniche a poter essere processate ed esposte sulle MHC. Negli organi linfoidi le cellule dendritiche, precedentemente migratevi dai tessuti periferici grazie all'espressione di CCL19 e CCL21, presentano gli antigeni ai linfociti T presenti.\nCostimolazione.\nLa costimolazione o secondo segnale (come conseguenza al primo che risulta essere l'antigene) \u00e8 un meccanismo che causa un aumento della risposta dei linfociti T dopo l'attivazione. L'attivazione senza costimolazione, da esperimenti in laboratorio, sembra comunque procedere ma con regimi molto bassi tanto da renderla necessaria per una risposta efficiente. Lo stato di non responsivit\u00e0 in seguito a un'attivazione mancante del secondo segnale prende il nome di anergia. Le principali molecole costimolatorie per l'uomo risultano essere le proteine B7-1 e B7-2. Sono entrambe glicoproteine di membrana presentanti un dominio Ig nella porzione extracellulare e presenti sulle APC. B7-2 \u00e8 espressa costitutivamente a bassi livelli e viene amplificata in seguito ad attivazione, B7-1 non \u00e8 espressa, ma viene indotta dopo ore o giorni dall'attivazione. Entrambe legano il recettore CD28 espresso sui linfociti T. Sembra che le cellule dendritiche immature (non aventi ancora incontrato un antigene) presentino bassi livelli di molecole costimolatorie. L'incontro dell'antigene causa l'espressione delle B7 che viene poi mantenuta e supportata dal legame tra CD40:CD40L con i linfociti (che svolge un ruolo di \"licensing\" cio\u00e8 stimola le APC a esprimere pi\u00f9 costimolatori e a essere pi\u00f9 capaci di attivare altri linfociti). Sembra che sulle APC siano comunque presenti bassi livelli di costimolatori per mantenere i linfociti T regolatori o per selezionare ancora una volta i linfociti autoreattivi (legando fortemente all'antigene ma con bassi livelli di costimolazione diventano anergici). I linfociti T effettori e della memoria sono meno dipendenti dalla costimolazione.\nCi sono molti altri costimolatori che agiscono in modo analogo a B7 o CD28. Ne sono esempi ICOS (Inducible Costimulator) che lega ICOS-L che svolgono importanti ruoli nell'attivazione dei linfociti T helper.\nEsistono per\u00f2 anche sostanze che svolgono il ruolo opposto cio\u00e8 di \"coinibitori\". Esempio chiave \u00e8 la proteine CTLA-4 che come CD28 lega B7. In questo modo svolge il ruolo opposto a CD28 stesso. Sembra che CTLA-4 abbia un'affinit\u00e0 da 20 a 50 volte maggiore a CD28 nel legare B7 e potrebbe servire a legarle in momenti in cui sono poco espresse (come da APC immature che esprimono solo antigeni self).\nEspressione di molecole sulla membrana.\nL'attivazione causa, sulla membrana dei linfociti T, un aumento o l'inizio dell'espressione di particolari molecole che hanno molteplici risvolti funzionali.\nAlcune, gi\u00e0 citate, sono CD40 e CTLA-4: la prima stimola le APC a diventare pi\u00f9 efficienti nell'attivare altri linfociti T, la seconda per la regolazione della risposta immunitaria. Vengono poi espressi CD69, importante per inibire il legame con la sfingosina-1-fosfato, responsabile della fuoriuscita dall'organo linfoide, e CD25 (o IL-2R\u03b1) l'indispensabile recettore per l'IL-2 secreta dai linfociti stessi. Una volta ricevuti i segnali necessari, vengono espresse anche le molecole e i recettori che indirizzano i linfociti T alla sede di provenienza dell'antigene.\nIL-2.\nL'interleuchina-2 \u00e8 un fattore di crescita, sopravvivenza e differenziamento dei linfociti T. L'attivazione dei linfociti T induce la trascrizione del gene per IL-2 e la sua espressione sulla membrana. Vengono anche espressi i recettori dell'IL-2 chiamati IL-2R che sono costituiti da tre proteine associate in modo non covalente: \"IL-2R\u03b1\", \"IL-2/15R\u03b2\" (proteina condivisa anche dal recettore della IL-15) e \u03b3c (\u03b3 comune, poich\u00e9 \u00e8 condivisa da molti recettori). I complessi recettoriali sono espressi costitutivamente come IL-2R\u03b2\u03b3c che legano a bassa affinit\u00e0 l'interleuchina. L'espressione successiva di IL-2R\u03b1 aumenta l'affinit\u00e0 completando il recettore.\nFunzioni.\nSono due le principali funzioni dell'IL-2: sopravvivenza e proliferazione di linfociti T effettori e regolatori.\nPer quanto riguarda i linfociti T effettori, stimola la produzione di Bcl-2, una delle pi\u00f9 importanti proteine antiapoptotiche e inibisce p27, che induce un blocco nel ciclo cellulare.\n\u00c8 l'unica proteina, invece, in grado di stimolare l'azione dei linfociti T regolatori (in modo analogo a quanto fatto per gli effettori). Questo ha una rilevanza nei casi di mutazioni del gene che la codifica: mentre una mancanza di IL-2 \u00e8 indifferente per la risposta immunitaria verso i patogeni, diventa essenziale per impedire la risposta verso antigeni self, cosa che viene fatta dai linfociti regolatori.\nProliferazione e differenziamento.\nLa produzione di IL-2 e il successivo riconoscimento da parte del suo recettore assicura a linfociti T una grande proliferazione in modo da garantire un elevato numero di linfociti T specifici per un antigene. Questo fenomeno va sotto il nome di espansione clonale. I linfociti poi possono differenziarsi in molti tipi cellulari. Le diverse popolazioni esprimono una serie di combinazioni di citochine che le identificano, oppure solo alcune di queste rendendo difficile l'identificazione. Questi possono possedere profili misti che non si sa se appartengono a cellule in transizione tra una popolazione e l'altra oppure o di sottopopolazioni. In ogni caso ogni popolazione presente delle funzioni effettrici ben precise.\nLa differenziazione linfocitica che si ha in seguito all'espansione clonale pu\u00f2 per\u00f2 dare origine a un terzo tipo cellulare, le cellule della memoria, che in caso di infezioni successive potranno indurre rapidamente una potente risposta immunitaria differenziandosi a loro volta in linfociti T effettori. La rapida attivazione \u00e8 dovuta al fatto che le cellule T di memoria sono attivate dal semplice legame dei loro TCR con il ligando corrispondente, senza la necessit\u00e0 di molecole co-stimolatorie. In seguito alla risposta immunitaria la quantit\u00e0 di un determinato antigene cala e i linfociti T che non riescono pi\u00f9 a legarlo perdono quindi il loro segnale di sopravvivenza, di conseguenza la grande maggioranza muore per apoptosi.\nLe tappe del differenziamento e dello sviluppo delle varie popoplazioni sar\u00e0 trattato nei paragrafi specifici per i vari tipi.\nTermine della risposta.\nQuale che sia la popolazione o il tipo di linfocita T, l'avvenuta eliminazione dell'antigene e del patogeno associato porta alla mancanza del pi\u00f9 importante e fondamentale segnale di sopravvivenza. Questo porta a una progressiva diminuzione del repertorio linfocitario e solo alcuni sopravvivono diventando linfociti T della memoria.\nDettagli molecolari della trasduzione del segnale.\nIl fine ultimo delle cascate di trasduzione del segnale \u00e8 quello di attivare dei fattori di trascrizione che aumentino o incomincino la produzione di proteine specifiche. Nei linfociti T sono 3 i principali fattori che vengono attivati:\nLa trasduzione del segnale attivatoria e inibitoria dei linfociti T e B sono simili sotto numerosi aspetti.\nAttivazione di AP-1.\nQuando un linfocita T tramite il suo recettore TCR riconosce il complesso MHC-antigene alcune proteine chinasi come Lck, associata a CD4 e CD8, e Fyn, associata a CD3, fosforilano i due residui di tirosina all'interno delle loro sequenze ITAM dando inizio alle cascate di trasduzione.\nAttivazione di NFAT e NF-\u03baB.\nIl fosfatidilinisitolo trifosfato (o PIP3) \u00e8 presente sulla faccia interna membrana cellulare e si forma per fosforilazione da fosfatidilinisitolo bifosfato (PIP2) tramite la PI3 chinasi. PIP3 e PIP2 sono anche presenti nelle cascate di segnale mediate da PLC\u03b31.\nInibizione della trasduzione del segnale.\nL'inibizione della trasduzione del segnale nei linfociti T che hanno incontrato l'antigene \u00e8 determinata principalmente da alcune tirosine fosfatasi, da alcuni recettori inibitori e da alcune ubiquitina ligasi E3.\nTirosine fosfatasi.\nLe tirosine fosfatasi sono enzimi il cui compito \u00e8 quello di rimuovere gruppi fosfato dalle tirosine di alcune proteine, principalmente tirosine chinasi e proteine adattatrici, che nel caso dei linfociti T sono coinvolte nella trasduzione del segnale dal complesso del TCR. La rimozione di un gruppo fosfato non sempre implica l'inibizione dell'attivit\u00e0 della data proteina, talvolta pu\u00f2 determinarne anche l'attivazione. Due tirosine fosfatasi importanti nell'inibizione della trasduzione del segnale e nel suo spegnimento sono SHP-1 e SHP-2 (SH2-domain containing Phosphatase) che rimuovono gruppi fosfato dalle tirosine delle principali proteine coinvolte nella trasduzione del segnale come CD3, \u03b6, ZAP-70, LAT, PLC\u03b3. Sono coinvolte anche le proteine SHIP (SH2-domain containing Inositol Phosphatase) che rimuove fosfati dagli inositoli fosfati di membrana e CD45 che defosforila Lck e Fyn, con un ruolo ambivalente di attivazione e inibizione non ancora pienamente compreso.\nRecettori inibitori.\nI recettori inibitori della famiglia di CD28 sono recettori simili a CD28 ma con funzioni inibitorie e non costimolatorie, ne fanno parte principalmente CTLA-4 e PD-1. CTLA-4 (Cytotoxic T-Lymphocyte Antigen 4, noto anche come CD152) compete con CD28 per il legame a B7-1 (CD80) e B7-2 (CD86), avendo un'affinit\u00e0 molte volte pi\u00f9 alta, ma ha funzioni opposte rispetto a esso ed \u00e8 espresso principalmente nei linfociti T recentemente attivati dall'antigene. Pu\u00f2 inoltre contrastare la risposta T reclutando SHP-2. Normalmente CTLA-4 si trova in vescicole intracellulari il cui traffico sembra essere mediato da \"AP2M1\" (AP-2 complex subunit Mu-1) che contribuisce anche alla formazione di un ATPasi endosomiale con il compito di acidificare il contenuto di questi organelli. CTLA-4 sembra essere importante per inibire le risposte self nell'uomo. PD-1 (Programmed cell Death 1) \u00e8 un altro regolatore con funzioni simili a quelle di CTLA-4, i suoi ligandi sulle APC sono \"PD-L1\" e \"PD-L2\" (Programmed cell Death Ligand) noti anche come B7-H1 e B7-DC. La coda di questa proteina \u00e8 in grado di reclutare SHP-1 e SHP-2.\nUbiquitina ligasi E3.\nLe ubiquitina ligasi E3 \u00e8 il terzo metodo con cui \u00e8 possibile inibire la trasduzione del segnale nei linfociti T. L'ubiquitina ligasi E3 pi\u00f9 importante \u00e8 Cbl-b che poliubiquitina la coda di CD3 e ZAP-70 portando all'endocitosi del complesso del TCR e alla sua degradazione lisosomiale. La via di Vav/Rac inibisce l'azione di Cbl-b.\nTipologie.\nSono presenti diversi tipi di linfociti T, caratterizzati dal diverso meccanismo d'azione e dal meccanismo di funzionamento, come i linfociti T helper, linfociti T citotossici, linfociti T memoria, linfociti T regolatori, linfociti T natural killer e linfociti T \u03b3\u03b4.\nLinfociti T CD4 helper.\nI linfociti T CD4 helper sono i linfociti T ristretti per le molecole MHC di classe II che vengono attivati solamente dalle APC. Le azioni svolte dai linfociti helper sono molteplici e sono tutte svolte da sottopopolazioni specifiche per le funzioni che espletano. In generale si pu\u00f2 dire che lo scopo dei linfociti T helper \u00e8 quello di secernere citochine in seguito a stimolazione antigenica fungendo da \"aiutanti\" sia nella risposta immunitaria adattativa sia innata, in aperta contrapposizione ai CD8 citotossici che svolgono un'azione diretta nell'uccisione delle cellule.\nA partire dai linfociti T helper si sviluppano diverse sottopopolazioni in risposta a citochine prodotte durante le fasi precoci della risposta. Queste citochine possono essere prodotte dalle APC stesse o da altre cellule che si trovano nel sito della risposta. Recenti studi parlano di cellule dendritiche specializzate nel promuovere uno specifico differenziamento tramite produzione in grandi quantit\u00e0 delle citochine che servono. I linfociti T differenziati poi producono le citochine che li caratterizzano favorendo la propria popolazione e inibendo le altre. Questo differenziamento fa parte della specializzazione dell'immunit\u00e0 adattativa dal momento che sottotipi diversi possiedono funzioni effetrici ben diverse.\nLinfociti T CD8 citotossici.\nI linfociti T CD8 (CTL) sono linfociti che svolgono la loro azione principalmente eliminando le cellule infettate. Durante l'attivazione riconoscono le molecole MHC di classe I presenti sulle APC. Durante la processazione dell'antigene le APC presentano sulle MHC i peptidi di origine citoplasmatica, cio\u00e8 quei prodotti di microbi che possono essere presenti solo in caso di infezioni dirette. Le MHC di classe I sono presenti su tutte le cellule nucleate del nostro organismo il che le rende, di fatto, capaci di auto-dichiararsi infette e di essere uccise.\nDifferenziamento.\nLa maturazione e l'attivazione dei linfociti CD8 segue sostanzialmente la via dei CD4. Sembra per\u00f2 che per l'attivazione siano necessari anche segnali da parte dei linfociti helper. Queste stimolazioni possono essere superflue nel caso la risposta innata sia molto forte o se le cellule dendritiche risultano essere infettate esse stesse. Mentre sono necessarie in situazioni nelle quali l'azione della risposta innata \u00e8 debole, come contro virus, nei tumori o nei trapianti. In ogni caso il differenziamento si estrinseca nell'attivazione di fattori trascrizione come T-bet e l'eomesodermina. Questo causa lo sviluppo di granuli citoplasmatici associati alla membrana contenenti granzimi e perforina, indispensabili per l'azione citotossica.\nCitotossicit\u00e0.\nI meccanismi con cui i linfociti CD8 estrinsecano la loro citotossicit\u00e0 fa s\u00ec che non vengano danneggiate altre cellule vicine o le stesse CTL. Questo avviene grazie alla formazione della cosiddetta \"sinapsi immunologica\", cio\u00e8 la creazione di uno spazio chiuso fra linfociti e cellula bersaglio nel quale rilasciare gli enzimi che andranno a distruggere la cellule infetta. Il processo di uccisione continua anche se il CTL si stacca dalla \"vittima\" e per questo si dice il linfocita trasmette un colpo letale. La fusione dei granuli con la membrana, causa la fuoriuscita del loro contenuto (molto simile a quello dei linfociti NK):\nUn altro metodo, condiviso da molte cellule che non possiedono i granuli dei CTL, \u00e8 l'espressione della proteina detta ligando di Fas che lega Fas sulla membrana cellulare. Sembra che l'attivazione di Fas causi la morte della cellula che lo espone.\nSi \u00e8 gi\u00e0 detto che la sinapsi immunologica previene danni alle cellule adiacenti isolando la zona di secrezione senza, per\u00f2 apparentemente proteggere i CTL stessi. I linfociti, infatti, per ovviare a questo, secernono anche catepsina B, un enzima in grado di degradare qualsiasi molecola di perforina si avvicini al linfociti.\nAzione.\nIl principale metodo di riconoscimento \u00e8 dato dal corecettore CD8 che, legandosi alle MHC di classe I, permette di riconoscere il peptide portato su di esse. Le cellule bersaglio devono anche presentare la molecola di adesione ICAM-1 che legandosi a LFA-1 presente sui linfociti va a formare la sinpasi immunologica, una struttura a forma di anello che presenta una zona di trasduzione del segnale e un dominio secretorio. I linfociti CD8 esprimono anche KIR (Killer Immunoglobulin Receptors) un recettore tipico dei linfociti NK che permette di inibire l'attacco su cellule non infettate. Il recettore NKG2D, inoltre, \u00e8 in grado di riconoscere molecole simili a MHC come MIC-A, MIC-B e ULBP che possono fuorviare i CTL.\nUna volta avvenuto il riconoscimento il legame tra le molecole di adesione LFA-1/ICAM-1 causa la formazione della sinapsi e dei cambiamenti nel citoscheletro dei linfociti per cui i granuli si vengono a trovare tutti nel dominio secretorio. I CTL sferrano il colpo letale con l'apertura dei granuli.\nI linfociti CD8 producono anche interferone \u03b3 che causa l'attivazione dei macrofagi e la loro successiva azione di fagocitosi.\nRuolo nella difesa.\nI linfociti T CD8 citotossici svolgono l'importante ruolo di distruzione delle cellule infettate dai microbi. Questa funzione \u00e8 importante per prevenire un'ulteriore proliferazione dei patogeni nelle nostre cellule che senza l'intervento del sistema immunitario non sarebbero in grado di controllare. Molte cellule infatti, non hanno gli strumenti per fermare un'invasione microbica per via dell'estrema capacit\u00e0 dei patogeni di scavalcare tutte le barriere poste dal nostro organismo.\n\u00c8 importante ricordare, comunque, che l'uccisione di cellule infette avviene senza discriminazione e molte volte \u00e8 pi\u00f9 il danno causato dalla risposta immunitaria che non dal virus stesso a causa del grande numero di cellule uccise.\nLinfociti T regolatori.\nI linfociti T regolatori, detti anche soppressori, sono coinvolti nei processi di regolazione, soprattutto in senso negativo, di spegnimento della risposta immunitaria contribuendo alla tolleranza periferica (in particolare inducendo l'apoptosi in linfociti attivati senza un reale bisogno tramite fasL, ma anche esprimendo il recettore per IL2 ad altissima affinit\u00e0 in maniera da sottrarlo ai linfociti TH1). Questa regolazione sembra sia guastata in processi di autoimmunit\u00e0, mentre sfruttata a proprio vantaggio dai tumori per eludere il sistema immunitario.\nLinfociti NKT.\nI linfociti NKT sono una piccola popolazione di linfociti T che esprime CD56, un marcatore tipico delle cellule Natural Killer. Una parte di questi linfociti esprime una catena \u03b1 codificata da un unico segmento riarrangiato e per questo viene chiamata invariante. I recettori presenti su questo tipo di cellule sono in grado di riconoscere lipidi associati a particolari molecole, chiamate CD1, che svolgono un ruolo simile alle MHC di classe I. L'espressione di uno, entrambi o nessuno dei corecettori CD4 e CD8 non influenza minimamente la loro azione. Sono in grado di produrre grandi quantit\u00e0 di interleuchina-4 e INF-\u03b3 aiutando i linfociti B della zona marginale a produrre anticorpi verso lipidi.\nLinfociti \u03b3\u03b4.\nCome spiegato nella sezione relativa alla maturazione, \u00e8 possibile che i recettori del linfociti T siano composti da due catene alternative, la \u03b3 e la \u03b4. Questa decisione viene effettuata in corso di maturazione e solo un 10% circa matura come linfociti T \u03b3\u03b4. Come negli \u03b1\u03b2 il recettore si associa a CD3 e alla catena \u03b6 e diventa capace di legare gli antigeni. La differenza \u00e8 che solo pochi segmenti genici sono in grado di ricombinare e generare catene variabili che, quindi, risultano essere conservate e invarianti. Sono molto abbondanti nei tessuti epiteliali dove presentano una diversificazione minore che nei tessuti linfoidi. I recettori, non ristretti per MHC, sono in grado di riconoscere peptidi che non devono essere processati, alchilamine, lipidi.\nLinfociti T della memoria.\nI linfociti T della memoria, analogamente ai linfociti B della memoria, sono un particolare tipo di linfociti antigene-specifici che si formano grazie alla capacit\u00e0 di sopravvivere per anni o per l'intera vita. Il numero dei linfociti della memoria \u00e8 proporzionale alla dimensione della popolazione specifica durante la risposta immunitaria. Sembra che seguano un differenziamento divergente, ma non \u00e8 chiaro quali siano i segnali che li portino a formarsi.\nPossiedono diverse caratteristiche rispetto ai linfociti normali:\nTipi di memoria.\nEsistono fondamentalmente due tipi di memoria: centrale ed effettrice.\nLa memoria centrale \u00e8 costituita da linfociti della memoria che esprimono il recettore CCR7 e la L-selectina con i quali si impegnano nei linfonodi. Hanno grandi capacit\u00e0 proliferative che permette loro di originare un grande numero di linfociti effettori.\nLa memoria effettrice si localizza in sede periferica e ha la capacit\u00e0 di tornare subito effettrice in caso di stimolazione assumendo capacit\u00e0 citotossiche.\nL'origine \u00e8 molto variegata: possono formarsi da linfociti CD4 gi\u00e0 differenziati o no e da linfociti CD8."}
{"id": "386866", "revid": "287204", "url": "https://it.wikipedia.org/wiki?curid=386866", "title": "Schomberg", "text": "Schomberg, Sch\u00f6mberg o Schoemberg \u00e8 una denominazione composta da due parole tedesche, \"sch\u00f6ne\" (\"bella\") e \"Berg\" (\"montagna\")."}
{"id": "386867", "revid": "22475", "url": "https://it.wikipedia.org/wiki?curid=386867", "title": "Tracker", "text": "Tracker \u00e8 il termine generico per indicare una classe di software per produrre musica tracker.\nLa maggior parte dei compositori proviene dai paesi nordici, come Svezia, Norvegia, Finlandia e Danimarca, probabilmente perch\u00e9 il tracker era legato molto alla demoscene, che aveva preso piede in fretta in Scandinavia. Dalla Scandinavia provengono anche molti sviluppatori di nuovi tracker: Scream Tracker era stato sviluppato in Finlandia dalla \"Future Crew\" e Fast Tracker in Svezia dai \"Triton\". Furono molto popolari sui computer Amiga perch\u00e9 il formato da essi creato, a 4 strumenti, poteva essere riprodotto con grande qualit\u00e0 sonora in quanto l'Amiga aveva quattro diversi canali audio per la riproduzione indipendente di sample.\nStoria.\nI primi software su Amiga negli anni 1980.\nSebbene il concetto generale della sequenziazione dei campioni pu\u00f2 essere ricondotto al Fairlight CMI del tardo 1970, na scista di questo tipo di software e del termine \"tracker\" deriva da \"Ultimate Soundtracker\", il primo programma di questo tipo, scritto da Karsten Obarski e rilasciato nel 1987 per il Commodore Amiga,\nIl primo videogioco a usare la musica da tracker \u00e8 stato \"Amegas\" (1987), un clone di Arkanoid per Amiga. La sua musica, composta da Obarski, \u00e8 spesso considerata come la prima MOD mai fatta ed \u00e8 conosciuta dai fan della musica da computer \"vecchio stile\" (old-school).\nIl Soundtracker di Karsten Obarski era stato pensato come un tool di sviluppo per la EAS, una compagnia di sviluppo tedesca. Il programma di Karsten non fu mai un gran successo in quanto era molto limitato e poco \"user-friendly\". In poco tempo, dopo la decisione da parte di Karsten Obarski di rendere commerciale il suo tracker, cominciarono a circolare tracker di pubblico dominio molto simili nell'interfaccia e nelle funzionalit\u00e0, come \"MasterSoundTracker\" (la prima), \"ProTracker\" e \"NoiseTracker\", che diventarono popolari.\nL'evoluzione sui PC negli anni 1990.\nNegli anni '90, con l'aumento delle prestazioni dei personal computer, uscirono i primi riproduttori di MOD per PC. Poich\u00e9 il PC non aveva 4 canali audio, la riproduzione poteva avvenire solo combinando i sample in modo da essere riprodotti dal singolo canale audio dello speaker, con una lieve perdita di suono. Gli stessi inconvenienti si ebbero con le prime schede audio Creative Sound Blaster che avevano un solo canale audio.\nNel 1993 venne introdotto Scream Tracker 3 e rese disponibile l'uso di 16 canali. Le schede audio compatibili Creative risultarono limitate per cui i programmatori di Tracker iniziarono a puntare l'attenzione sulle schede audio Gravis Ultrasound, dotate di 32 canali audio distinti nei quali potevano essere inseriti sample personalizzati. Anche la demoscene spost\u00f2 la sua attenzione nello sviluppo di demo per Gravis Ultrasound, ma non abbandon\u00f2 le schede Creative che potevano mantenere la loro fetta di competizione grazie anche all'aumento progressivo delle prestazioni dei PC. L'attenzione verso i tracker e della composizione musicale and\u00f2 comunque riducendosi negli anni successivi, anche in concomitanza con la scomparsa, dal mercato, del Commodore Amiga.\nIl panorama negli anni 2000.\nNonostante il decremento di popolarit\u00e0 a partire dagli anni 2000, dovuto anche alla diffusione di formati digitali come mp3 e wma che non contengono dati relativi alle sequenze di note della musica riprodotta, i tracker sono tuttora utilizzati; sono diversi i progetti attivi ispirati ai programmi progenitori sviluppati per la piattaforma Amiga o MS-DOS e alcuni si basano direttamente sul codice sorgente di alcuni di essi.\nProgrammi come Renoise, ModPlug Tracker, Skale Tracker, Milky Tracker ed altri offrono caratteristiche del tutto simili a quelle offerte dai tracker originali, unitamente a caratteristiche comparabili a quelle dei software di concezione pi\u00f9 moderna, grazie alle quali questi cosiddetti \"tracker di terza generazione\" consentono di ottenere risultati professionali in termini di qualit\u00e0 sonora.\nIn particolare Renoise, giunto in gennaio 2009 alla versione 2.0, rappresenta la massima espressione di questa tecnologia grazie al grande numero di innovazioni apportate al concetto di tracker, ed \u00e8 probabilmente il software di questa tipologia maggiormente utilizzato, come testimonia la dimensione della sua comunit\u00e0 online.\nCaratteristiche.\nSono dotati di una interfaccia grafica che \u00e8 generalmente numerica; le note vengono inserite attraverso la tastiera, mentre i parametri, gli effetti e altro vengono inseriti in esadecimale. Una musica completa \u00e8 formata da diversi piccoli \"pattern\" multi-canale collegati assieme tramite una lista superiore.\nIl formato tracker funziona in modo diverso dal MIDI: il primo salva le note e gli strumenti in modo digitale nel file, invece di basarsi, per la riproduzione degli strumenti, sui banchi presenti sulla scheda di generazione sonora. Una musica da tracker incorpora tutti i dati della sequenza e i sample, dando quindi la possibilit\u00e0 di creare brani anche lunghi e complessi, ma potendone comunque limitare le dimensioni a meno della dimensione di un floppy disk Amiga (880K).\nAlcuni elementi sono comuni ad ogni programma di tipo tracker: \"sample\" (campione), \"instrument\" (strumento), \"note\" (chiamate anche rows), \"effetti\", \"tracce\" (o canali), \"pattern\", e \"ordini\". tali programmi nella loro forma pi\u00f9 pura permettono all'utente di impostare dei campioni sonori in base a una linea di tempo su diversi canali monofonici. \nGli elementi fondamentali.\nSample.\nI sample (campioni) sono dati sonori che vengono riprodotti a varie frequenze, in modo simile ai \"sampler\" musicali. Il sample pu\u00f2 avere un punto di inizio ciclo e fine ciclo che rende possibile la ripetizione infinita di una porzione del campione. La ripetizione pu\u00f2 essere lineare, in modo che quando il contatore raggiunge il punto di fine ciclo ritorna al punto di inizio ciclo, e riprende a percorrere il sample, oppure a \"ping-pong\", come viene denominata in Fast Tracker, in modo che quando il contatore raggiunge il punto di fine ciclo percorre il sample inversamente, tornando al punto di inizio ciclo.\nIn Fast Tracker esiste una caratteristica chiamata \"crossfade\" (dissolvenza a incrocio) che permette al ciclo di diminuire di volume del sample. I compositori possono anche registrare i sample o caricarne di predefiniti, manipolarli o crearli semplicemente tracciando la forma d'onda nel riquadro apposito.\nOgni sample ha un nome identificato personalizzabile dal compositore, spesso veniva usato per contenere commenti o il nome del compositore.\nInstrument.\nGli instrument (strumenti) sono essenzialmente liste di sample con caratteristiche aggiuntive. Un musicista pu\u00f2 assegnare diversi sample a diversi toni del suono, eliminando quindi la possibilit\u00e0 di una riproduzione qualitativamente scarsa se suonata ad un tono troppo alto o troppo basso (con il conseguente non-realismo di un vero strumento a note pi\u00f9 alte o basse). Gli instrument supportano diverse impostazioni riguardo al volume o all'effetto stereofonico, ed anche un effetto vibrato. \u00c8 possibile inoltre impostare diverse impostazioni generiche: accordo fine, volume di default, panning di default e nota relativa a C-4 (Do sulla quarta ottava).\nNota.\nLe note specificano la frequenza di riproduzione del sample. Incrementando o decrementando la velocit\u00e0 di riproduzione del campione digitale, il tono viene alzato o abbassato, simulando note strumentali (Do, Do#, Re, ecc...).\nI tracker utilizzano la notazione internazionale per la scrittura delle note. Una nota viene rappresentata in questo modo:\n C#4 02 20 R11\nQuesto significa che la nota \u00e8 C# (Do#) sulla scala cromatica, suonata sulla quarta ottava secondo la notazione scientifica dei toni, usando lo strumento numero 02. La colonna successiva (non utilizzabile nel formato MOD) \u00e8 l'impostazione del volume in esadecimale da 00 a 40, e l'ultima colonna implementa una variet\u00e0 di effetti applicabili al suono, nel caso un \"retrigger\".\nEffetto.\nUn effetto \u00e8 una funzione speciale applicata a una nota particolare. Questi effetti vengono applicati durante la riproduzione attraverso hardware o software. Effetti comuni dei tracker includono volume, portamento, vibrato, \"retrigger\", e arpeggio.\nTraccia.\nUna traccia (o canale) \u00e8 uno spazio in cui un sample viene riprodotto. Anche se il tracker della Amiga prevedeva solo quattro tracce, i tracker odierni possono mixare un numero virtualmente illimitato di tracce. \nLe tracce hanno un numero fisso di \"righe\" su cui le note e gli effetti vengono scritti (molti tracker estendono le tracce in verticale). Le tracce in genere sono composte da 64 righe, anche se si possono incrementare o decrementare a seconda dei gusti del compositore.\nPattern.\nI pattern sono essenzialmente \"fogli\" di musica dove il musicista \u00e8 in grado di comporre la traccia musicale. Un pattern \u00e8 formato da diverse righe, in genere 64 che si estendono verticalmente ed \u00e8 diviso in colonne o \"tracce\" che si sviluppano orizzontalmente. Ogni riga pu\u00f2 contenere un solo campione.\nUno o pi\u00f9 pattern possono essere paragonati tranquillamente ad un giro armonico, all'interno del pattern la battuta viene visualizzata di default per gruppi di 16 righe; 1 riga rappresenta 1/16 di valore,4 righe 1/4 di valore e cos\u00ec via; di conseguenza (per la maggior parte dei Trackers) un pattern formato di default da 64 righe contiene 4 battute in 4/4.\nOrdine.\nUn \"ordine\" \u00e8 la parte di una sequenza di pattern che definisce l'aspetto di una musica. I pattern possono essere ripetuti diverse volte in ordine diverso e salvati per mantenere anche solo certi pezzi di musica."}
{"id": "386868", "revid": "287204", "url": "https://it.wikipedia.org/wiki?curid=386868", "title": "Sch\u00f6mberg", "text": ""}
{"id": "386869", "revid": "248115", "url": "https://it.wikipedia.org/wiki?curid=386869", "title": "Linfociti B", "text": ""}
{"id": "386871", "revid": "110157", "url": "https://it.wikipedia.org/wiki?curid=386871", "title": "Tomsrtbt", "text": "tomsrtbt (pronunciata: \"Tom's Root Boot\") \u00e8 una piccolissima distribuzione MiniLinux. \u00c8 un acronimo per \"Tom's floppy which has a root filesystem and is also bootable (bootfloppy)\" ovvero \"Il floppy di Tom che ha un filesystem root ed \u00e8 anche avviabile\".\nL'autore afferma che \u00e8 \"la maggior parte di GNU/Linux su un unico floppy disk\", contenente molte utilit\u00e0 a riga di comando per il ripristino del sistema, sia per linux che per altri sistemi operativi, permettendo l'esecuzione di un sistema GNU/Linux su computer sprovvisti sia di disco rigido che di lettore cd-rom. \u00c8 fornita anche di driver per molti tipi di hardware e per dispositivi di rete.\nPu\u00f2 essere creata da Microsoft Windows in modalit\u00e0 MS-DOS o da Linux, formattando un dischetto standard da 1,44 MB come un disco ad alta densit\u00e0 da 1,72 MB e scrivendo l'immagine sul disco. \u00c8 capace di leggere e scrivere il filesystem di molti sistemi operativi tra cui ext2 (usato in Linux), FAT (usato dal DOS e alcune versioni di Windows), NTFS (usato in Windows NT, 2000, e XP), e Minix (usato dal sistema operativo Minix).\nMolte utilit\u00e0 di tomsrtbt sono scritte in Lua."}
{"id": "386872", "revid": "18323", "url": "https://it.wikipedia.org/wiki?curid=386872", "title": "Marco Minniti", "text": "\u00c8 stato dirigente dei Democratici di Sinistra, sottosegretario di Stato alla Presidenza del Consiglio dei ministri (governo D'Alema I e II), sottosegretario di Stato al Ministero della difesa (governo Amato II) e viceministro dell'Interno (governo Prodi II), sottosegretario di Stato alla Presidenza del Consiglio dei ministri con delega ai servizi segreti nel governo Letta dal 17 maggio 2013 al 22 febbraio 2014 e nel governo Renzi dal 28 febbraio 2014 al 12 dicembre 2016.\nBiografia.\nNato a Reggio Calabria nel 1956, figlio di un generale (anche gli otto zii erano ufficiali, tra i quali vi era Tito Minniti).\nAll'et\u00e0 di 17 anni, per i timori della madre Angela, rinunci\u00f2 al sogno di diventare un aviatore dell'Aeronautica Militare ed in segno di protesta contro i suoi genitori s'iscrisse al Partito Comunista Italiano, entrando successivamente nella Federazione Giovanile Comunista Italiana (FGCI).\nNegli anni '70 si laurea poi in filosofia presso l'Universit\u00e0 degli Studi di Messina con una tesi su Cicerone. In questi anni conobbe la futura moglie, la musicista Mariangela Sera, e dalla loro unione vennero concepite le due figlie: Bianca e Serena. \u00c8 appassionato di pesca subacquea, tifa Reggina e Inter e segue la Viola Reggio Calabria di pallacanestro. \u00c8 ateo.\nCarriera politica.\nGli inizi.\nPoliticamente molto vicino a Massimo D'Alema, Minniti matura in Calabria la maggior parte della sua formazione politica militando nelle file della FGCI. Amico dell'ex sindaco antimafia di Rosarno, Giuseppe Lavorato, era lui il giovanissimo segretario del PCI della Piana di Gioia Tauro negli anni '80, quando la \u2018ndrangheta uccise Giuseppe Valarioti, primo omicidio politico in Calabria. Dal 1986 al 1988 fece parte della Commissione problemi del lavoro e dell'economia nella direzione del Partito Comunista Italiano, che lasci\u00f2 per diventare segretario di federazione di Reggio Calabria.\nDopo aver aderito alla svolta della Bolognina di Achille Occhetto nel Partito Democratico della Sinistra, ne diventa segretario regionale in Calabria nel 1992, incarico che lascia nel 1994 quando viene nominato membro della segreteria nazionale di Massimo D'Alema come Responsabile del Dipartimento problemi del partito, di cui nel 1996 diviene coordinatore.\nAlle elezioni politiche del 1996 viene candidato alla Camera dei deputati nel collegio maggioritario di Reggio Calabria-Villa San Giovanni tra le file della lista L'Ulivo, ma non fu eletto, venendo sconfitto dal candidato del Polo per le Libert\u00e0 Amedeo Matacena. Sotto scorta dal 1997 per via delle minacce della 'Ndrangheta, Con la nascita dei Democratici di Sinistra di Massimo D'Alema, nel febbraio del 1998, assunse l'incarico di Segretario organizzativo.\nSottosegretario e deputato DS/PD.\nNell'ottobre 1998, nel corso della XIII legislatura, durante i governi D'Alema I e II ebbe il ruolo di Sottosegretario di Stato alla Presidenza del Consiglio dei ministri con delega all'informazione e all'editoria; successivamente viene nominato Sottosegretario di Stato alla difesa nel secondo governo Amato.\nAlle elezioni politiche del 2001 viene candidato nella circoscrizione Calabria, ed eletto per la prima volta alla Camera dei deputati, tra le file dei Democratici di Sinistra.\nNel corso della XIV legislatura della Repubblica \u00e8 stato: membro della Commissione parlamentare antimafia, del Comitato per la diplomazia parlamentare, della Delegazione parlamentare presso l'assemblea NATO e della 4\u00aa Commissione Difesa; in quest'ultima \u00e8 stato Capogruppo dei DS.\nAlle elezioni politiche del 2006 viene rieletto nella medesima circoscrizione alla Camera dei deputati come capolista dell'Ulivo. In seguito alla vittoria della coalizione de L'Unione nel 2006, viene nominato dal Consiglio dei Ministri viceministro dell'Interno sotto il ministro Giuliano Amato nel secondo governo Prodi.\nNel 2007 viene nominato Responsabile per la sicurezza nella Segreteria nazionale di Walter Veltroni. Con le elezioni primarie del 14 ottobre 2007 fu eletto segretario regionale del Partito Democratico in Calabria, carica che ha ricoperto fino al 2009. Da segretario regionale del partito, alle elezioni politiche del 2008 venne riconfermato come deputato alla Camera per la terza volta consecutiva, stavolta guidando la lista del Partito Democratico calabrese. In questo contesto, viene nominato ministro ombra dell'interno nel governo ombra del Partito Democratico, ruolo che ricopr\u00ec dal 9 maggio 2008 al 21 febbraio 2009. Il 24 febbraio 2009 il segretario del PD Dario Franceschini lo nomin\u00f2 Presidente nazionale del forum sicurezza del partito.\nDal 1\u00ba dicembre 2009 \u00e8 fondatore e presidente della fondazione ICSA (\"Intelligence Culture and Strategic Analysis\"), di cui l'ex Presidente della Repubblica Francesco Cossiga era presidente onorario.\nIl 4 agosto 2012 venne nominato, dal segretario nazionale del PD Pier Luigi Bersani Responsabile del partito per la verifica dell'attuazione del programma del Governo Monti.\nAlle elezioni politiche del 2013 \u00e8 stato candidato per la prima volta, ed eletto, al Senato della Repubblica Italiana come capolista del PD nella circoscrizione Calabria.\nIn seguito alla nascita del governo di larghe intese di Letta II tra PD, PdL, UdC e Scelta Civica, il 17 maggio 2013 viene nominato dal Consiglio dei Ministri Sottosegretario di Stato alla Presidenza del Consiglio dei ministri con delega ai servizi segreti e all'Autorit\u00e0 delegata per la sicurezza della Repubblica, incarico che gli viene confermato nel successivo governo Renzi il 28 febbraio 2014.\nMinistro dell'interno.\nA seguito delle dimissioni di Matteo Renzi da Presidente del Consiglio, per la bocciatura della riforma costituzionale Renzi-Boschi al referendum costituzionale, il 12 dicembre 2016 \u00e8 stato designato come Ministro dell'Interno dal Presidente del Consiglio incaricato Paolo Gentiloni nel suo nuovo governo, giurando il giorno stesso nelle mani del Presidente della Repubblica Sergio Mattarella nel governo Gentiloni, succedendo ad Angelino Alfano.\nSi ricorda in merito il \"Decreto Minniti\", in materia di immigrazione, accoglimento dei rifugiati politici, e sicurezza sociale in merito a pubbliche manifestazioni ed eventi sportivi. Il principale problema affrontato da Minniti nella sua veste riguarda la Crisi europea dei migranti perdurante e il contrasto delle attivit\u00e0 illegali dei trafficanti di uomini. Il ministro ha cercato di porvi rimedio adottando diverse misure.\nI provvedimenti principali adottati con il \"Decreto Minniti\" sono stati l'abolizione del secondo grado di giudizio per i migranti che fanno ricorso contro il respingimento della domanda d'asilo, l'abolizione dell'udienza, il lavoro volontario dei migranti, la riapertura e l'aumento del numero dei Centri di identificazione ed espulsione dei migranti (CIE) e il raddoppio delle espulsioni degli immigrati irregolari, provvedimenti appoggiati anche dal capo della polizia Franco Gabrielli, ma fu duramente criticata da Sinistra Italiana, e anche da intellettuali e scrittori come Roberto Saviano. Al fine di sostenere questa politica, il 9 gennaio 2017 Minniti si \u00e8 recato in Libia, dove ha avviato le trattative con il presidente Fayez al-Sarraj e il governo locale per un nuovo accordo sui rimpatri. In questa occasione \u00e8 stata riaperta l'ambasciata italiana a Tripoli, precedentemente chiusa. Il Memorandum Italia-Libia del 2017 \u00e8 stato quindi firmato il successivo 2 febbraio da Sarraj e Gentiloni.\nIl 31 marzo a Roma, Minniti firm\u00f2 un accordo con un rappresentante del governo di Tripoli e circa 60 capi delle trib\u00f9 per contenere i flussi migratori a sud (confine con Algeria, Niger e Ciad), mentre a nord sar\u00e0 operativa la guardia costiera contro gli scafisti grazie a 10 motovedette ristrutturate. Un reportage del New York Times mostr\u00f2 come le operazioni della guardia costiera libica rappresentassero una grave violazione dei diritti umani dei migranti, alcuni dei quali morirono in mare proprio ad opera della guardia costiera libica e malgrado l'osservazione delle autorit\u00e0 italiane.\nCodice ONG.\nIl 31 luglio 2017, dietro impulso di Minniti, viene introdotto dal Viminale il \"Codice di condotta per le Ong impegnate nelle operazioni di salvataggio dei migranti in mare\", altres\u00ec noto come \"Codice Minniti\", che regola l'attivit\u00e0 di salvataggio delle Organizzazioni non governative impegnate nel Mar Mediterraneo. Tra le altre cose, il codice vieta alle navi ONG di entrare nelle acque territoriali libiche. La mancata sottoscrizione del codice con alcune ONG, come Medici Senza Frontiere, comporta l'adozione di misure da parte delle autorit\u00e0 italiane nei confronti delle relative navi.\nAlla fine di agosto dello stesso anno il ministro ha un incontro con 14 \"sindaci\" di citt\u00e0 della Libia meridionale al fine di raggiungere un'intesa per il contrasto delle attivit\u00e0 dei trafficanti di migranti.\nSparatoria di Macerata.\nNel suo ultimo anno da ministro, Minniti ha affrontato l'importante questione relativa a una sparatoria terroristica di destra avvenuta a Macerata, da parte di un uomo marchigiano di 28 anni Luca Traini, invitando i partiti politici a tonificare la moderazione e condannando duramente l'attacco, dicendo il partito politico non deve \"\"cavalcare l'odio\".\nElezioni politiche del 2018.\nIn vista delle elezioni politiche del 2018 si ricandida nel collegio maggioritario di Pesaro-Urbino alla Camera, per la coalizione di centro-sinistra in quota Partito Democratico; \u00e8 anche schierato nel collegio proporzionale Campania 2 - 03 e nel Veneto. Nel collegio Pesaro-Urbino ottiene il 27,70% dei voti e viene sconfitto, arrivando terzo dietro al candidato del Movimento 5 Stelle Andrea Cecconi (34,98%), espulso dal Movimento durante la campagna elettorale, e della coalizione di centro-destra Anna Maria Renzoni (31,53%). Il risultato nel collegio in cui era candidato Minniti \u00e8 stato considerato sorprendente e significativo.\nViene comunque rieletto deputato in virt\u00f9 della candidatura nelle liste proporzionali del partito in Campania.\nA seguito del termine della XVII legislatura, come da prassi, il 24 marzo 2018 ha rassegnato le dimissioni da Ministro dell'interno, rimanendo comunque in carica per il disbrigo degli affari correnti fino al 1\u00ba giugno, giorno in cui gli succede Matteo Salvini nel governo Conte I.\nCandidatura a segretario del PD.\nDopo vari tentennamenti, il 18 novembre 2018, in vista del congresso del partito, annuncia su \"La Repubblica\" la sua candidatura \"da autonomo\"\" alle primarie per la carica di segretario nazionale del PD dell'anno seguente, trovando supporto tra gli ex ministri come Carlo Calenda (sviluppo economico ed era considerato da molti un potenziale forte candidato per le primarie), Pier Carlo Padoan (Economia e Finanze), Paolo De Castro (politiche agricole, alimentari e forestali), Valeria Fedeli (istruzione, universit\u00e0 e ricerca) e Giuseppe Fioroni (pubblica istruzione), i presidenti di Regioni come Vincenzo De Luca (Campania) e Catiuscia Marini (Umbria), e sindaci come Fulvio Centoz (Aosta), Antonio Decaro (Bari), Dario Nardella (Firenze), Giuseppe Falcomat\u00e0 (Reggio Calabria), Vincenzo Napoli (Salerno) e Matteo Ricci (Pesaro).\nTuttavia, il 5 dicembre, 17 giorni dopo aver annunciato la sua candidatura, Minniti decide di fare un passo indietro, dicendo di farlo per \"salvare il partito\", e facilitare il percorso delle primarie con l'intento di favorire l'elezione di un segretario autorevole. Successivamente decide di sostenere come candidato alla segreteria Nicola Zingaretti, presidente della Regione Lazio con una carriera amministrativa longeva alle spalle, che, dopo aver visto prevalere la sua mozione ai congressi di circolo, vincer\u00e0 le primarie con il 66% dei voti.\nDimissioni da deputato nel 2021.\nDopo cinque legislature in Parlamento, il 27 febbraio 2021 annuncia le sue dimissioni irrevocabili da deputato, per andare a guidare una fondazione denominata \"Med-Or\", nata e promossa su decisione del cda di Leonardo, avente lo scopo di promuovere le relazioni con il Mediterraneo, l'area subsahariana, il Medio e l'Estremo Oriente, in particolare con programmi strutturali nell'ambito dell\u2019aerospazio, della difesa e della sicurezza (cyber e non).\nControversie.\nNomina ai vertici DIA.\nNel settembre 2017 Minniti nomina ai vertici della Direzione Investigativa Antimafia Gilberto Caldarozzi, gi\u00e0 condannato in via definitiva a 3 anni e 8 mesi di reclusione per falso \"\"per aver partecipato alla creazione di false prove finalizzate ad accusare ingiustamente chi venne pestato senza piet\u00e0 da agenti rimasti impuniti\" e perch\u00e9 si \u00e8 prestato \"a comportamenti illegali di copertura poliziesca proprii dei peggiori regimi antidemocratici, in violazione di diritti fondamentali - di libert\u00e0, di tutela giudiziaria, della dignit\u00e0 della persona - riconosciuti in tutte le democrazie occidentali, nella nostra suprema carta e nella stessa CEDU\"\", come scritto nella sentenza della Cassazione, sez. I, n. 6138/2014.\nMemorandum Italia-Libia.\nSempre nel 2017, l'Alto commissariato delle Nazioni Unite per i diritti umani ha giudicato \"disumano\" l'accordo siglato tra il ministro dell'interno italiano Minniti e il Primo ministro libico Fayez al-Sarraj per la gestione dei flussi migratori, avendo accertato che nei centri di detenzione per i migranti presenti in Libia si commettono ordinariamente atti di tortura e altre \"atrocit\u00e0\"."}
{"id": "386874", "revid": "305330", "url": "https://it.wikipedia.org/wiki?curid=386874", "title": "Aphyllophoromycetidae", "text": "Gli Aphyllophoromycetidae sono funghi di consistenza a volte fibrosa, ma non legnosa n\u00e9 suberosa. Sono per lo pi\u00f9 saprofiti che vivono su terreno, legno o qualsiasi substrato organico, ma qualche specie \u00e8 parassita. Hanno corpi fruttiferi abbastanza grandi e di forme varie, da clavata a ramificata, con cappello, con o senza il gambo. Non possiedono comunque vere e proprie lamelle, caratteristica da cui deriva il nome.\nSistematica di Aphyllophoromycetidae.\nAppartengono alla Sottoclasse:\nEtimologia.\ndal greco \"a\" = senza e \"phyll\u00f2s\" = foglia, lamella, senza lamelle."}
{"id": "386880", "revid": "7336", "url": "https://it.wikipedia.org/wiki?curid=386880", "title": "Ecologia delle comunit\u00e0", "text": ""}
{"id": "386881", "revid": "2176288", "url": "https://it.wikipedia.org/wiki?curid=386881", "title": "Fedora (informatica)", "text": "Fedora (pronuncia: f\u0268\u02c8d\u0252r.\u0259, in precedenza Fedora Core) \u00e8 una distribuzione GNU/Linux il cui sviluppo \u00e8 sponsorizzato da Red Hat e curato dal \"Progetto Fedora\", un progetto open source, tramite la relativa community. Il nome si deve al cappello in feltro simbolo di Red Hat, il borsalino, chiamato in alcuni paesi \"fedora\".\nStoria.\nIl 21 luglio 2003 Red Hat pubblic\u00f2 Red Hat Linux in versione 9.0.93; il 25 settembre dello stesso anno nacque la prima release di Fedora Core, la FC 0.94, nota anche come Fedora Core 1 test 2 e con il nome in codice \"Severn\". Il progetto di Fedora nacque dalla iniziativa di Warren Togami, che necessitava di creare pacchetti RPM Package Manager di elevata qualit\u00e0 per Red Hat Linux. Ben presto questo progetto assunse una vita propria.\nLa prima release, Fedora Core 1 (nome in codice \"Yarrow\"), fu distribuita il 5 novembre 2003 ed integrava ancora il Kernel Linux 2.4. Il 18 maggio 2004 usc\u00ec invece \"Tettnang\" ovvero Fedora Core 2: la release utilizzava il kernel Linux 2.6, KDE 3.2 e GNOME 2.06. L'8 novembre 2004 fu distribuita Fedora Core 3, meglio nota col nome in codice di \"Heidelberg\".\nUn'importante versione fu Fedora Core 5, nome in codice \"Bordeaux\" (disponibile sia per architetture x86, x86-64 e PPC). Tra le novit\u00e0 presentava l'inclusione di Mono, Xen e X.Org 7.0. Sui supporti di installazione (1 DVD oppure 5 CD) erano presenti sia KDE sia GNOME, oltre ad un'ampia scelta di applicazioni essenziali (OpenOffice.org 2.0, Eclipse, Gimp, Firefox, Thunderbird...).\nFedora Core 6, nome in codice \"Zod\" oltre ad offrire il supporto ai nuovi computer Apple Mac con processore Intel x86 (Core Duo), offriva nuovi effetti grafici grazie a Compiz ed all'acceleratore grafico AIGLX (\"Accelerated Indirect GLX\"), inoltre, integrava lo strumento \"Virt-Manager\" per la gestione di Xen ed una versione aggiornata di Pup, il gestore dei pacchetti. \nCon la versione 7, nome in codice \"Moonshine\", distribuita il 31 maggio 2007, cambi\u00f2 il nome della distribuzione: da \"Fedora Core\" a \"Fedora\", che includeva un nuovo gestore di pacchetti, un nuovo tema grafico predefinito (\"Flying High\"), l'unione dei repository \"Core\" ed \"Extra\" e un nuovo sistema di installazione semplificata dei codec. A partire dalla versione 31, rilasciata ad Ottobre 2019, viene ufficialmente abbandonato il supporto ai sistemi a 32 bit.\nIl 24 Aprile 2020, viene annunciata una collaborazione con Lenovo grazie alla quale l'azienda di informatica cinese fornir\u00e0 alcuni dei suoi modelli ThinkPad con Fedora preinstallato. Una caratteristica importante di questo accordo risiede nella collaborazione tra Lenovo e i propri fornitori per garantire il funzionamento completo dell'hardware senza l'aggiunta di repository esterni.\nCaratteristiche.\nL'obiettivo \u00e8 quello di lavorare con la community di GNU/Linux per creare un sistema operativo completo, utilizzando esclusivamente software liberi e forum pubblici con processi aperti. Questo porta a un continuo aggiornamento delle distribuzioni, aggiornamento che \u00e8 diventato molto semplice, anche da una distribuzione all'altra.\nIn Fedora sono presenti applicativi, distribuiti sotto licenza open source, inclusi nel sistema operativo commerciale di Red Hat (\"Red Hat Enterprise Linux\"). Ad esempio Fedora Core 2 utilizzava il kernel Linux 2.6 e disponeva gi\u00e0 della Security-Enhanced Linux prima che venissero inclusi nelle distribuzioni di Red Hat.\nEssa \u00e8 indicata per qualsiasi utilizzo poich\u00e9 contiene tutti gli strumenti per lavorare in ambiente server senza tralasciare una serie di tool grafici per la configurazione, utili per gli utenti alla ricerca di un desktop user-friendly. Basata sulla ricerca del massimo grado di aggiornamento \u00e8 distribuita su base fissa semestrale con le versioni pi\u00f9 recenti di ogni pacchetto, compreso il kernel.\nViene distribuita in versione DVD (con tutti gli ambienti desktop disponibili e installabili, oltre a moltissimo software aggiuntivo), in versione LiveCD con ambiente desktop di default (predefinito) GNOME e poi sono presenti anche le cosiddette versioni \"spin\", ed ha un ciclo di vita di 13 mesi circa. Per chi volesse utilizzare software non libero ci sono repository \"RPMFusion\" (free e nonfree).\nInstallazione e configurazione.\nFedora \u00e8 progettata per essere facilmente installabile e configurabile, attraverso una suite di installer grafici e tool di configurazione, in particolare grazie all'installer Anaconda e la serie di utility grafiche \"system-config-tools\".\nGestione pacchetti.\nIl sistema di gestione dei pacchetti software era svolto da yum fino alla versione 22, da tale ultimo rilascio il gestore pacchetti \u00e8 stato sostituito con DNF, che \u00e8 risultato essere pi\u00f9 efficiente, configurabile e veloce. \u00c8 tuttavia possibile usare i vecchi comandi \"yum\" grazie al pacchetto \"dnf-yum.\"\nLe \"spin\".\nSono versioni alternative di Fedora, adattate per vari tipi di utenti, ricorrendo ad un insieme selezionato di applicazioni e ad altre personalizzazioni.\nSoftware.\nAlcuni tra i vari software in dotazione con Fedora:\nVersioni.\nLa versione corrente \u00e8 Fedora 35."}
{"id": "386883", "revid": "413187", "url": "https://it.wikipedia.org/wiki?curid=386883", "title": "Gli incanti", "text": ""}
{"id": "386884", "revid": "1318658", "url": "https://it.wikipedia.org/wiki?curid=386884", "title": "Pilate", "text": ""}
{"id": "386885", "revid": "919135", "url": "https://it.wikipedia.org/wiki?curid=386885", "title": "Wronskiano", "text": "In matematica, il wronskiano \u00e8 un determinante introdotto dal matematico polacco Josef Hoene-Wronski diffusamente utilizzato nello studio di equazioni differenziali. Consente frequentemente di mostrare l'indipendenza lineare di un insieme di soluzioni.\nDefinizione.\nIl wronskiano di due funzioni differenziabili formula_1 e formula_2 \u00e8 formula_3. In generale, dato un insieme di \"n\" funzioni formula_4, il wronskiano formula_5 \u00e8 definito come:\novvero come il determinante della matrice quadrata costruita mettendo le funzioni nella prima riga, la derivata prima di ogni funzione nella seconda riga, e cos\u00ec fino alla derivata \"n-1\". In una equazione differenziale lineare del secondo ordine, il wronskiano pu\u00f2 essere calcolato facilmente con l'identit\u00e0 di Abel.\nIndipendenza lineare.\nIl wronskiano pu\u00f2 essere usato per determinare se un insieme di funzioni derivabili \u00e8 linearmente indipendente su un dato intervallo, in quanto se le funzioni formula_7 sono linearmente dipendenti allora lo sono anche le loro derivate (essendo la derivata una trasformazione lineare), e dunque le colonne del wronskiano sono linearmente dipendenti.\nSe il wronskiano \u00e8 diverso da zero in almeno un punto dell'intervallo allora le funzioni associate sono linearmente indipendenti nell'intervallo; se sono invece linearmente dipendenti \u00e8 uguale a zero, tuttavia non \u00e8 vero il viceversa: se il wronskiano \u00e8 uniformemente zero nell'intervallo le funzioni possono o meno essere linearmente dipendenti, cio\u00e8 il fatto che formula_8 ovunque non implica la dipendenza lineare.\nQuesto utilizzo del wronskiano \u00e8 presente in molte situazioni, ad esempio per verificare l'indipendenza lineare di due soluzioni di un'equazione differenziale ordinaria del secondo ordine."}
{"id": "386892", "revid": "290948", "url": "https://it.wikipedia.org/wiki?curid=386892", "title": "Risonanza di Helmholtz", "text": "La risonanza di Helmholtz \u00e8 il fenomeno di risonanza dell'aria in una cavit\u00e0. Molte persone conoscono tale fenomeno, anche se ne ignorano il meccanismo: quando si soffia delicatamente attraverso il collo di una bottiglia vuota, il suono prodotto \u00e8 dovuto alla risonanza di Helmholtz. Il fenomeno fu studiato dallo scienziato tedesco Hermann von Helmholtz, da cui prende il nome.\nSpiegazione qualitativa.\nQuando dell'aria in eccesso viene forzata attraverso una cavit\u00e0, la pressione all'interno della stessa aumenta. Una volta che la forza esterna che ha causato la forzatura dell'aria cessa, l'aria a maggior pressione presente all'interno della cavit\u00e0 tender\u00e0 a fuoriuscire dallo stesso punto da cui era entrata. Comunque, questo flusso di aria in uscita tender\u00e0 a sovracompensare, e la cavit\u00e0 rimarr\u00e0 ad una pressione leggermente inferiore a quella esterna, provocando un risucchio d'aria. Questo processo si ripete con intensit\u00e0 decrescente della sovracompensazione, fino a smorzarsi.\nSpiegazione quantitativa.\n\u00c8 possibile ricavare la frequenza propria del risuonatore ricorrendo al modello dell'oscillatore armonico. Per risuonatori con collo cilindrico o rettangolare la frequenza di risonanza \u00e8 proporzionale a:\nSi pu\u00f2 quindi derivare facilmente la seguente formula per la frequenza di risonanza:\nformula_1\ndove \"v\" \u00e8 la velocit\u00e0 del suono nell'aria o nel mezzo di propagazione espressa in m/s, \"\u0192H\" \u00e8 la frequenza di risonanza in Hz, \"A\" \u00e8 l'area della sezione trasversale del collo in metri quadri, \"L\" \u00e8 la lunghezza del collo in metri, \"V\" \u00e8 il volume della cavit\u00e0 in metri cubi.\nApplicazioni.\nLa risonanza di Helmholtz \u00e8 utilizzata nei pannelli forati per interventi di fonoassorbimento in acustica architettonica. In tal caso il risuonatore agisce come smorzatore dinamico per le onde sonore in ambienti in cui sono presenti fenomeni di risonanza acustica ovvero di riverbero prolungato ad una specifica frequenza. \nTrova inoltre applicazione nei motori a combustione interna (air-box, polmone di recupero), nei subwoofer (tramite il sistema bass reflex).\nAnche alcuni strumenti musicali come il flauto di Pan, l'hang (o handpan) e l'ocarina basano il loro funzionamento su questo principio. La sua applicazione \u00e8 analoga a quella del Tuned Mass Damper.\nIn ambito aeronautico, o pi\u00f9 in generale aerodinamico, il risuonatore di Helmholtz \u00e8 utilizzato per il controllo dello strato limite. In questo caso il fondo del risuonatore \u00e8 costituito da una membrana vibrante ad una precisa frequenza."}
{"id": "386928", "revid": "79471489", "url": "https://it.wikipedia.org/wiki?curid=386928", "title": "Humor", "text": ""}
{"id": "386940", "revid": "712828", "url": "https://it.wikipedia.org/wiki?curid=386940", "title": "Strega di Dathomir", "text": ""}
{"id": "386943", "revid": "712828", "url": "https://it.wikipedia.org/wiki?curid=386943", "title": "Sorella della Notte", "text": ""}
{"id": "386983", "revid": "2048388", "url": "https://it.wikipedia.org/wiki?curid=386983", "title": "Atletica leggera ai Giochi della X Olimpiade", "text": "Ai Giochi della X Olimpiade di Los Angeles nel 1932 vennero assegnati 29 titoli in gare di atletica leggera, di cui 23 maschili e 6 femminili.\nPartecipazione.\nA Los Angeles la partecipazione scende da 40 (nelle due edizioni precedenti) a 34 nazioni:\n (comprende la Corea)\nRispetto ad Amsterdam 1928 si contano, nell'atletica leggera:\nIl punto tecnico.\nIl sistema di misura \u00e8 quello decimale ma, nonostante ci\u00f2, tutte le prestazioni dei concorsi vengono misurate e comunicate al pubblico secondo il Sistema consuetudinario statunitense.\nIl cronometraggio \u00e8 manuale e passa definitivamente (dopo l'unico precedente di Stoccolma 1912) al decimo di secondo. Per la prima volta viene affidato a una societ\u00e0 privata, la Omega, la quale fornisce al comitato organizzatore trenta cronometri, tutti testati e provvisti del certificato ufficiale richiesto dalla IAAF. L'ufficializzazione dei tempi \u00e8 allargata ai primi tre classificati (almeno). \u00c8 un progresso significativo, visto che dal 1896 era stato ufficializzato solo il tempo del vincitore, con l'eccezione di Stoccolma 1912 (i primi tre).\nA Los Angeles viene impiegato uno strumento per fotografare gli arrivi pi\u00f9 avanzato di quello usato nel 1920 ad Anversa. Si chiama \"Kirby Photo-electric timer\u201d dal nome del suo inventore, lo statunitense Gustavus Kirby, ex giudice arbitro (era presente a Saint Louis 1904) e futuro dirigente di atletica.\nLa macchina, che diviene nota col nome di \"Kirby two-eyes camera\", svolge funzioni di fotofinish, oltre che di cronometraggio elettrico:\nAi Giochi di Los Angeles la \"Kirby two-eyes camera\" aiuta i giudici a decidere il contestato ordine d'arrivo dei 100 metri maschili.\nDebutta anche il tabellone segnaletico esposto nello stadio: il pubblico pu\u00f2 cos\u00ec leggere i risultati delle gare appena dopo la loro conclusione.\nNuove norme.\nViene introdotta la nuova regola sulle false partenze che rimarr\u00e0 in vigore svariati decenni e che prevede l'ammonizione per la prima falsa partenza e la squalifica dell'atleta dopo la seconda.\nLa IAAF non riconosce ancora l'uso dei blocchi di partenza (inventati nel 1927), considerandoli un aiuto materiale. Pertanto i record eventualmente fatti con partenza dai blocchi non sono omologabili. Soltanto nel 1938 la Federazione mondiale abbandoner\u00e0 le sue riserve e ufficializzer\u00e0 l'uso dei blocchi. La decisione non avr\u00e0 comunque effetto retroattivo.\nLa marcia ritorna ai Giochi solo come gara di resistenza perch\u00e9 il CIO ritiene che nelle gare di lunga lena lo stile degli atleti sia pi\u00f9 corretto."}
{"id": "386991", "revid": "287204", "url": "https://it.wikipedia.org/wiki?curid=386991", "title": "Chionomys nivalis", "text": "Larvicola delle nevi (\"Chionomys nivalis\" Martins, 1842) \u00e8 un roditore della famiglia dei Cricetidi, diffuso nelle zone montuose dell'Europa e dell'Asia.\nCaratteristiche.\nL'arvicola delle nevi \u00e8 un roditore relativamente grande e dalla coda lunga. La lunghezza dalla testa al retro varia da 11\u00a0cm a 14 cm, la coda varia da 5\u00a0cm fino a 7,5 cm. Le arvicole adulte in media pesano 48 g. Hanno una pelliccia folta, fine e dal pelo lungo di colore grigio chiaro a volte con una puntina di giallo nella parte superiore. Sulla parte del ventre gli animali sono grigiastri. La coda \u00e8 folta di peli e generalmente pi\u00f9 chiara del resto del corpo. Gli animali adulti hanno la coda a volte addirittura bianca. Le arvicole delle nevi hanno zampe posteriori piuttosto lunghe. Attorno al naso gli animali hanno un pelo chiaro lungo fino a 6\u00a0cm. I padiglioni auricolari sono molto piccoli e fuoriescono di poco dalla folta pelliccia che ricopre\nl'animale.\nDistribuzione.\nLe arvicole vivono nelle zone di alta montagna in Europa e in Asia centrale e occidentale. La zona di diffusione va dai Pirenei alle Alpi e da queste ai Carpazi passando per gli Alti Tatra. In Asia si estende dal Caucaso fino all'Israele verso sud e fino al Turkmenistan verso est.\nL'areale italiano comprende l'intero arco alpino e l'Appennino settentrionale e centrale.\nHabitat.\nQuesti animali si trovano al di sopra della fascia climatica degli alberi. Necessitano di un sottosuolo pietroso, che spiega perch\u00e9 li si trova sopra su fasce detritiche e moreniche con molti anfratti nelle rocce. Sul Monte Bianco sono state trovate ad altezze fino ai 4100 metri. In alcune regioni della Francia meridionale questi animali vivono anche in zone pi\u00f9 folte e pi\u00f9 ricche di foreste. L\"habitat\" ideale per la specie \u00e8 costituito comunque dalle praterie di alta quota; la si pu\u00f2 comunque incontrare anche nelle pietraie, nei cespuglieti e nei boschi non troppo fitti.\nNel 2014, a seguito di una ricerca condotta da alcuni zoologi, nell'ambito del progetto di ricerca condotto dal Parco nazionale dei Monti Sibillini, con i fondi del Ministero dell'Ambiente destinati al monitoraggio della biodiversit\u00e0, ne \u00e8 stata confermata la sua presenza sui ghiaioni del Lago di Pilato.\nRiproduzione.\nLa stagione riproduttiva inizia a fine aprile e prosegue fino ad agosto; le femmine partoriscono in media 2 volte all'anno, da 1 a 4 piccoli, dopo una gestazione di 20-22 giorni.\nAlimentazione.\nLa sua dieta, essenzialmente vegetariana, \u00e8 composta da fiori, arbusti e parti verdi di piante. I mirtilli, a quanto\nsembra, costituiscono un'importante fonte di nutrimento per l'animale.\nComportamento.\n\u00c8 attiva soprattutto al crepuscolo e durante la notte, ma pu\u00f2 anche essere osservata di giorno soprattutto sui pendii rocciosi. L'Arvicola delle nevi non va in letargo: scava tane sotterranee tra la neve ed il terreno dove trova sia un\nriparo dal freddo sia erbe secche e residui vegetali in grado di garantire la sua sopravvivenza. In alcuni casi pu\u00f2\nanche cercare riparo nelle baite o nei rifugi alpini. Questi animali si muovono rapidamente e a scatti e non sono particolarmente timidi. "}
{"id": "387004", "revid": "767487", "url": "https://it.wikipedia.org/wiki?curid=387004", "title": "Boys Don't Cry (film)", "text": "Boys Don't Cry \u00e8 un film del 1999, diretto da Kimberly Peirce ed interpretato da Hilary Swank e Chlo\u00eb Sevigny.\nIl soggetto \u00e8 basato su un fatto di cronaca: le vicissitudini del giovane Brandon Teena, transgender biologicamente femmina nato Teena Brandon. Nonostante la non eccellente distribuzione negli Stati Uniti la pellicola suscit\u00f2 interesse e consensi, accresciuti con il concomitante assassinio di un adolescente gay, Matthew Shepard.\nGrazie a questo film, Hilary Swank si \u00e8 aggiudicata il Golden Globe per la migliore attrice in un film drammatico e l'Oscar alla miglior attrice nel 2000, mentre Chlo\u00eb Sevigny \u00e8 stata candidata agli stessi premi per il suo ruolo da non protagonista.\nTrama.\nAlla fine del 1993, Brandon Teena si trasferisce da Lincoln a Falls City, Nebraska, depressa cittadina di provincia ben nota per la sua chiusura mentale e vari episodi di cronaca nera. Brandon \u00e8 generoso, solare e affascinante, ma nasconde a tutti il segreto di essere un ragazzo transgender, fatto che si riveler\u00e0 in modo inequivocabile allorch\u00e9 verr\u00e0 denudato di forza. Brandon si complica pericolosamente la vita mentendo a tutti e di continuo, talora senza necessit\u00e0.\nBrandon trova lavoro, diviene amico della timida ragazza madre Candace Lambert e dei loschi John Lotter e Tom Nissen - con precedenti penali - fino a instaurare una relazione con la giovane introversa Lana Tisdale, ex ragazza di Lotter, che trova in lui un amore e una devozione senza precedenti, ricambiandolo con trasporto, indifferente persino alla nozione di transgender, di essere assegnato alla nascita nel genere femminile, con pulsioni maschili crescenti che lo spingeranno a progettare il cambiamento di sesso mediante un difficilissimo intervento chirurgico nel quale dovranno costruire un pene impiegando non una protesi ma tessuti suoi.\nLa situazione precipita quando, fermato dalla Polizia per guida spericolata, si vengono a scoprire a carico di Brandon alcuni piccoli precedenti in altre contee dello Stato, del suo processo in corso cui sar\u00e0 contumace, e soprattutto la sua identit\u00e0 transgender. Ci\u00f2 gli vale la detenzione in un carcere femminile da cui esce su cauzione di una incredula Lana, alla quale racconta di essere transgender.\nIl suo arresto non passa inosservato, finendo sui giornali e nelle mani della famiglia di Lana, di John e Tom. Questi, inorriditi da quello che considerano una perversione, lo costringono a spogliarsi per essere indi trascinato in un posto isolato e stuprato brutalmente, violentemente e ripetutamente. Brandon Teena fugge e denuncia i suoi stupratori, nonostante la profonda sofferenza e l'incomprensione dello sceriffo. Candace lo nasconde in casa sua per essere quindi raggiunto da Lana. I due, rendendosi conto di amarsi al di l\u00e0 di qualunque ostacolo, progettano una fuga, ma, quando Lana torna a casa sua per fare le valigie, trova John ubriaco e armato, adirato con Brandon.\nTentando di depistarlo, convince lui e Tom ad andare a bere una birra insieme e sale sulla loro macchina ma i giovani lo conducono in casa di Candace assassinando questa insieme a Brandon. Lana, risparmiata insieme al bambino di Candace, veglia a fianco delle salme per poi lasciare la citt\u00e0 recando una lettera di Brandon.\nNelle didascalie nei titoli di coda si viene a sapere che i due assassini vennero arrestati e mentre Niessen ottenne l'ergastolo testimoniando contro Lotter, quest'ultimo \u00e8 detenuto nel braccio della morte; qualche anno pi\u00f9 tardi Lana ebbe una figlia e torn\u00f2 a Falls City per crescerla.\nProduzione.\nAll'inizio fu presa in considerazione Chlo\u00eb Sevigny (che interpreta Lana) per il ruolo principale; dopodich\u00e9 furono provate in tre anni centinaia di attrici prima di arrivare a Hilary Swank.\nIl film \u00e8 ambientato in Nebraska, ma fu girato nei dintorni di Dallas (Texas).\nColonna sonora.\nFu pubblicata l'11 novembre 1999 dalla Koch Records.\nDistribuzione.\nVersione italiana.\nLa direzione del doppiaggio e i dialoghi italiani sono stati curati da Fiamma Izzo per conto della PUMAISdue. La sonorizzazione, invece, venne affidata alla SEFIT-CDC.\nControversie.\nBench\u00e9 sia basato su una storia vera, il film presenta notevoli incongruenze e ha scatenato proteste da parte delle persone realmente coinvolte nella vicenda, tra i quali i familiari della vittima, Lana Tisdale e gli abitanti di Falls City. \u00c8 del tutto assente ad esempio Philip DeVinne, fidanzato della sorella della Lambert e terza vittima di John Lotter e Tom Nissen, n\u00e9 viene mai menzionato.\nLa madre di Brandon, JoAnn, manifest\u00f2 il proprio disappunto all'agenzia di stampa \"Associated Press\", nel 2000, nei confronti dell'attrice protagonista Hilary Swank, che la notte degli Oscar pronunci\u00f2 un discorso di ringraziamento riferendosi al figlio come un \"lui\". Continu\u00f2 inoltre a negare che il figlio fosse un transgender, rivelando che da piccolo era stato molestato e avesse deciso di travestirsi come mera strategia difensiva.\nLana Tisdale si lament\u00f2 con la produzione per invasione della privacy, l'uso non autorizzato del suo nome e l'interpretazione della Sevigny la dipingesse come una persona pigra, spesso ubriaca, viscida e incolta (\"white trash\"). Tisdale sment\u00ec la sua presenza nella scena dell'omicidio e soprattutto il prosieguo della relazione dopo aver scoperto l'identit\u00e0 somatica di Brandon. Per la scena dello stupro, peraltro, il film fu vietato ai minori di 17 anni dalla Motion Picture Association of America, mentre in Italia fu apposto il divieto ai minori di 18 anni.\nRiconoscimenti.\nNel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti"}
{"id": "387020", "revid": "3732", "url": "https://it.wikipedia.org/wiki?curid=387020", "title": "Atletica leggera maschile ai Giochi della X Olimpiade", "text": "Ai Giochi della X Olimpiade di Los Angeles 1932 sono stati assegnati 23 titoli nell'atletica leggera maschile.\nCalendario.\nIl programma ripete per molti aspetti quello di Amsterdam: le gare si disputano in una settimana iniziando di domenica e terminando di domenica.\nLa struttura ripete quella originaria di Stoccolma 1912, con le variazioni apportate a Parigi nel 1924. Due sole variazioni:\nIl programma dei lanci e dei salti \u00e8 identico.\nNuovi record.\n\"Gli otto record mondiali sono, per definizione, anche record olimpici.\"\nIl rapido ricambio dei campioni.\nDei 19 campioni dei Giochi di (i titoli furono 20, ma 100\u00a0m e 200\u00a0m ebbero lo stesso vincitore), la maggior parte non si \u00e8 presentata per difendere il titolo. Dieci olimpionici di lingua inglese su 12 hanno abbandonato lo sport dilettantistico. Sono presenti:\nOltre ad essi, sono presenti a Los Angeles solo altri due olimpionici, entrambi finlandesi:\nI restanti 5 non di lingua inglese:"}
{"id": "387021", "revid": "712828", "url": "https://it.wikipedia.org/wiki?curid=387021", "title": "Allya", "text": ""}
{"id": "387022", "revid": "1528507", "url": "https://it.wikipedia.org/wiki?curid=387022", "title": "XMLGUI", "text": "XMLGUI \u00e8 un'infrastruttura di KDE che consente il design di interfacce utente tramite documenti XML.\nIn questo ambiente, il programmatore definisce varie azioni che la sua applicazione pu\u00f2 implementare, con alcune gi\u00e0 pronte, offerte dall'ambiente KDE, tra cui l'apertura di file o la chiusura dell'applicazione. Ogni azione pu\u00f2 essere associata a vari dati, tra cui icone, testo e suggerimenti.\nLa parte interessante di questo design \u00e8 il fatto che le azioni non sono inserite in menu o barre degli strumenti dal programmatore, che fornisce solo un file XML che descrive la disposizione della barra del menu e della barra degli strumenti. Con questo sistema, l'utente finale pu\u00f2 ridisegnare l'interfaccia utente di un'applicazione senza dover toccare il codice sorgente del programma in questione.\nTramite la componente KParts, XMLGUI pu\u00f2 essere integrato facilmente in altri programmi. Konqueror ne \u00e8 un esempio.\nAltri progetti.\nIl nome XMLGUI \u00e8 in qualche modo generico. Il progetto Beryl originariamente era chiamato xmlgui ed esistono una dozzina di librerie-gui di xml che portano lo stesso nome."}
{"id": "387027", "revid": "116181218", "url": "https://it.wikipedia.org/wiki?curid=387027", "title": "Identit\u00e0 di Abel", "text": "In matematica, l'identit\u00e0 di Abel (chiamata anche identit\u00e0 di equazione differenziale di Abel) \u00e8 un'equazione che esprime il Wronskiano di due soluzioni omogenee di un'equazione differenziale lineare del secondo ordine in termini di coefficienti dell'equazione differenziale originale. L'identit\u00e0 prende il nome dal matematico Niels Henrik Abel.\nL'identit\u00e0 di Abel, siccome si riferisce a diverse soluzioni linearmente indipendenti dell'equazione differenziale, pu\u00f2 essere usata per trovare una soluzione partendo dall'altra. \u00c8 molto utile per equazioni come le equazioni di Bessel, dove le soluzioni non hanno una forma analitica, poich\u00e9 in quei casi il Wronskiano \u00e8 difficile da calcolare direttamente.\nDefinizione.\nData un'equazione differenziale omogenea ordinaria lineare del secondo ordine:\nl'identit\u00e0 di Abel pu\u00f2 essere scritta come:\ndove formula_3 \u00e8 il Wronskiano delle due soluzioni linearmente indipendenti dell'equazione differenziale, ovvero il determinante:\nDerivazione.\nSiano formula_5 e formula_6 due soluzioni linearmente indipendenti dell'equazione differenziale:\nAllora il Wronskiano delle due funzioni \u00e8 definito come\nDerivando si ha:\nConsiderando l'equazione differenziale originale nella forma:\nSostituendo il risultato nel Wronskiano si ha:\nSi tratta di un'equazione differenziale lineare del primo ordine:\nin modo che integrando:\nsi ha, esponenziando, l'identit\u00e0:\nGeneralizzazione.\nData un'equazione lineare omogenea di ordine formula_15 definita sull'intervallo formula_16:\ncon formula_18 soluzioni a valori reali o complessi, il Wronskiano:\nsoddisfa la relazione:\nper ogni formula_21.\nInfatti, le soluzioni formula_22:\nsono la soluzione del sistema \"n\"-dimensionale di equazioni differenziali omogenee:\nLa traccia \u00e8 formula_25, e quindi l'identit\u00e0 di Abel segue dalla formula di Liouville."}
{"id": "387030", "revid": "3732", "url": "https://it.wikipedia.org/wiki?curid=387030", "title": "Atletica leggera femminile ai Giochi della X Olimpiade", "text": "Ai Giochi della X Olimpiade di Los Angeles 1932 sono stati assegnati 6 titoli nell'atletica leggera femminile.\nCalendario.\nIl programma delle gare femminili fa due passi avanti ma ne fa anche uno indietro. Vengono inseriti gli 80 metri con ostacoli e il lancio del giavellotto, ma gli 800 metri sono soppressi. \nNuovi record.\n\"I quattro record mondiali sono, per definizione, anche record olimpici.\""}
{"id": "387044", "revid": "2142023", "url": "https://it.wikipedia.org/wiki?curid=387044", "title": "Teresa Margherita Redi", "text": "Biografia.\nFrequent\u00f2 come educanda il monastero di Santa Apollonia di Firenze fino al 1764. Decisiva per la sua vocazione fu l'ispirazione attribuita a Teresa d'Avila, grazie alla quale scelse il Carmelo. Entr\u00f2 nel monastero carmelitano di Firenze il 1\u00ba settembre 1764 e vest\u00ec l'abito delle Carmelitane Scalze l'11 marzo 1765, prendendo il nome di suor Teresa Margherita del Cuore di Ges\u00f9.\nLa seconda grande ispirazione della sua vita fu il passo della prima lettera di Giovanni \"Dio \u00e8 amore\" (1 gv, 4,16) e cerc\u00f2 di vivere improntata a questo concetto. Si dedic\u00f2 quindi alla preghiera e all'assistenza delle consorelle anziane fino a che, molto giovane (neppure 23 anni), mor\u00ec a causa di una peritonite, il 7 marzo 1770.\nIl culto.\nSecondo il racconto degli agiografi, a poche ore dalla morte il corpo senza vita perse il suo pallore e cominci\u00f2 a emanare un odore gradevole. Per diverse settimane non mostr\u00f2 segni di decomposizione. Numerosi credenti, incitati dal padre della religiosa e dal suo direttore spirituale, gridarono al miracolo e manifestarono una fervente devozione.\nErano solo gli inizi di una vicenda destinata a sviluppi clamorosi, che assorb\u00ec le tensioni di un'epoca, coinvolgendo di volta in volta influenti ecclesiastici e autorevoli uomini politici, intraprendenti nobili e devoti popolani, raffinati teologi e rinomati predicatori, rispettabili uomini di scienza e maldestri ciarlatani.\nFra numerose traversie, il processo di canonizzazione di Teresa Redi and\u00f2 avanti per oltre 150 anni, resistendo ai radicali cambiamenti intervenuti con la Rivoluzione francese, l'et\u00e0 napoleonica, la Restaurazione, l'unit\u00e0 italiana, veicolando messaggi che mantennero intatto il loro potere comunicativo fino alla prima met\u00e0 del Novecento, sotto il pontificato di Pio XI, nell'Italia governata dal regime fascista.\nNel 1806 la Priora e le monache di S. Teresa di Firenze tentarono di promuovere la beatificazione della mistica pubblicando una biografia.\nFu canonizzata dallo stesso papa Pio XI il 19 marzo 1934, che la defin\u00ec \u201cneve ardente\u201d.\nLa memoria liturgica ricorre il 7 marzo (il 1\u00ba settembre per l'Ordine carmelitano)."}
{"id": "387056", "revid": "1718925", "url": "https://it.wikipedia.org/wiki?curid=387056", "title": "Libert\u00e9, \u00c9galit\u00e9, Fraternit\u00e9", "text": "Libert\u00e9, \u00c9galit\u00e9, Fraternit\u00e9 (in italiano \"Libert\u00e0, Uguaglianza, Fratellanza\") \u00e8 un celebre motto risalente al Settecento e associato in particolare all'epoca della Rivoluzione francese, divenuto poi il motto nazionale della Repubblica Francese.\nLibert\u00e0.\nLa prima parola del motto repubblicano francese \u00e8 \"Libert\u00e9\", che fu all'inizio concepita secondo l'idea liberale. La Dichiarazione dei diritti dell'uomo e del cittadino (1789) la definiva cos\u00ec: \u00abLa libert\u00e0 consiste nel potere di fare ci\u00f2 che non nuoce ai diritti altrui\u00bb. \n\u00abVivere liberi o morire\u00bb fu un grande motto repubblicano, adottato nello stemma originale del Club dei Giacobini.\nSotto il governo giacobino-montagnardo del Comitato di salute pubblica, di cui Maximilien de Robespierre fu il leader pi\u00f9 importante (cosiddetto regime del Terrore), divenne famoso il motto: \u00abNessuna libert\u00e0 per i nemici di essa\u00bb.\nUguaglianza.\nSecondo termine del motto repubblicano, la parola \"\"\u00c9galit\u00e9\",\" significa che la legge \u00e8 uguale per tutti e le differenze per nascita o condizione sociale vengono abolite (egualitarismo); ognuno ha il dovere di contribuire alle spese dello Stato in proporzione a quanto possiede. Il principio teoricamente era gi\u00e0 presente nel concetto di Stato di diritto, ma con la Rivoluzione Francese venne \"praticamente\" messo in atto.\nFratellanza.\nNella Dichiarazione dei diritti e doveri del cittadino, parte integrante e iniziale della Costituzione dell'anno III (1795), la parola \"Fraternit\u00e9\", terzo elemento del motto repubblicano, \u00e8 definita cos\u00ec: \"Non fate agli altri ci\u00f2 che non vorreste fosse fatto a voi\" (cosiddetta etica della reciprocit\u00e0)\nOrigini e uso.\nI primi contenuti riferibili al motto \"Libert\u00e9, \u00c9galit\u00e9, Fraternit\u00e9\" sono presenti nel saggio pubblicato nel 1774 a Londra da Jean-Paul Marat, \"Work wherein the clandestine and villainous attempts of princes to ruin liberty are pointed out\" (\"Opera in cui s'illustrano i sotterranei e scellerati tentativi dei pr\u00ecncipi di cancellare la libert\u00e0\"), che egli pubblicher\u00e0 poi in francese col titolo pi\u00f9 noto \"Les cha\u00eenes de l'esclavage\" (\"Le catene della schiavit\u00f9\"), dove si anticipavano i temi dell'azione politica: una violenta presa di posizione contro il dispotismo a favore della sovranit\u00e0 popolare e dell'uguaglianza. Successivamente, nel libro \"La Costituzione\", o \"Progetto di Dichiarazione dei Diritti dell'Uomo e del Cittadino\" del 1789 vengono ripresi e perfezionati gli ideali di Libert\u00e0, Uguaglianza e Fratellanza che verranno progressivamente adottati a motto e simbolo. La prima formulazione del motto \u00e8 attribuita a Camille Desmoulins (l'inventore anche della coccarda tricolore francese) per la Festa del 14 luglio 1790, anniversario della presa della Bastiglia.\nSebbene \"Libert\u00e9, \u00c9galit\u00e9, Fraternit\u00e9\" sia un motto nato dalla Rivoluzione francese e usato nella Prima repubblica, occorre attendere la \"IIIe R\u00e9publique\" (Terza Repubblica) perch\u00e9 venga adottato come simbolo ufficiale: prima di allora il motto subisce una battuta d'arresto, insieme ai principi fondanti della Repubblica. L'Impero e la Restaurazione trascurarono la valorizzazione legislativa del motto, che ritorna alla pubblica ribalta solo nel 1848 grazie alla penna di \"Pierre Leroux\", all'epoca rappresentante del popolo in seno alla \"Assembl\u00e9e Nationale\" (Assemblea Nazionale). Egli partecipa attivamente al percorso di riconoscimento del motto come principio costituente della Seconda Repubblica.\nNell'ambito di una repubblica a cui sovente si pospone l'aggettivo \"operaia\", il motto acquista significati pi\u00f9 ampi: l'adozione del suffragio universale estende a tutti la \"Libert\u00e9\" di scelta politica. La \"Commission du Luxembourg\" (Commissione del Luxembourg), nel promuovere le Associazioni Operaie (antenate delle cooperative di produzione), estende l'\"\u00c9galit\u00e9\" ai domini specifici dell'economia e della societ\u00e0. Infine, per mezzo di uno Stato che assegna la sovranit\u00e0 al popolo, la \"Fraternit\u00e9\" esprime il senso della solidariet\u00e0 e modera i potenziali ardori estremisti delle altre due sorelle. Mentre in passato si tendeva a privilegiare l'\"\u00c9galit\u00e9\" o la \"Libert\u00e9\", questa fase storica vede la Francia percorrere la strada della democrazia con un maggiore equilibrio.\nTuttavia, ancora una volta, la Repubblica si divide: la repressione popolare del giugno 1848 e il ritorno dell'\"Empire\" rimettono in vigore la filosofia e la portata sociale del triplice motto. \u00c8 necessario che trascorrano ancora dei decenni per arrivare a vedere, nel 1880, la celebre massima incisa sui frontoni di tutti gli edifici pubblici. Poi, le Costituzioni del 1946 e 1958 riconoscono autorevolmente il valore che il triplice motto ha per la storia del Paese d'oltralpe.\n\"Libert\u00e9, \u00c9galit\u00e9, Fraternit\u00e9\" rappresentano un valore cos\u00ec grande da travalicare i confini della Francia, sono simboli che hanno portata e rilevanza universali. Questo motto, nato dalla fucina d'idee della rivoluzione francese, \u00e8 un caposaldo irrinunciabile della moderna cultura dell'Occidente.\nAlcune repubbliche sorelle della Francia rivoluzionaria come la Repubblica Cisalpina napoleonica e la Repubblica Napoletana adottarono un motto simile (\"Libert\u00e0 Eguaglianza\" e \"Libert\u00e0 e Uguaglianza\")."}
{"id": "387061", "revid": "413187", "url": "https://it.wikipedia.org/wiki?curid=387061", "title": "Stanze (Antonio Tabucchi)", "text": ""}
{"id": "387069", "revid": "712828", "url": "https://it.wikipedia.org/wiki?curid=387069", "title": "Wakka", "text": ""}
{"id": "387076", "revid": "231580", "url": "https://it.wikipedia.org/wiki?curid=387076", "title": "Simboli della Repubblica Francese", "text": ""}
{"id": "387084", "revid": "2136109", "url": "https://it.wikipedia.org/wiki?curid=387084", "title": "Publio Cornelio Dolabella", "text": "Biografia.\nIl problema della data di nascita.\nAppiano indica come data di nascita di Dolabella il 69 a.C. Questa data, tuttavia, \u00e8 difficilmente compatibile con gli incarichi che Dolabella ebbe a ricoprire negli anni successivi (in particolare, sarebbe stato ammiraglio di una flotta e supervisore della sua realizzazione a meno di vent'anni). Una soluzione comunemente accettata \u00e8 attribuire la data ad un errore nella tradizione dei codici o alla compressione degli eventi nella narrazione dello storico e anticipare la data di nascita a un periodo di tempo fra il 70 e l'80 a.C.\nPrime esperienze politiche (51-49 a.C.).\nGi\u00e0 in giovinezza divenne celebre per la sua ferocia e per la sua sensualit\u00e0 e, prima del 51, si trov\u00f2 due volte in tribunale, accusato di reati capitali, dove fu difeso da Cicerone. Nel 51 divenne membro del collegio dei quindicemviri. Nel 49 a.C. accus\u00f2 Appio Claudio Pulcro di aver violato la sovranit\u00e0 del popolo. Durante il processo, che si concluse con l'assoluzione di Appio Claudio, fu abbandonato dalla sua prima moglie, Fabia, da cui aveva avuto il figlio Publio Cornelio Dolabella il Giovane. Si trattava di una donna pi\u00f9 vecchia di lui, che aveva sposato per motivi di denaro; proprio il bisogno di denaro, dovuto ai debiti che aveva contratto per mantenere il suo tenore di vita, fin\u00ec, con ogni probabilit\u00e0, per influenzare la gran parte delle scelte di Dolabella. Nel 49 si spos\u00f2 con Tullia, figlia di Cicerone; Cicerone desiderava, in realt\u00e0, mantenersi in buone relazioni con Appio Claudio ed era, in ogni caso, contrario al matrimonio, data la pessima opinione che aveva di Dolabella. Tullia avrebbe abbandonato Dolabella due anni dopo, dopo avergli dato un figlio e in attesa del secondo, per morire poco dopo la sua nascita. A Tullia sopravvisse uno dei figli, Lentulo.\nSotto la dittatura (49-44 a.C.).\nDurante la guerra civile (49-45 a.C.), Dolabella si schier\u00f2 inizialmente con Pompeo, ma nel gennaio del 49 a.C. fu tra i primi a recarsi nel campo di Giulio Cesare, appena tornato in Italia, per passare dalla sua parte. Cesare era appena giunto dalla Gallia, dopo essere entrato nel \"pomerium\" alla testa delle sue truppe.\nCesare gli affid\u00f2 il comando di una flotta di almeno 40 navi e la sorveglianza dell'Adriatico durante la sua spedizione in Spagna contro i legati di Pompeo. Dolabella ebbe scarsa fortuna: si ritrov\u00f2 bloccato nel golfo del Quarnaro dalla flotta dei pompeiani Marco Ottavio e Lucio Scribonio Libone e anche il tentativo di operare con lui di Gaio Antonio, fratello di Marco e comandante dell'esercito di terra lasciato da Cesare in Illiria, fu vano. Antonio fu infatti circondato e le navi catturate dal nemico. Dolabella sembra essere comunque sfuggito, dato che fu presente alla vittoria di Cesare a Farsalo nel 48 a.C..\nTornato a Roma (forse a causa di una malattia), lo stesso anno si fece adottare dalla famiglia del plebeo Gneo Lentulo, cos\u00ec da divenire plebeo egli stesso e poter concorrere per il tribunato. Come tribuno della plebe per il 47 a.C., Dolabella cerc\u00f2 di apportare cambiamenti costituzionali, fra cui una proposta di cancellazione per tutti i debiti (\"tabulae novae\": si confrontino le proposte di Catilina e Celio) e di una parte dei costi d'affitto; era infatti assillato dalle pressanti richieste dei suoi creditori. Questa era una linea di azione che proseguiva lungo quella gi\u00e0 percorsa da Celio e che cozzava direttamente contro la volont\u00e0 del Senato, che aveva deliberato di non varare alcuna riforma fino al rientro di Cesare. Dolabella tent\u00f2 di ottenere il supporto di Marco Antonio, ma altri due tribuni, Gaio Asinio Pollione e Lucio Trebellio, consigliarono Antonio di non appoggiare questa misura, cui avevano gi\u00e0 opposto il veto. Antonio sospettava, inoltre, una relazione fra Dolabella e la propria moglie, Antonia, che scacci\u00f2 di casa. Trebellio, dal canto suo, si opponeva a Dolabella non solo attraverso le vie politiche, il veto e le sue controproposte, ma anche nella lotta armata. La proposta di legge avveniva inoltre in un momento di grave instabilit\u00e0 politica, con Cesare in grave difficolt\u00e0 ad Alessandria e le legioni di stanza in Italia che davano segni di grave malcontento. Di fatto, lo scontro fra i due tribuni fin\u00ec per degenerare in una serie di tumulti. Quando Dolabella occup\u00f2 il foro, nel tentativo di far passare la sua proposta attraverso l'uso della forza, il Senato proclam\u00f2 il \"Senatus consultum ultimum\" e incaric\u00f2 Antonio, all'epoca magister equitum, di intervenire contro entrambi i tribuni per ristabilire l'ordine. All'ingresso di Antonio nella citt\u00e0, Dolabella fece barricare il foro, perch\u00e9 la sua proposta di legge fosse comunque votata. Antonio riusc\u00ec tuttavia a sfondare e, negli scontri che seguirono, vi fu un grande spargimento di sangue e entrambi i lati subirono perdite. La legge non pot\u00e9 dunque passare, ma i tumulti continuarono fino al ritorno di Cesare a Roma.\nCesare, di ritorno da Alessandria nel settembre del 47 a.C., da un lato pun\u00ec Antonio per la maniera sanguinaria in cui aveva agito, negandogli il consolato promessogli per l'anno seguente e scegliendo al posto suo Lepido, dall'altro ritenne urgente rimuovere Dolabella da Roma. Per questo, dopo averlo perdonato, lo port\u00f2 con s\u00e9 in qualit\u00e0 di comandante militare durante la spedizione contro i pompeiani in Nordafrica, dove furono sconfitti e morirono Giuba e Catone; Tito Labieno e i figli di Pompeo fuggirono invece in Spagna, dove furono definitivamente sconfitti. Proprio in Spagna Dolabella fu ferito. Nel 46 a.C. fu a Roma a discutere con Cicerone per completare la separazione da Tullia, che mor\u00ec nel 45.\nQuando Cesare fu tornato a Roma ed eletto console per il 44 a.C., propose al Senato di trasferire il suo consolato a Dolabella, come console suffetto. Dolabella aveva allora venticinque anni e non aveva ancora coperto la pretura. Antonio, a sua volta scelto console per il 44 a.C. protest\u00f2, causando un clamore che port\u00f2 Cesare a revocare la mozione. Il primo gennaio del 44 a.C., Cesare esercit\u00f2 tuttavia il suo potere come dittatore e proclam\u00f2 direttamente Dolabella console. Antonio copriva all'epoca la carica di augure e afferm\u00f2 che i presagi non erano favorevoli. Antonio aveva in realt\u00e0 annunciato in Senato gi\u00e0 diversi mesi prima la sua volont\u00e0 di opporsi ad un consolato di Dolabella attraverso l'uso degli auspici. Il problema doveva essere discusso in Senato alle idi di marzo del 44 a.C. Quello stesso giorno Cesare fu assassinato e, negli sconvolgimenti che ne seguirono, Dolabella si appropri\u00f2 delle insegne consolari.\nDopo la morte di Cesare (44-43 a.C.).\nPer ottenere la conferma del suo ufficio di console, Dolabella si un\u00ec a Marco Giunio Bruto e agli altri cesaricidi, al punto di fare distruggere l'altare e la colonna eretti in onore di Cesare nel foro e fare uccidere chi vi si avvicinava per offrire onori divini a Cesare; tuttavia, quando Antonio gli offr\u00ec, oltre al denaro, il comando della spedizione militare contro i Parti e il proconsolato per la provincia di Siria, pass\u00f2 immediatamente dalla sua parte. Questo segn\u00f2 anche il momento della rottura definitiva con Cicerone, che inizialmente aveva gioito della sua effimera alleanza ai \"liberatores\". Dolabella part\u00ec da Roma prima di aver esaurito il suo mandato di console, per precedere il cesaricida Gaio Cassio Longino, che aveva a sua volta ricevuto, prima della morte di Cesare, un mandato per il governo della Siria. Il viaggio di Dolabella attraverso Grecia, Macedonia, Tracia e Asia Minore fu marcato da saccheggi ed estorsioni e dall'uccisione, nel febbraio del 43 a.C., di Gaio Trebonio, cesaricida proconsole d'Asia, che gli aveva negato l'accesso alla citt\u00e0 di Smirne. Da questo momento in poi, Dolabella ricorse a qualsiasi mezzo per raccogliere truppe e denaro dalle citt\u00e0 dell'Asia Minore. Durante la sua permanenza in Asia, Dolabella strinse un'alleanza con Cleopatra, che si era schierata a fianco dei filocesariani. In cambio, suo figlio Cesarione le venne riconosciuto coreggente d'Egitto.\nQuando la morte di Trebonio divenne nota a Roma assieme alle sue altre imprese, Dolabella fu dichiarato nemico pubblico e sostituito da Cassio. Dolabella si rec\u00f2 comunque in Siria e, dopo alcuni scontri iniziali, si asserragli\u00f2 a Laodicea. Inizialmente, pur essendo tagliato fuori dal continente, Dolabella ebbe il controllo del mare, grazie alle navi e al denaro inviatigli da Cleopatra; quando per\u00f2 il \"praefectus classis\" di Cassio, Lucio Staio Murco, riusc\u00ec a distruggere la flotta di Dolabella, la sua situazione si fece disperata. Di fronte all'impossibilit\u00e0 di rifornirsi di scorte tramite una sortita, Dolabella ordin\u00f2 a uno dei propri soldati di dargli la morte (luglio del 43 a.C.)."}
{"id": "387088", "revid": "124800728", "url": "https://it.wikipedia.org/wiki?curid=387088", "title": "Fritz", "text": "Fritz \u00e8 un software per il gioco degli scacchi commercializzato da ChessBase. Il motore Fritz originale, sviluppato da Morsch-Feist e campione del mondo nel 1995, \u00e8 stato impiegato fino alla release Fritz 13 (2012). Fritz 14 ha impiegato invece Pandix, sviluppato da Gyula Horv\u00e1th, e le versioni successive hanno impiegato Rybka, sviluppato da Vasik Rajlich. Fritz 17 ha introdotto Fat Fritz, un motore a apprendimento profondo.\nStoria e risultati.\nAll'inizio degli anni ottanta, Morsch e un suo amico, Ed Schr\u00f6der, decisero di produrre insieme un programma per il gioco degli scacchi. All'inizio degli anni novanta l'azienda tedesca ChessBase chiese a Morsch di scrivere il codice per il programma Fritz. Nel 1995, Fritz3 vinse il campionato mondiale ad Hong Kong, battendo sorprendentemente un prototipo di Deep Blue.\nNel 2002 venne creata una versione specifica per i computer multiprocessore: Deep Fritz, che pareggi\u00f2 il match \"Brains in Bahrain\" contro Vladimir Kramnik 4 a 4. Nel novembre 2003, X3D Fritz, una versione del programma con un'interfaccia tridimensionale, pareggi\u00f2 un match di quattro partite contro Garri Kasparov.\nFritz \u00e8 stato leader delle classifiche SSDF nel 1998 (Fritz 5.0, 64\u00a0MB RAM, processore P200 MMX, 2460 punti elo), 2000 (Fritz 6.0, 128\u00a0MB RAM processore K6-2\u00a0450\u00a0MHz, 2607 punti elo) e 2002 (Deep Fritz 7.0, 256\u00a0MB RAM, processore Athlon 1200\u00a0MHz, 2759 punti elo).\nIl 23 giugno 2005 la \"AI Accoona Toolbar\", che usava come motore un prototipo di Fritz 9, ha pareggiato un match contro Rustam Qosimjonov tenutosi presso gli studi della ABC a Times Square. Nella classifica SSDF del 3 gennaio 2006, Fritz 9.0 ha raggiunto il secondo posto dopo Fruit 2.2.1 con un punteggio Elo di 2819, un punto sopra Shredder 9.0 e 33 punti sotto Fruit. Tra il 25 novembre e il 5 dicembre 2006 Deep Fritz ha disputato un incontro di sei partite contro Kramnik a Bonn, vinto dal motore per 4\u20132. A causa di un errore del giocatore russo Fritz ha inflitto un matto nel corso della seconda partita.\nDeep Fritz 11 ha raggiunto la terza posizione, con un Elo di 3098, nella classifica CCRL del settembre 2009. Secondo i dati di marzo 2010, Deep Fritz 12 \u00e8 quarto nella classifica SSDF (3117) e quindicesimo nella classifica CCRL 40/20 (nella quale sono per\u00f2 presenti varie versioni di ciascun motore, considerando solo la migliore per ciascuno di essi Fritz risulta essere quinto).\nNel marzo 2010 \u00e8 stata pubblicata una versione freemium di Deep Fritz 12 liberamente scaricabile dal sito ChessBase. Tale versione forniva funzionalit\u00e0 limitate rispetto a quella commerciale, tra le quali un database e un libro di apertura ridotti e un numero minore di skin grafiche 3d.\nNella classifica SSDF del settembre 2010 Deep Fritz 12 era sesto con un Elo di 3110, 135 punti sopra Deep Junior 10.1 e 103 sotto Deep Rybka 3 x64, che occupava la prima posizione. Nella stessa classifica, Deep Fritz 11 occupava l'ottava posizione con 3073 punti. Nella classifica CCRL del dicembre 2010 Deep Fritz 12 era sesto con un Elo di 3088, 29 punti sopra Deep Junior 11.1a x64 e 174 sotto Deep Rybka 4 x64, mentre Deep Fritz 11 aveva un rating di 3097. Fritz non \u00e8 rimasto al passo con lo sviluppo dei moderni motori scacchistici, ottenendo solo una quattordicesima posizione nelle classifiche CCRL del 2013 e non partecipando a nessun campionato mondiale dopo il 2004.\nLa quattordicesima versione commerciale del software, pubblicata nel 2013, pur mantenendo il nome non impiega pi\u00f9 il motore Fritz originale ed \u00e8 passata a Pandix, sviluppato da Gyula Horv\u00e1th. La quindicesima versione, distribuita nel novembre 2015, passa invece al motore Rybka, sviluppato da Vasik Rajlich, usato anche nella sedicesima versione, distribuita nel novembre 2017. La diciassettesima versione \u00e8 stata pubblicata il 12 novembre 2019 e introduce Fat Fritz, un motore ad apprendimento profondo basato sulle tecniche introdotte da AlphaZero, eseguito in remoto sulla piattaforma cloud di ChessBase, e il miglioramento della grafica 3D tramite l'uso di ray tracing.\nL'11 febbraio del 2021 Chessbase ha lanciato una nuova versione del software con il nome di Fat Fritz 2.0. Il programmatore Albert Silver sostiene che la nuova versione del software sia capace di unire la rapidit\u00e0 di Stockfish con la profondit\u00e0 di pensiero di una rete neurale artificiale.\nLa diciottesima versione \u00e8 stata pubblicata il 16 novembre 2021.\nControversie.\nNel febbraio del 2021 Chessbase \u00e8 stata accusata da uno dei fondatori di Stockfish, Tom Romstad, di aver utilizzato il codice del noto motore scacchistico open source senza aver rispettato la licenza GPLv3. Il cosiddetto copyleft utilizzato della GNU permette infatti di copiare, modificare e migliorare un software a patto che il codice sorgente venga distribuito insieme al programma, cosa incompatibile con il carattere proprietario di Fritz e derivati. Il 18 febbraio viene rilasciato un comunicato stampa congiunto Stockfish, Leela Chess Zero e Lichess, dove viene sostenuto che Fat Fritz 2 non sia altro che Stockfish 13 con una diversa rete neurale e con una forza addirittura minore del suo omologo. Intervistato da Chess.com, Matthias W\u00fcllenweber, uno dei fondatori dell'azienda tedesca, ha dichiarato che il debito di Fat Fritz 2 verso Stockfish \u00e8 sempre stato chiaro nella presentazione del programma, ma che \u00e8 stato un errore non essersi prima confrontati con il gruppo del motore open source, come era avvenuto per la prima versione di Fat Fritz (Fritz 17), quando, secondo W\u00fcllenweber, ci sarebbe stato un confronto preventivo con il gruppo di Leela Chess.\nIl 20 luglio del 2021 il team di Stockfish ha annunciato di aver citato in giudizio l'azienda tedesca per aver violato i termini della licenza open source del motore, e per aver continuato a distribuire Fat Fritz con il codice di Stockfish, nonostante la revoca della licenza risalente al febbraio precedente."}
{"id": "387101", "revid": "466539", "url": "https://it.wikipedia.org/wiki?curid=387101", "title": "Istmo di Perekop", "text": "L'istmo di Perekop (, ; in tataro di Crimea: \"Or boynu\"; in turco: \"Orkap\u0131\") collega la penisola della Crimea con la terraferma a Nord.\nLargo dai 5 agli 8\u00a0km, separa il mar Nero dal mar d'Azov.\nStoria.\nA causa della sua importanza strategica, in passato l'istmo \u00e8 stato ripetutamente sede di aspri combattimenti per la conquista della Crimea. Gi\u00e0 con i greci e i tatari vi costruirono roccaforti e fino al XV secolo vi fu una popolosa colonia genovese. A partire dal 1783 l'istmo appartenne alla Russia imperiale e nel 1954 entr\u00f2 a far parte, insieme alla Crimea, della Repubblica Sovietica dell'Ucraina. Il 2 marzo 2014 truppe russe si sono stabilite sull'istmo dove hanno messo un punto di controllo tra l'Ucraina e la Crimea, che adesso \u00e8 \"de facto\" territorio russo.\nGeografia.\nA sud del villaggio di Perekop si trovano alcuni laghi salmastri che fanno parte del bacino del Siva\u0161."}
{"id": "387111", "revid": "647919", "url": "https://it.wikipedia.org/wiki?curid=387111", "title": "Terremoto di Messina e Reggio", "text": ""}
{"id": "387121", "revid": "767487", "url": "https://it.wikipedia.org/wiki?curid=387121", "title": "Fritz Schade", "text": "Biografia.\nFritz Schade fece parte della squadra di Mack Sennett nella fondazione della Keystone comedies, casa di produzione cinematografica dedicata al genere comico, unitamente alla moglie Betty Schade; entrambi recitarono a fianco di Mabel Normand e Fatty Arbuckle. Dal fisico rotondo, piccoletto, baffi e pizzetto in stile teutonico, fu fortunata spalla di Charlie Chaplin nelle sue prime produzioni \"Keystone\" del 1914. Segu\u00ec la squadra \"Keystone\" anche sotto la Triangle Film Corporation per passare poi alla Fox apparendo nelle \"Sunshine Comedies\"."}
{"id": "387143", "revid": "173617", "url": "https://it.wikipedia.org/wiki?curid=387143", "title": "Publio Cornelio Dolabella (console 10)", "text": "Fu legato in Dalmazia per almeno un decennio dal 16 al 26 circa.\n\u00c8 famoso per aver ricostruito il famoso Arco di Dolabella a Roma nel 10 assieme al suo collega Gaio Giunio Silano \"(Caius Iunius Silanus)\".\nProbabilmente, l'Arco \u00e8 una ricostruzione della Porta Celimontana delle Mura serviane."}
{"id": "387146", "revid": "363629", "url": "https://it.wikipedia.org/wiki?curid=387146", "title": "Farmacocinetica", "text": "La farmacocinetica \u00e8 una branca della farmacologia che studia quantitativamente l'assorbimento, la distribuzione, il metabolismo e l'eliminazione (ADME) dei farmaci. In termini pi\u00f9 generali, mentre la farmacodinamica studia gli effetti del farmaco sull'organismo, la farmacocinetica studia gli effetti dell'organismo sul farmaco, ossia i processi che condizionano il raggiungimento ed il mantenimento di un'adeguata concentrazione dei farmaci nei vari compartimenti.\nStoria.\nI farmacologi hanno sempre saputo che i farmaci vengono assorbiti, distribuiti, metabolizzati ed eliminati dall'organismo al quale vengono somministrati, e che le velocit\u00e0 di assorbimento, distribuzione, metabolismo ed eliminazione sono determinanti per gli effetti di un farmaco.\nQuindi in un certo senso la farmacocinetica \u00e8 sempre stata una parte essenziale della farmacologia; ma \u00e8 diventata una scienza autonoma da quando sono entrati in uso metodi pi\u00f9 precisi per studiare le propriet\u00e0 cinetiche dei farmaci.\nLe quattro tappe della farmacocinetica.\nI quattro processi che descrivono il destino del farmaco all'interno dell'organismo sono:\nAssorbimento.\nLa fase di \"assorbimento\" descrive il passaggio del farmaco dalla sede di somministrazione al circolo sistemico. Questa prima fase dipende da diversi fattori.\nVie di somministrazione.\nIl fattore che influenza maggiormente l'assorbimento, perch\u00e9 costituisce una somma delle caratteristiche sopra elencate, \u00e8 la via di somministrazione, ossia il modo che si sceglie per far penetrare il farmaco nell'organismo. Il medico ed il farmacologo scelgono fra le diverse vie di somministrazione a seconda delle caratteristiche chimico-fisiche del farmaco (liposolubilit\u00e0 o idrosolubilit\u00e0), della velocit\u00e0 con cui vogliono che esso venga assorbito (assorbimento pi\u00f9 rapido per le vie parenterali, pi\u00f9 lento per quelle enterali) e della velocit\u00e0 con cui vogliono che il farmaco venga metabolizzato ed eliminato.\nLe vie di somministrazione possono essere classificate in diversi modi; una prima classificazione distingue fra:\nUna seconda classificazione distingue:\nInfine, una terza classificazione individua:\nAlcune tra le pi\u00f9 comuni vie di somministrazione sono elencate nella tabella seguente.\nIl calcolo della frazione di farmaco che viene assorbita per una certa via viene espresso dal parametro della biodisponibilit\u00e0.\nDistribuzione.\nLa \"distribuzione\" \u00e8 la seconda fase della farmacocinetica ed esprime il passaggio del farmaco dal circolo sistemico ai tessuti periferici. Anche la distribuzione \u00e8 influenzata da diversi fattori.\nBiotrasformazione.\nLa \"biotrasformazione\" descrive il metabolismo del farmaco ad opera di specifici enzimi, detti appunto \"farmacometabolici\". Questi enzimi si trovano in diversi distretti corporei, tra cui fegato (soprattutto), intestino, reni, polmoni, cute, plasma e sistema nervoso centrale, ed hanno in linea di massima lo scopo di trasformare i farmaci in molecole maggiormente solubili, e quindi pi\u00f9 facili da eliminare attraverso le urine (con l'eccezione delle reazioni di acetilazione e metilazione).\nLe reazioni di biotrasformazione si dividono in due grandi gruppi:\nEliminazione.\nL\"eliminazione\" \u00e8 la quarta ed ultima fase della farmacocinetica, e descrive tutti quei processi mirati all'escrezione del farmaco, o del suo metabolita, dall'organismo.\nLe possibili vie di eliminazione si dividono in:"}
{"id": "387157", "revid": "1869172", "url": "https://it.wikipedia.org/wiki?curid=387157", "title": "Beat of My Heart", "text": "Beat of My Heart \u00e8 il secondo singolo estratto dall'album \"Most Wanted\" della cantante statunitense Hilary Duff, che \u00e8 anche produttrice e scrittrice della canzone insieme ai fratelli Joel e Benji Madden.\nHilary Duff present\u00f2 la canzone anche agli AMA 2005, dove si esibiva per la prima volta. Dopo la performance le vendite di \"Most Wanted\" salirono vertiginosamente. Il singolo entr\u00f2 anche nell'AOL Countdown alla posizione numero 11.\nIn Australia raggiunse la 13\u00aa posizione. La canzone raggiunse la prima posizione in paesi come Singapore, Cina, India e Giappone, raggiungendo le centomila copie vendute e venne certificata disco d'oro. In Italia il singolo ha debuttato nel marzo 2006 alla posizione numero 7 e rimase per diversi mesi nella Top 40, nella trasmissione TRL di MTV si posizion\u00f2 al numero 1.\nVideo musicale.\nIl video \u00e8 stato girato a Los Angeles e diretto da Phil Harder. Messo in commercio l'8 novembre su iTunes, la premi\u00e8re su Total Request Live arriv\u00f2 il giorno dopo. Entr\u00f2 alla terza posizione e raggiunse la prima posizione il 14 novembre. Su Match Music il video conquist\u00f2 il titolo di \"High Rotation\".\nIl video ha guadagnato subito la prima posizione su TRL Italia e mantenendosi entro le prime 3 posizioni per svariati passaggi. In Asia raggiunse l'11\u00aa posizione e nella classifica di MTV Asia raggiunse la prima posizione. Fu nominato ai VMA 2005, quinto video di Hilary Duff a ottenere la nomination. Il video ha avuto molto successo anche in Sud America ed ha ottenuto il riconoscimento di platino dalla Video Association of America."}
{"id": "387182", "revid": "135224", "url": "https://it.wikipedia.org/wiki?curid=387182", "title": "Raffinazione del petrolio", "text": ""}
{"id": "387187", "revid": "6923", "url": "https://it.wikipedia.org/wiki?curid=387187", "title": "The Exploited", "text": "The Exploited (in italiano \"gli sfruttati\") sono un gruppo punk rock scozzese, formatosi nel 1979, su iniziativa del frontman e cantante, Wattie Buchan. Il loro genere ha toccato diversi stili di punk rock: l'hardcore e lo street punk degli esordi si \u00e8 evoluto successivamente verso contaminazioni di musica heavy metal. Essi furono infatti tra i primi gruppi hardcore britannici a dimostrare una certa affinit\u00e0 con l'heavy metal, anticipando la nascita del punk metal.\nLa formazione \u00e8 attualmente composta dall'unico membro fisso Wattie Buchan, Robbie Davidson alla chitarra, Irish Bob al basso e Willie Buchan, fratello di Wattie, alla batteria.\nStoria del gruppo.\nGli inizi e i primi successi.\nIl gruppo venne fondato dal Wattie Buchan nel 1979, nel quartiere di East Kilbride (Glasgow). La prima formazione ufficiale degli Exploited comprendeva Big John Duncan alla chitarra, Dru Stix (Andrew Campbell) alla batteria, Gary McCormack al basso e Terry Buchan alla voce. Dopo pochissimo tempo, per\u00f2, Terry perde interesse verso la band e viene sostituito dal fratello maggiore, Wattie Buchan (Walter Buchan). Traendo ispirazione dai gruppi punk rock della prima ondata (Sex Pistols, The Clash, The Damned), il quartetto estremizz\u00f2 i loro concetti, creando un suond semplice e senza fronzoli caratterizzato da una grande velocit\u00e0 e aggressivit\u00e0 sonora. Nel 1980 il gruppo crea la propria etichetta discografica, la Exploited Record Company, e subito esce il primo EP \"Army Life\" che si piazza al 6\u00ba posto della classifica delle band indipendenti, rimanendoci per 8 settimane, in pi\u00f9 rimane per 18 mesi nella Top 20.\nDopo Army Life esce un altro singolo, \"Barmy Army\", che si piazza nella classifica indipendente e ci rimane per 53 settimane, con un picco alla quarta posizione.\nSempre lo stesso anno, il chitarrista Steve, viene sostituito da Big John Duncan, uno dei componenti pi\u00f9 importanti nella storia degli Exploited, inoltre Mark Patrizio e Jimbo vengono sostituiti da Gary MacCormack e Dru Stix.\nNel 1981 la band firma per la Secret Records, poco dopo esce il terzo singolo, \"Dogs of War\", che si piazza alla posizione numero 2 della classifica indipendente e per un mese alla numero 63 nella classifica nazionale.\nSuccessivamente esce il primo album live della band, \"On Stage\"', registrato durante un concerto ad Edimburgo.\nTutto questo porta alla creazione di \"Punk's Not Dead\", il loro album di debutto uscito nel 1981. Acclamato come il nuovo \"Never Mind the Bollocks\", si rivel\u00f2 un buon successo commerciale, piazzandosi al 20\u00ba posto nelle classifiche nazionali per tre mesi, al primo posto nella classifica indipendente per 44 settimane, e vendendo 150.000 copie.\nAlbum dalle tematiche fortemente politicizzate e rifacenti alle ideologie anarchiche, si scaglia contro la guerra, il capitalismo, la religione e, soprattutto, il sistema, bersagliando principalmente il loro governo britannico e quello statunitense.\nVengono riprosposti brani della band come \"Army Life\", \"Barmy Army\" e \"I Believe In Anarchy\", ma anche brani nuovi quali \"Cop Cars\" e \"Sex &amp; Violence\", con \"Mucky Pup\", cover dei Puncture.\nDopo la creazione di Punk's Not Dead Wattie rilasci\u00f2 un'intervista in cui sosteneva la sua idea sul movimento punk:\nDopodich\u00e9, il gruppo scozzese partecip\u00f2, assieme ai Discharge, Anti-Nowhere League, Anti-Pasti e Chron Gen ad un tour chiamato \"Apocalypse Now\". Durante questa attivit\u00e0 live, gli Exploited si fecero conoscere non solo per la loro musica ma anche per i loro atteggiamenti controversi, in cui il frontman Buchan mostrava il suo lato violento ed insultava il pubblico, incitandolo alla rissa. Questa attitudine condusse il gruppo verso una serie di polemiche lanciate dalla societ\u00e0 conservatrice britannica e cre\u00f2 una serie di problemi con la legge, instaurando una vera e propria guerra con le forze dell'ordine e i membri della band hanno avuto, spesso, esperienze in carcere. Tuttavia, la trasgressione e l'uscire fuori dagli schemi porta popolarit\u00e0 e gli Exploited divennero sempre pi\u00f9 famosi anche grazie a ci\u00f2.\nSuccessivamente esce il singolo \"Dead Cities\", che ottiene l'approvazione del pubblico punk; il singolo va anche al Top of the Pops, che ricever\u00e0 parecchie lamentele, nonostante questo, il giorno dopo Top Of The Pops, l'album vende 15000 copie, inoltre si piazza al primo posto nella classifica indipendente e al numero 31 di quella nazionale.\nData la discreta popolarit\u00e0 raccolta dal gruppo, gli Exploited, in un concerto al Rainbow di Finsbury Park (Londra) durante il loro \"Dead Cities Tour\" in giro per l'Europa, vengono supportati dai Black Flag (allora agli inizi), il concerto si conclude con una rissa degli Exploited contro alcuni mod.\nSuccessivamente esce uno split con gli Anti-Pasti, \"Don't Let 'em Grind You Down\", che si piazza al primo posto nella classifica indipendente e al 70 in quella nazionale.\nDa \"Troops of Tomorrow\" a \"Let's Start a War\".\nIl 29 aprile 1982 esce \"Attack/Alternative\", il singolo si piazza al e al cinquantesimo di quella britannica.\nNel 1982 usc\u00ec un altro album classico della band, \"Troops of Tomorrow\", il quale raggiunse la posizione 17 nelle classifiche britanniche.\nIn questo periodo il batterista Dru Stix viene arrestato per aggressione a mano armata e viene condannato a sette anni di carcere e viene sostituito prima da Danny Heatley e poi, sempre lo stesso anno da Steve Roberts, ex componente degli U.K. Subs.\nSubito dopo esce un nuovo singolo, \"Computers Don't Blunder\", che ottiene la . Da questo momento gli Exploited iniziano ad acquistare sempre pi\u00f9 fama, anche perch\u00e9 in questi anni il punk inizia la sua fase discendente dando sempre pi\u00f9 spazio ai grandi \"pionieri\" dell'hardcore.\nNel 1983 usc\u00ec un nuovo singolo per la Pax Records, Rival Leaders, che rimane per 15 settimane alla posizione numero 11 della classifica indipendente. In questo momento entra nel gruppo il batterista Willie Buchan, fratello di Wattie, che entra e esce varie volte per poi diventare un membro fisso, attualmente Willie \u00e8 ancora un membro del gruppo dal 1997. Insieme a lui entrano Karl Morris e Billy Dunn, al posto di Gary MacCormack e Big John Duncan che lascia la band dopo tre anni di attivit\u00e0 intensa, parteciper\u00e0 a molti progetti, suoner\u00e0 anche nei Nirvana.\nPoco dopo, con la nuova formazione, gli Exploited diedero vita ad un terzo disco politicizzato, \"Let's Start a War\", un vero e proprio atto di accusa nei confronti dell'allora primo ministro inglese, Margaret Thatcher, da loro contestata per la sua presa di posizione riguardante la guerra delle isole Falkland.\nDopo la pubblicazione del lavoro discografico, la band riprese l'attivit\u00e0 dal vivo e mostrandosi ancora cattivi ed oltraggiosi, proclamando la loro guerra contro la legge e portando caos in ogni loro concerto. Fecero partire un grande tour inglese, per i club e i pub, che terminer\u00e0 al London Rainbow nel 1984 A causa del suo comportamento cattivo, il gruppo scozzese vide la soppressione di alcune loro date (ad esempio nei Paesi Bassi),questo successe a molte band punk, i Sex Pistols, per esempio videro cancellati molti loro concerti a causa della loro condotta \"poco esemplare\"..\nPoco dopo l'uscita del nuovo album, Billy Dunn viene sostituito da Wayne Tyas.\nLa discesa, da \"Horror Epics\" a \"Beat the Bastards\".\nNel 1985, prima dell'uscita di \"Jesus is Dead\", \"Deptford\" John Armitage, ex U.K. Subs e ex Combat 84, entra nella band insieme a Mad Mick, al posto di Karl Morris. Viene sostituito subito da Nigel.\nNei primi anni ottanta i Dead Kennedys vanno a suonare nel Regno Unito e nasce quindi una lotta tra i leader di Dead Kennedys ed Exploited, Jello Biafra e Wattie Buchan. Inizialmente Jello dice che in Gran Bretagna non c'\u00e8 nessun gruppo decente, questo d\u00e0 molto fastidio a Wattie che insulta Biafra chiamandolo \"sporco bugiardo\", Biafra risponde dicendo che gli Exploited e la polizia sono la stessa cosa. Da quel momento la disputa si ingrandisce e divider\u00e0 per sempre sia i due gruppi sia alcuni devoti fan.\nGli Exploited dedicarono la canzone \"USA\" proprio ai Dead Kennedys e anche la canzone \"I Hate You\" (ti odio) pare scritta per Jello Biafra, inoltre in un live prima di iniziare la canzone, Wattie dedica la canzone a Biafra, insultandolo,\nC'\u00e8 un'altra diceria secondo la quale ci sia stata una rissa tra i due gruppi e il batterista dei Dead Kennedys, D.H. Peligro, ne fosse rimasto ferito.\nNel 1985 e nel 1987 uscirono altri due dischi, rispettivamente \"Horror Epics\" e \"Death Before Dishonour\". Con quest'ultimo disco, gli Exploited incorporarono nel proprio stile elementi heavy metal, rendendo il loro sound pi\u00f9 rabbioso e spostandoli verso il punk metal. Nel 1986 il gruppo pubblica un live registrato durante un tour negli Stati Uniti, \"Live at Whitehouse\". In questo periodo subentra Tony al basso al posto di Tyas. Nel 1988 esce un LP, War Now e subito dopo entra Smeeks.\nDopo gli anni ottanta, gli anni novanta si rivelarono un periodo relativamente spento per la band, anche a causa dei continui cambi di formazione che ne rovinarono la continuit\u00e0, con il solo Buchan ad essere il membro originario. Per quanto riguarda l'aspetto discografico, il gruppo pubblica solo un paio di album in studio (\"The Massacre\" nel 1990 e \"Beat the Bastards\" nel 1996), prima dell'uscita del singolo \"Don't Blame Me\", oltre ad una manciata di raccolte e qualche album dal vivo.\nDa questo momento la formazione si sconvolge, Tony passa alla batteria al posto di Willie a al basso torna prima John Armitage poi Smeeks e Tyas che si sostituiscono per molto tempo, alla chitarra arriva prima Mad Mick poi Gordon Balfour, Fraser Rossetti e Arthur per finire con Robbie Davidson dal 1998, un membro molto importante, il chitarrista che ha passato pi\u00f9 tempo nel gruppo, ben nove anni. Alla batteria torna Willie Buchan.\nLa risalita, \"Fuck the System\" e i giorni nostri.\nDopo una caduta di favore della band durante gli anni novanta, la loro popolarit\u00e0 \u00e8 risalita tra la nuova generazione di punk in seguito alla loro 'commercializzazione' e ad una riscoperta del sound degli anni ottanta. L'importanza e il contributo del gruppo alla scena street punk sono stati riconosciuti dal pubblico esperto e in generale dai fan. Il loro disco pi\u00f9 recente \u00e8 \"Fuck the System\", datato 2003. In questo album il gruppo ritrova l'hardcore, ormai perso dall'uscita di \"Death Before Dishonour\",con un disco dai ritmi veloci e duri, testi contro il governo e contro il sistema (\"Fuck the System\").\nGli Exploited, dopo anni di attivit\u00e0 intensa nel campo dell'hardcore hanno lasciato un segno, non solo nel genere di cui si fanno portavoce, ma anche nella scena heavy metal, contribuendo alla diffusione del crossover thrash, gli Exploited con il loro stile hanno dato spunto a molti gruppi punk tra i quali i pi\u00f9 conosciuti sono i Total Chaos e i The Casualties\nDall'uscita del loro ultimo disco, gli Exploited si sono dedicati a concerti in giro per il mondo; c'\u00e8 stata anche qualche tappa in Italia, in questo momento la band \u00e8 impegnata nel nuovo tour del 2008 e sta anche lavorando su un nuovo album. La band in questo periodo ha firmato un contratto con una nuova casa discografica, la Hamburg Records.\nI temi e le critiche.\nIl gruppo, fin dagli inizi, si fece un nome per i suoi testi spiccatamente anarchici e anti-establishment. Infatti Buchan si scagliava contro l'esercito, dopo la propria esperienza nel servizio militare britannico: in canzoni come \"Army Life\", \"S.P.G.\", \"Alternative\", \"Boys in Blue\" o \"Dogs of War\" criticava pesantemente la polizia e non rimanevano esenti da critiche neanche il governo britannico e gli Stati Uniti ma, spesso, lanciava messaggi di tipo anarchico in canzoni oramai divenute famose come \"I Believe in Anarchy\" o \"Law for the Rich\".\nIl primo album, \"Punk's Not Dead\" viene tuttora considerato un capolavoro dell'hardcore punk e in generale del punk rock di tutti i tempi con pezzi come \"Punk's not Dead\", \"Cop Cars\" ed \"Exploited Barmy Army\", tributo-inno ai fan del gruppo. In canzoni come \"40 Odd Years Ago\" Buchan appella in modo spregiativo sia Adolf Hitler che Benito Mussolini.\nNonostante ci\u00f2, sono state riscontrate varie contraddizioni nella loro direzione politica, la quale risulta difficile da definire ancora oggi. \nIl genere.\nGli Exploited hanno variato negli anni diversi stili di punk rock.\nSi inizia dall'hardcore punk di \"Punk's Not Dead\", con ritmi veloci, sound essenziale e alcuni riferimenti politici, in questo caso all'anarchia.\nSuccessivamente con \"Troops of Tomorrow\", uscito l'anno successivo, il gruppo rimane sempre sulle stesse tematiche, scagliandosi anche contro l'esercito, ma il sound inizia a cambiare, divenendo molto pi\u00f9 duro. Prevalgono le chitarre, la voce \u00e8 urlata e potente.\nCon l'uscita di \"Let's Start a War\" e \"Horror Epics\" (1983 e 1985), la band abbandona quell'hardcore che aveva in \"Troops of Tomorrow\" per arrivare a tonalit\u00e0 un po' pi\u00f9 cupe, il ritmo \u00e8 meno veloce e la chitarra meno aggressiva.\nIl gruppo nell'album successivo, \"Death Before Dishonour\", si sposta verso un hardcore influenzato dal thrash metal, con suoni pi\u00f9 potenti ma non pi\u00f9 veloci, le canzoni non sono pi\u00f9 urlate e anche il ritmo \u00e8 pi\u00f9 lento, adotta un genere che pu\u00f2 essere definito metalcore.\nDopo tre anni dall'uscita di Death Before Dishonour, viene pubblicato \"The Massacre\", 1990, questo era un periodo spento per la band, dal momento che i continui cambi di formazione avevano sconvolto l'equilibrio, in cui, a differenza degli anni ottanta in cui il gruppo pubblicava praticamente un album all'anno, gli anni novanta sono decisamente meno produttivi.\nComunque The Massacre, anche se non molto apprezzato dai fan, segna una sorta di giro di boa, il gruppo torna a suonare hardcore, stavolta molto pi\u00f9 potente, duro e con i ritmi pi\u00f9 veloci, non abbandona definitivamente il thrash, infatti nel 1996 la band pubblica \"Beat the Bastards\", un album con un sound diverso dai precedenti, il gruppo mischia il ritmo veloce e essenziale dell'hardcore punk con i sound duri e potenti del metal, quindi l'album pu\u00f2 essere considerato punk metal oltre che thrash, il gruppo dall'uscita di The Massacre ha iniziato una salita verso la creazione di un genere diverso da tutti i precedenti, questo succede con l'uscita di \"Fuck the System\", un album con un sound decisamente potente, ritmi molto veloci e chitarre altrettanto veloci. Il gruppo si porta quindi su tonalit\u00e0 decisamente pi\u00f9 hardcore, unite comunque al thrash metal.\nStile e influenze.\nGli Exploited prendono spunto per molti aspetti dai Sex Pistols, dal punto di vista musicale \"Punk's Not Dead\" richiama molto lo stile classico dei Sex Pistols, inoltre Wattie Buchan come Sid Vicious, indossava indumenti con la svastica e la croce celtica per provocazione.\nMolti gruppi hardcore punk prendono esempio dagli Exploited come stile e idee, tra questi troviamo i gruppi hardcore punk The Casualties e Total Chaos.\nFormazione.\nGli Exploited hanno cambiato molte volte la loro formazione (ventiquattro il totale dei membri che hanno lasciato la band), l'unico componente presente dalla data di fondazione del gruppo, nel 1979, \u00e8 il frontman-cantante Wattie Buchan l'indiscusso leader del gruppo.\nNel 2007 il chitarrista Robbie Davidson ha lasciato il gruppo dopo 9 anni di carriera. Il 28 maggio 2009 Gav ha lasciato il gruppo per motivi personali. La formazione attuale \u00e8 la seguente."}
{"id": "387190", "revid": "339392", "url": "https://it.wikipedia.org/wiki?curid=387190", "title": "Bug (fiume)", "text": ""}
{"id": "387224", "revid": "15756", "url": "https://it.wikipedia.org/wiki?curid=387224", "title": "Monte Vederna", "text": "Il Monte Vederna (1.584 m s.l.m.) \u00e8 una montagna delle Dolomiti (Vette Feltrine) situata nel comune di Im\u00e8r a sud dell'abitato; a sud, lungo la strada per raggiungere il Monte Pavione, si trova la \"malga Agnerola\", storico alpeggio per gli abitanti di Im\u00e8r.\nDescrizione.\nIl proprietario dei prati \u00e8 un consorzio che segue la pratica del maso chiuso.\nLa propriet\u00e0 dell'Alpe Vederna non \u00e8 n\u00e9 del comune di Im\u00e8r n\u00e9 di singoli privati: nel 1742, 63 almeroi costituirono un Consorzio che divise l'Alpe in altrettante particelle, date in gestione a rotazione per dieci anni a ciascun socio e ai nuclei familiari che ne derivarono nel tempo.\nIn questi 10 anni ogni famiglia aveva il diritto e l'obbligo di sfalciare il proprio territorio e poteva costruire un piccolo maso in cui riposare ed eventualmente accudire animali e conservare il fieno. Infatti il \"Pi\u00e0n Grant\" (la zona pianeggiante sull'Alpe Vederna) \u00e8 da sempre un'importantissima fonte di fieno per la popolazione di Im\u00e8r. Al termine dei 10 anni le famiglie si riunivano e si scambiavano le particelle assegnate l'anno prima.\nSul monte Vederna ci sono le costruzioni rurali appartenenti al Consorzio e dislocate in vari punti, un Rifugio, una Casina Forestale, una chiesetta dedicata alla \"Madonna Della Neve\" e la \"Croce Degli Alpini\". Quest'ultima viene illuminata la notte, rendendo speciale la serata, poich\u00e9 questa, alcune sere, si pu\u00f2 notare illuminata da vari paesi della valle di Primiero.\nLe vie di accesso.\nQuesto monte, pu\u00f2 essere raggiunto in macchina sia da localit\u00e0 Pontet, sia dalla strada che porta in Val Noana per chi invece preferisce fare una bella escursione nel bosco, si pu\u00f2 raggiungere partendo dalla localit\u00e0 \"P\u00e8ze\" di Im\u00e8r e proseguire lungo la strada tradizionale del luogo pavimentata a \"sales\u00e0\" (ciottoli). Come alternativa, si pu\u00f2 percorrere il sentiero da poco ristrutturato che parte dalla Val Noana e ricalca il tracciato dell'antica strada per raggiungere l'Alpe e si congiunge con la strada suddetta in localit\u00e0 \"Cristo dei N\u00f2ni\".\nI segni della Prima guerra mondiale.\nIn localit\u00e0 \"Salt\u00f3n\" si trovano i resti di un fortino italiano risalente alla prima guerra mondiale, come i cunicoli finestrati scavati nella roccia in localit\u00e0 \"Morosna\" e il reticolo di trincee situate attorno alla cima del monte (\"Col\u00e0z\") vicino alla croce eretta dagli Alpini.\nEl salt\u00f3n.\n\"El salt\u00f3n\" \u00e8 una cascata che scende verticalmente restando a contatto con la roccia. Questa cascata, con un salto di circa 50 metri, dista un chilometro dalla chiesetta del monte scendendo per la strada ciottolata che sale da Im\u00e8r.\nI sguazi.\n\"I sguazi\" sono una serie di cascate che sgorgano dalla roccia grazie ad un bacino sotterraneo. Esse compiono un salto a picco sulla valle dello \"Schen\u00e8r\" di ben 180\u00a0m. \"I sguazi\" distano dalla chiesetta circa mezzo chilometro e per osservarli si giunge in un punto panoramico sulla suddetta valle percorrendo il \"Bus de Vela\"."}
{"id": "387231", "revid": "121596989", "url": "https://it.wikipedia.org/wiki?curid=387231", "title": "Volatilit\u00e0 (chimica)", "text": "La volatilit\u00e0 \u00e8 una propriet\u00e0 chimico-fisica che rappresenta la tendenza di un solido o di un liquido rispettivamente a sublimare o a vaporizzare. In generale, sono considerate volatili le sostanze che, in determinate condizioni di pressione e temperatura, presentano elevata tensione di vapore. In altre parole il sistema tende ad evolvere spontaneamente verso lo stato aeriforme, raggiungendo il massimo livello di stabilit\u00e0 relativo alle condizioni in oggetto.\nConsiderato, ad esempio, un sistema binario liquido-vapore di due sostanze A e B ad una certa temperatura e pressione, si dice volatilit\u00e0 relativa di A rispetto a B il rapporto tra le loro tensioni di vapore misurate ai valori di temperatura e pressione fissati. In formule:\nLa volatilit\u00e0 relativa \u00e8 molto importante nella progettazione di colonne di distillazione in quanto, per ricavare il grafico necessario per il metodo di McCabe-Thiele, permette di definire la frazione molare in fase vapore di un sistema bicomponente attraverso un'equazione valida sia per miscele ideali che non ideali:\nLa velocit\u00e0 con cui avviene il processo di evaporazione dipende da diversi fattori:\nLa volatilit\u00e0 \u00e8 una caratteristica particolarmente importante per le benzine, in quanto se non risulta ben bilanciata \u00e8 fonte di malfunzionamenti nei motori. Per avere una volatilit\u00e0 bilanciata la benzina deve essere composta da pi\u00f9 frazioni petrolifere. La volatilit\u00e0 dei solventi \u00e8 una caratteristica sfruttata per ottenere facilmente composti purificati."}
{"id": "387245", "revid": "3115", "url": "https://it.wikipedia.org/wiki?curid=387245", "title": "Christopher Lee", "text": "Nella sua prolifica carriera Lee ha impersonato principalmente personaggi cattivi: \u00e8 divenuto famoso per l'interpretazione del Conte Dracula in una serie di film della Hammer Film Productions. Altri ruoli degni di nota includono Lord Summerisle in \"The Wicker Man\", Francisco Scaramanga in \"Agente 007 - L'uomo dalla pistola d'oro\", il Sith Conte Dooku nella trilogia prequel di \"Guerre stellari\" cos\u00ec come quello di Saruman il Bianco nelle trilogie de \"Il Signore degli Anelli\" e \"Lo Hobbit\". Il suo ruolo pi\u00f9 importante, stando a quanto affermava lui stesso, \u00e8 stato quello del fondatore del Pakistan Mohammad Ali Jinnah nel film \"Jinnah\".\nDal 1948 alla sua morte, ha recitato in quasi 280 film, il che fa di lui uno degli attori pi\u00f9 prolifici della storia del cinema. \u00c8 entrato nel Guinness dei primati come l'attore vivente pi\u00f9 citato sugli schermi, ed \u00e8 anche il pi\u00f9 anziano cantante a essere entrato in classifica (ventiduesimo nella Billboard Hot 100 a 91 anni e 6 mesi a fine 2013) e ad avere pubblicato un album metal (un EP a 92 anni nel 2014).\nNel 2001 \u00e8 stato nominato Commendatore dell'Ordine (CBE) e il 13 giugno 2009 \u00e8 stato insignito del titolo di Cavaliere Commendatore dell'Ordine dell'Impero Britannico (KBE).\nBiografia.\nGiovinezza e famiglia.\nLee nacque a Londra, il 27 maggio 1922, figlio di Geoffrey Trollope Lee (1879-1941), un ufficiale dell'esercito britannico e dell'italiana Estelle Marie Carandini dei marchesi di Sarzano (1889-1981). La madre era nipote di un politico italiano, Girolamo Carandini, X marchese di Sarzano (1803-1870), rifugiatosi in Australia e figlia di Francesco Giacomo Carandini italo-inglese nato a Sydney e dell'inglese Florence Clemenson. Ella fu una famosa bellezza del periodo edoardiano ritratta da Sir John Lavery, Oswald Birley, Olive Snell e dalla scultrice Clare Frewen Sheridan, cugina di Winston Churchill. La bisnonna materna, moglie di Girolamo Carandini, era la cantante lirica inglese Marie Burgess Carandini (1826-1894). Il lignaggio dell'attore ha un tracciato lunghissimo, che risale probabilmente fino a Carlo Magno.\nI suoi genitori si separarono quando egli aveva quattro anni e divorziarono due anni dopo. La madre lo port\u00f2 insieme alla sorella Xandra (1917-2012) in Svizzera. Dopo essersi iscritto alla Miss Fisher's Academy in Wengen, ha recitato il suo primo ruolo nei panni di Tremotino. La famiglia ritorn\u00f2 a Londra, dove Lee frequent\u00f2 la Wagner's private school. La madre si rispos\u00f2 con Harcourt 'Ingle' Rose, un banchiere e zio di Ian Fleming. Con il trasferimento a Fulham, ebbe vari noti vicini di casa, come l'attore Eric Maturin, il principe Felix Yusupov, che introdusse il ragazzo nell'alta societ\u00e0 attraverso l'incontro con il Gran Duca Dmitrij Pavlovi\u010d Romanov, assassino di Rasputin, che il giovane Lee interpret\u00f2 molte volte a teatro. Complet\u00f2 la propria istruzione frequentando il Wellington College, dove vinse una borsa di studio per studiare greco antico e latino.\nServizio militare.\nNel 1939 fu volontario nelle file finlandesi contro l'Unione Sovietica; comunque, come ha ammesso nella sua autobiografia, egli e i suoi colleghi volontari britannici rimasero in Finlandia solo due settimane e si tennero lontani dalle forze russe tutto il tempo.\nEssendo stato formato come pilota in Sudafrica torn\u00f2 a lavorare per la United States Lines, ma all'inizio del 1940 entr\u00f2 nel Beecham Group come operatore. Quando Beecham si spost\u00f2 fuori da Londra ad operare, entr\u00f2 nella Home Guard. Nell'inverno, suo padre si ammal\u00f2 di polmonite bilaterale e mor\u00ec il 12 marzo 1941. Realizzando di non essere portato per la carriera d'esercito come suo padre, decise di entrare come volontario nella Royal Air Force. Si rec\u00f2 alla stazione di RAF Uxbridge per la necessaria preparazione, venendo poi destinato all'Initial Training Wing di Paignton. Dopo aver passato gli esami a Liverpool, il British Commonwealth Air Training Plan lo pose a bordo della Reina del Pacifico in Sudafrica, per poi raggiungere Hillside, Bulawayo, in Rhodesia meridionale. Durante alcuni voli di prova, manifest\u00f2 frequenti mal di testa ed una vista annebbiata. L'ufficiale medico gli diagnostic\u00f2 un problema al nervo ottico e gli consigli\u00f2 di non volare pi\u00f9, pur rimanendo nella RAF. Venne spostato in diverse stazioni di volo prima di trovare una collocazione fissa nella capitale della Rhodesia, Salisbury, nel dicembre del 1941. Visit\u00f2 quindi Mazowe Dam, Marandellas, la Wankie Game Reserve e le rovine della Grande Zimbabwe. Pensando di dover \"fare qualcosa di costruttivo\" decise di entrare nella RAF Intelligence. Con l'approvazione dei superiori entr\u00f2 nella Rhodesian Police Force e venne posto presso la prigione di Salisbury. Promosso \"leading aircraftman\" venne spostato a Durban, in Sudafrica, prima di spostarsi nuovamente a Suez a bordo della Nieuw Amsterdam.\nDopo avere trascorso qualche tempo presso il Canale di Suez riprese il suo lavoro di intelligence presso la citt\u00e0 di Ismailia. Venne inserito quindi nel No. 205 Group RAF nel gennaio del 1943, e poi al No. 260 Squadron RAF sempre come ufficiale dell'intelligence. Con il progredire della campagna militare in Nordafrica lo squadrone inglese si port\u00f2 da Maaten Bagush a Mersa Matruh e inizi\u00f2 ad abbisognare di un adeguato supporto aereo per bombardare importanti obbiettivi strategici a terra. L'avanzata degli alleati prosegu\u00ec in Libia attraverso Tobruk e Bengasi sino all'Arco di Marmo e poi verso El Agheila, Homs e Tripoli, mentre lo squadrone aereo veniva incaricato di cinque missioni al giorno. Dal momento che l'avanzata sarebbe proseguita in Tunisia rischi\u00f2 la vita durante uno di questi scontri. Dopo aver rotto la Linea Mareth delle forze dell'Asse, lo squadrone di Lee si pose infine a Kairouan. Dopo la resa dei militari dell'Asse in Nordafrica nel maggio del 1943, si spost\u00f2 con il suo squadrone a Zuwarah in Libia per prepararsi all'invasione della Sicilia. Si spost\u00f2 quindi a Malta e dopo la cattura dell'isola ad opera dell'8\u00aa armata inglese, venne preso anche il villaggio siciliano di Pachino mentre la base permanente venne posta ad Agnone Bagni. Alla fine di luglio del 1943 ricevette la sua seconda promozione di grado. Dopo la fine della campagna in Sicilia si ammal\u00f2 di malaria sei volte in un anno e venne ricoverato nell'ospedale di Cartagena per gli adeguati trattamenti medici. Al suo ritorno, trov\u00f2 il suo squadrone in pessimo stato morale dal momento che ormai da troppo tempo mancavano notizie dal fronte orientale e dall'Unione Sovietica che avrebbe dovuto tenere occupate le forze tedesche su quel fronte. In questa situazione delicata, con l'assottigliarsi anche delle riserve di alcolici, seppe prendere in mano saldamente la situazione ed evit\u00f2 un ammutinamento.\nDopo l'invasione alleata dell'Italia lo squadrone di Lee venne posto di stanza a Foggia e poi a Termoli durante tutto l'inverno del 1943. Trascorse gran parte del suo tempo con l'8\u00aa divisione di fanteria indiana gurkha con la quale combatt\u00e9 la Battaglia di Monte Cassino. Nel corso dell'ultimo assalto a Monte Cassino, lo squadrone era di base a Sant'Angelo e Lee rischi\u00f2 nuovamente di venire ucciso. Nel novembre del 1944, venne promosso \"flight lieutenant\" e lasci\u00f2 lo squadrone a Iesi per portarsi al quartier generale della Air Force. Prese inoltre parte ai preparativi di assalto di una non ben identificata fortezza alpina tedesca. Dopo la fine della guerra venne invitato a caccia nei pressi di Vienna a P\u00f6rtschach am W\u00f6rthersee. Negli ultimi mesi del suo servizio attivo, parlando fluentemente sia il francese che il tedesco, oltre all'inglese ed all'italiano madrelingua, venne impiegato nel Central Registry of War Criminals and Security Suspects per scoprire e rintracciare i criminali di guerra nazisti.\nCarriera cinematografica.\nNel 1946, dopo avere discusso con l'ambasciatore italiano Nicol\u00f2 Carandini, cugino della madre, ottenne un contratto di sette anni con la Rank Organization. Carandini appoggi\u00f2 le aspirazioni del giovane affermando che la bisnonna, Marie Carandini, era stata un'affermata cantante d'opera in Australia.\nDebutt\u00f2 nel 1948 nel film \"Il mistero degli specchi\" di Terence Young. Nello stesso anno fece una apparizione non accreditata nel film \"Amleto\" di Sir Laurence Olivier. Durante il decennio successivo fece quasi trenta film, impersonando quasi del tutto personaggi d'azione. La sua prima \"performance\" per la casa di produzione Hammer fu nel ruolo della \"Creatura\" ne \"La maschera di Frankenstein\", girato nel 1956 con il suo amico Peter Cushing. Una scena del film venne presa dal regista statunitense Stanley Kubrick per il film di \"Lolita\" (1962) dove si pu\u00f2 vedere per pochi secondi un giovane Christopher Lee.\nQuello condusse alla sua prima comparsa in qualit\u00e0 del terribile transilvano succhiatore di sangue nel film del 1958 \"Dracula il vampiro\". Successivamente, ha interpretato il personaggio del Conte Dracula in altre undici occasioni (tra cui spiccano i sette film della serie della Hammer), quali: \"Dracula, principe delle tenebre\" (\"Dracula: Prince of Darkness\" 1966), \"Le amanti di Dracula\" (\"Dracula Has Risen from the Grave\", 1968), \"Il conte Dracula\" (\"Count Dracula\", 1969), \"Cuadecuc, vampir\" (1969), \"Una messa per Dracula\" (\"Taste the Blood of Dracula\", 1970), \"Controfigura per un delitto\" (\"One More Time\", 1970), \"Il marchio di Dracula\" (\"Scars of Dracula\" 1970), \"\" (\"Dracula AD 1972\", 1972), \"I satanici riti di Dracula\" (\"The Satanic Rites of Dracula\", 1973), \"Dracula, fantasia o realt\u00e0\" (\"Vem var Dracula?\", 1975) e \"Dracula padre e figlio\" (\"Dracula p\u00e8re et fils\", 1976)\nChristopher Lee aveva un rapporto molto conflittuale con il personaggio che lo rese celebre, Dracula: in una masterclass di due ore tenuta a Trieste il 27 novembre 2009, dove l'attore ripercorreva la sua carriera, non ha mai nominato il famoso vampiro. Il giorno seguente si rifiut\u00f2 di autografare un poster del film Dracula per un suo fan, firmando invece il restante materiale che gli veniva offerto.\nFra le varie proposte di lavoro ricevute gli era stato proposto il ruolo del Dr. Sam Loomis nel film \"Halloween - La notte delle streghe\", diretto da John Carpenter nel 1978, ma declin\u00f2 a causa dello scarso compenso, e la parte and\u00f2 a Donald Pleasence. Anni dopo confess\u00f2 allo stesso Carpenter che declinare quella parte era stato un grande errore. Prima che a Lee, il ruolo era stato similmente proposto al suo amico Peter Cushing. Nel frattempo aveva partecipato a molti film, tra cui \"Ritorno dall'ignoto\" (1978) e \"Howling II - L'ululato\" (1985). Assieme a Terence Stamp e David Hemblen era stato considerato per il ruolo di Magneto nel film \"X-Men\", diretto da Bryan Singer nel 2000. La scelta \u00e8 caduta poi su Ian McKellen, gi\u00e0 diretto da Singer in \"L'allievo\" nel 1998.\nIl 15 marzo 2010 ha pubblicato un concept album symphonic metal dal titolo \"\" assieme ad un'orchestra. Partecipa nel 2010 alla riregistrazione dell'album \"Battle Hymns\" del gruppo epic metal Manowar andando ad interpretare la voce narrante che nel disco originale era quella di Orson Welles. Negli anni duemila ha interpretato due ruoli molto importanti in altrettanto importanti produzioni: lo stregone Saruman il Bianco nelle trilogie de \"Il Signore degli Anelli\" e \"Lo Hobbit\" e il conte Dooku nella trilogia prequel di \"Star Wars\". Lee accett\u00f2 il ruolo di Saruman poich\u00e9 era troppo vecchio per quello di Gandalf, che l'attore insegu\u00ec per decenni; Lee aveva conosciuto J. R. R. Tolkien e ne era amico, ma tutti i precedenti progetti di portare al cinema i suoi libri erano stati accantonati; quando arriv\u00f2 il momento, Lee non era pi\u00f9 in condizioni di girare le numerose scene d'azione di Gandalf, quindi il ruolo and\u00f2 a Ian McKellen; ma Lee accett\u00f2 quello di Saruman per poter partecipare al progetto.\nMuore il 7 giugno 2015 al Chelsea and Westminster Hospital di Londra dove era stato ricoverato per problemi respiratori. La sua morte viene annunciata quattro giorni pi\u00f9 tardi, il pomeriggio dell'11 giugno 2015.\nVita privata.\nIl 17 marzo 1961 spos\u00f2 la pittrice ed ex-modella danese Birgit Kr\u00f8ncke con la quale ha avuto una figlia: Christina Erika, nata il 23 novembre 1963. Egli \u00e8 inoltre lo zio dell'attrice britannica Harriet Walter, cugino di Ian Fleming, ideatore di 007, e cugino di terzo grado dell'archeologo Andrea Carandini. Il 21 giugno 2004 gli \u00e8 stata conferita la cittadinanza onoraria nella citt\u00e0 di Casina, in provincia di Reggio Emilia, dove vissero i suoi antenati.\nContrariamente a quanto si dice, non possedeva una biblioteca dell'occulto. Durante una conferenza tenuta l'8 novembre 2011 all'University College Dublin, parlando dell'argomento afferm\u00f2: \"Somebody wrote I have 20,000 books. I'd have to live in a bath! I have maybe four or five...\" (in italiano: \"Qualcuno ha scritto che ho 20.000 libri. Dovrei vivere in bagno! Ne ho forse quattro o cinque...\"). Parlava fluentemente l'inglese, il francese, l'italiano, lo spagnolo e il tedesco, nonch\u00e9 abbastanza bene lo svedese, il russo e il greco.\nOpere.\nLee ha scritto alcuni libri, comprese alcune biografie.\nDoppiatori italiani.\nNelle versioni in italiano dei suoi film Christopher Lee \u00e8 stato doppiato da:\nDa doppiatore \u00e8 stato sostituito da:"}
{"id": "387253", "revid": "933835", "url": "https://it.wikipedia.org/wiki?curid=387253", "title": "Cicerone (disambigua)", "text": ""}
{"id": "387255", "revid": "287204", "url": "https://it.wikipedia.org/wiki?curid=387255", "title": "Schiavi (disambigua)", "text": ""}
{"id": "387256", "revid": "93436", "url": "https://it.wikipedia.org/wiki?curid=387256", "title": "Cicero", "text": ""}
{"id": "387295", "revid": "4711", "url": "https://it.wikipedia.org/wiki?curid=387295", "title": "Val Sugana", "text": ""}
{"id": "387302", "revid": "675193", "url": "https://it.wikipedia.org/wiki?curid=387302", "title": "Tribadismo", "text": "Il tribadismo (dal greco ', \"tribein\", \"sfregare\"), detta anche sforbiciata per la sua posizione a forbice, \u00e8 una pratica sessuale lesbica \u00e8 rapporto sessuale tra due donne in cui una donna strofina la vulva contro il corpo della sua partner per la stimolazione sessuale, soprattutto per la stimolazione del clitoride. Ci\u00f2 pu\u00f2 comportare il contatto vulva-vulva o lo sfregamento della vulva contro la coscia, lo stomaco, i glutei, il braccio o altra parte del corpo della partner (esclusa la bocca). Viene praticata una variet\u00e0 di posizioni sessuali, inclusa la posizione del missionario.\nEtimologia.\nIl termine \"tribadismo\" (\"\u03c4\u03c1\u03b9\u03b2\u03b1\u03b4\u03b9\u03c3\u03bc\u03cc\u03c2\", \"tribadismos\") aveva nell'antica Grecia un significato che andava oltre l'etimo originale di \"sfregamento\": bench\u00e9 la cultura greca accettasse l'attrazione omosessuale, lo schema tipico era sempre quello che almeno un uomo dovesse penetrare e almeno una donna dovesse essere penetrata.\nUn uomo che cercasse la penetrazione (oggi definibile come \"passivo\" o \"bottom\") sia da parte di un altro uomo che di una donna si definiva \"paziente\" da \"pathikos\"; di converso una donna che avesse voluto penetrare un'altra donna o un uomo si definiva \"tribade\" (\"tribas\").\nIn effetti il termine tribadismo trova un equivalente, in senso lato, a quella che ai giorni nostri \u00e8 una donna che indossi uno strap-on dildo.\nIn tale terminologia pu\u00f2 quindi rientrare la pratica del pegging.\nIl termine tribadismo viene usato raramente con tale ultimo significato.\nTribadismo nelle femmine dei bonobo.\nLe scimmie bonobo (\"Pan paniscus\", Schwarz 1929) o scimpanz\u00e9 nani, tra le specie di primati pi\u00f9 prossime all'uomo (92% di patrimonio genetico condiviso) sono note per la loro attivit\u00e0 sessuale non legata alla riproduzione.\nLe femmine di tale specie si impegnano spesso in contatti di tipo genitale omosessuale, usualmente noti come \"sfregamento dei genitali\".\nEssa \u00e8 la pi\u00f9 frequente fra le attivit\u00e0 sessuali dei bonobo.\nLo scopo di tale attivit\u00e0 tra femmine \u00e8 quello di relazionarsi socialmente in modo reciproco, s\u00ec da formare un nucleo femminile della societ\u00e0 bonobo; essa \u00e8 infatti secondo alcuni studiosi una societ\u00e0 non violenta ed egualitaria (anche se molti studiosi affermano che il pacifismo dei bonobo \u00e8 tutto da dimostrare), sicch\u00e9 l'amicizia fra le femmine le spinge a mantenersi mutuamente leali per tutta la vita; ci\u00f2 permette alle femmine bonobo maggiore potere nelle decisioni di gruppo.\nLe femmine adolescenti spesso lasciano il loro gruppo di nascita per unirsi a un altro gruppo, l'entrata e l'appartenenza al quale passa per lo scambio sessuale con le sue femmine; sul piano biologico lo scambio di femmine tra comunit\u00e0 permette anche lo scambio genetico fra differenti gruppi di bonobo."}
{"id": "387311", "revid": "1318658", "url": "https://it.wikipedia.org/wiki?curid=387311", "title": "Spazzola", "text": "Il termine spazzola (inglese \"brush\") pu\u00f2 riferirsi a:"}
{"id": "387317", "revid": "729019", "url": "https://it.wikipedia.org/wiki?curid=387317", "title": "Venera 7", "text": "Venera 7 (russo: \"\u0412\u0435\u043d\u0435\u0440\u0430-7\") era una sonda spaziale del programma sovietico per l'esplorazione del pianeta Venere.\nEssa fu lanciata il 17 agosto 1970 alle 5:38 GMT, a bordo di un vettore Molniya dal cosmodromo di Baikonur, con la missione di studiare i bassi strati dell'atmosfera venusiana.\nPesava ed era composta, come alcune missioni \"Venera\" precedenti, da un modulo trasportatore e una capsula di 495\u00a0kg, il cui scopo era l'atterraggio sulla superficie. Quest'ultima conteneva una serie di strumenti di rilevazione chimica e telemetrica.\nLa capsula entr\u00f2 nell'atmosfera di Venere il 15 dicembre 1970, e atterr\u00f2 sulla superficie alle 5:34:10 (ora di Greenwich) dello stesso giorno, in coordinate 5\u00b0 S, 351\u00b0 E. \"Venera 7\" fu il primo oggetto costruito dall'uomo ad atterrare con successo su un altro pianeta e capace di ritrasmettere dati verso la Terra.\nL'antenna della capsula fu alzata subito durante la manovra di atterraggio, e furono captati segnali regolari per 35 minuti. Nei 23 minuti successivi all'atterraggio i segnali diventarono molto deboli, a causa di un impatto non perfetto: \u00e8 probabile che la capsula fosse rimbalzata e si fosse ribaltata su un fianco, non permettendo all'antenna principale di orientarsi correttamente."}
{"id": "387333", "revid": "39692", "url": "https://it.wikipedia.org/wiki?curid=387333", "title": "Ganoderma applanatus", "text": ""}
{"id": "387350", "revid": "125148612", "url": "https://it.wikipedia.org/wiki?curid=387350", "title": "Saint-Barth\u00e9lemy (collettivit\u00e0 d'oltremare)", "text": "Saint-Barth\u00e9lemy (o \"Collectivit\u00e9 de Saint-Barth\u00e9lemy\"), spesso abbreviata in \"Saint Barts\", \u00e8 un'isola delle Antille e dal 22 febbraio 2007 una Collettivit\u00e0 d'oltremare della Francia di 9.131 abitanti. Precedentemente e provvisoriamente fino al 15 luglio 2007 era un comune francese che faceva parte della DOM-ROM della Guadalupa. I suoi abitanti si chiamano \"Saint-Barths\".\nStoria.\nScoperta.\nPrima dei contatti con i popoli europei l'isola fu frequentata dai popoli provenienti dai Caraibi orientali, in particolare dai Taino. Cristoforo Colombo fu il primo europeo a visitare l'isola nel 1493. \nXVII secolo.\nL'isola di Saint-Barth\u00e9lemy venne rivendicata dalla Francia sin dal 1648. Questi primi coloni francesi erano stati incoraggiati da De Poincy, il tenente-governatore della Compagnia francese delle Indie occidentali e composto circa 60 coloni. Guidati da Jacques Gentes, i nuovi arrivati iniziarono a coltivare il cacao.\nDe Poincy era l'amministratore dominante in questo periodo e un membro dell'Ordine di San Giovanni.\nXVIII secolo.\nNel 1784 essa venne ceduta alla Svezia in cambio di alcuni diritti commerciali nel porto di G\u00f6teborg. Questo cambio di controllo ha visto il progresso e la prosperit\u00e0 dell'isola, con gli svedesi che hanno dichiarato Gustavia un porto franco, conveniente per la negoziazione per gli europei per i beni, compreso il materiale di contrabbando.\nXIX secolo.\nNel 1852, un devastante uragano colp\u00ec l'isola e questo fu seguito da un incendio.\nLa Svezia la govern\u00f2 per quasi un secolo, finch\u00e9 nel 1878, a seguito di un referendum nel 1877, la rivendette di nuovo alla Francia; dopo di che \u00e8 stata amministrata da parte di Guadalupa.\nLa capitale dell'isola, Gustavia, prende nome dal re di Svezia Gustavo III.\nXX secolo.\nIl 19 marzo 1946, gli abitanti dell'isola diventarono cittadini francesi con pieni diritti.\nGeografia.\nPosta a circa 250 chilometri (160 miglia) ad est di Porto Rico e le vicine Isole Vergini, St. Barth\u00e9lemy si trova immediatamente a sud est delle isole di Saint Martin e Anguilla.\nSi tratta di una delle isole del Rinascimento. St. Barth\u00e9lemy \u00e8 separata da Saint Martin dal canale Saint-Barth\u00e9lemy.\nSi trova a nord est di Saba e Saint Eustatius, a nord di St Kitts. Alcuni piccoli isolotti satelliti appartengono a St. Barth\u00e9lemy tra cui \u00cele Chevreau (\u00cele Bonhomme), \u00cele Fr\u00e9gate, \u00cele Toc Vers, \u00cele Tortue e Gros \u00celets (Ilots Syndare). Un isolotto molto pi\u00f9 grande, \u00cele Fourchue, si trova a nord dell'isola, nel Canale di Saint-Barth\u00e9lemy. Altri isolotti rocciosi che comprendono Coco, il Roques (o piccole rocce tartaruga), il Goat, e il e il Sugarloaf.\nSuddivisione.\nIl territorio \u00e8 suddiviso amministrativamente in 40 \"quartieri\" all'incirca corrispondenti a piccoli centri abitati. Essi sono raggruppati in due \"paroisses\" (parrocchie):\nClima.\nL'isola ha un clima tropicale, con temperature che si aggirano tra i 22\u00a0\u00b0C e i 30\u00a0\u00b0C, il che significa che il clima \u00e8 caldo ma temperato dagli alisei. La stagione secca va da gennaio ad aprile e quella pi\u00f9 umida da luglio a novembre.\nEconomia.\nAgricoltura.\nLa produzione agricola sull'isola \u00e8 difficile dato il terreno secco e roccioso, ma i primi coloni sono riusciti a produrre verdure, cotone, ananas, sale, banane e a praticare anche la pesca. La patata dolce viene coltivata in alcune zone.\nGli isolani hanno sviluppato il commercio attraverso il porto di Gustavia.\nArtigianato.\nCorossol \u00e8 nota per il suo artigianato; tessitura e borse da fronde di palma \u00e8 un'attivit\u00e0 economica a basso reddito della popolazione indigena.\nTurismo.\nL'isola \u00e8 meta di turisti tutto l'anno soprattutto Americani nel periodo invernale mentre Francesi ed Europei in generale durante la stagione estiva, rinomata per la vita mondana possiede per\u00f2 spiagge e scorci naturalistici di rara bellezza.\nLe spiagge principali sono:\nCultura.\nMusica.\nI Caraibi, luogo di nascita del calypso, merengue, soca, zouk e reggae, musiche che hanno influenzato la cultura isolana. Il St. Barth\u00e9lemy Music Festival \u00e8 un importante spettacolo internazionale che si svolge ogni anno.\nCucina.\nLa cucina francese, cucina indiana occidentale, cucina creola, cucina italiana e la cucina asiatica sono comuni a St. Barth\u00e9lemy. L'isola ha pi\u00f9 di 70 ristoranti che servono molti piatti e altri ristoranti gourmet; molti dei migliori ristoranti si trovano negli alberghi.\nSport.\nEssendo cittadini francesi, gli abitanti di Saint-Barth\u00e9lemy possono essere convocati nelle rappresentative sportive transalpine, anche se non mancano le rappresentative locali. Ad esempio, per quanto riguarda il calcio, Saint-Barth\u00e9lemy \u00e8 insieme a Saint-Martin sotto l'egida della CFIN, che \u00e8 parte della CFU e della CONCACAF. In virt\u00f9 di ci\u00f2, i calciatori di Saint-Barth\u00e9lemy possono essere convocati nella selezione di Saint-Martin, anche se esiste una selezione di calcio dell'isola, che per\u00f2 non \u00e8 affiliata a nessuna confederazione internazionale.\nTrasporti.\nL'isola \u00e8 collegata via mare con l'isola di Saint Martin e invece via aereo con le isole caraibiche vicine con voli di corto raggio, Saint Martin, Anguilla, Saint Lucia e Guadalupa. L'aeroporto dell'isola, dato il difficile avvicinamento alla pista 10 a causa di un'altura adiacente ad essa, \u00e8 considerato uno tra i pi\u00f9 pericolosi al mondo.\nLe strade strette e congestionate e la difficolt\u00e0 di parcheggio, sono stati un impulso per la guida auto Smart."}
{"id": "387356", "revid": "46291", "url": "https://it.wikipedia.org/wiki?curid=387356", "title": "Fritillaria lusitanica", "text": "Fritillaria lusitanica \u00e8 una pianta perenne monocotiledone appartenente alla famiglia delle Liliacee, endemica della penisola iberica."}
{"id": "387383", "revid": "125932260", "url": "https://it.wikipedia.org/wiki?curid=387383", "title": "Apollonia di Alessandria", "text": "La tradizione vuole che le fossero stati cavati i denti di bocca e per questo viene considerata patrona dei dentisti, degli igienisti dentali e degli odontotecnici. La memoria liturgica viene celebrata il 9 febbraio.\nAgiografia.\nLa storia del martirio di Apollonia ci \u00e8 giunta tramite il racconto di Eusebio di Cesarea (265-340), il quale riporta un brano della lettera del vescovo Dionigi di Alessandria (\u2020 265), indirizzata a Fabio di Antiochia, in cui si narrano gli avvenimenti dei quali era stato testimone. Tra il 248 ed il 249 in Alessandria d'Egitto scoppi\u00f2 una sommossa popolare contro i cristiani, eccitata da un indovino pagano. Apollonia, un'anziana donna cristiana nubile, che aveva aiutato i cristiani e fatto opera di apostolato, venne catturata con gli altri e venne percossa al punto di farle cadere i denti. Secondo la tradizione popolare le furono divelti i denti con le tenaglie. Venne poi preparato un gran fuoco per bruciarla viva se non avesse pronunciato delle bestemmie. Riuscita a liberarsi con un'astuzia dalle mani della plebe, si lanci\u00f2 da s\u00e9 tra le fiamme, dove mor\u00ec, ritenendo senza dubbio che il suicidio non costituisse una colpa in quella situazione, temendo che le venisse violata la castit\u00e0 con lo stupro o che ulteriori torture prima del rogo le avrebbero fatto vacillare la fede. Il corpo della martire, secondo alcuni racconti, sarebbe stato ridotto in cenere. Alcune fonti dicono che mor\u00ec durante il regno di Filippo l'Arabo, il presunto imperatore cristiano: se ci\u00f2 \u00e8 vero, Apollonia mor\u00ec non dopo la primavera del 249.\nUna \"passio\" latina, invece, trasferisce questo martirio in Roma, durante il governo dell'imperatore Giuliano: ci\u00f2 lo posticipa almeno al 361.\nCulto.\nPapa Pio VI, volendo mettere ordine nel culto delle reliquie, fece raccogliere in tutta Italia presunti denti di santa Apollonia, riempiendo uno scrigno di tre chili di peso, buttato successivamente nel Tevere.\nLa sua festa si celebra sin dall'antichit\u00e0 il 9 febbraio. \nA causa della tradizione secondo la quale le furono estirpati i denti, santa Apollonia \u00e8 raffigurata nell'iconografia come una giovane vergine che tiene in mano una tenaglia che stringe un dente. \nPatronati.\n\u00c8 patrona dei seguenti comuni italiani:"}
{"id": "387386", "revid": "30610", "url": "https://it.wikipedia.org/wiki?curid=387386", "title": "Tragedia greca", "text": "La tragedia greca \u00e8 un genere teatrale nato nell'antica Grecia, la cui messa in scena era, per gli abitanti della Atene classica, una cerimonia di tipo religioso con forti valenze sociali. Sorta dai riti sacri della Grecia e dell'Asia minore, raggiunse la sua forma pi\u00f9 significativa (o nota) nell'Atene del V secolo a.C.\nPrecisamente, la tragedia \u00e8 l'estensione in senso drammatico (ossia secondo criteri prettamente teatrali) di antichi riti in onore di Dioniso, dio dell'estasi, del vino, dell'ebbrezza e della liberazione dei sensi. Come tale fu tramandata fino al romanticismo, che apre, molto di pi\u00f9 di quanto non avesse fatto il Rinascimento, la discussione sui generi letterari.\nIl motivo della tragedia greca \u00e8 strettamente connesso con l'epica, ossia il mito, ma dal punto di vista della comunicazione la tragedia sviluppa mezzi del tutto nuovi: il \"mythos\" (, \"parola\", \"racconto\") si fonde con l'azione, cio\u00e8 con la rappresentazione diretta (, \"dramma\", deriva da , \"agire\"), in cui il pubblico vede con i propri occhi i personaggi che compaiono come entit\u00e0 distinte che agiscono autonomamente sulla scena (, in origine il tendone dei banchetti), provvisti ciascuno di una propria dimensione psicologica.\nI pi\u00f9 importanti e riconosciuti autori di tragedie furono Eschilo, Sofocle ed Euripide, che affrontarono i temi pi\u00f9 sentiti della Grecia del V secolo a.C.\nEtimologia.\nIl termine greco \"trago(i)d\u00eda\" deriverebbe dall'unione delle radici di \"capro\" ( / \"tr\u00e1gos\") e \"cantare\" ( / \"\u00e1(i)d\u00f4\") e significherebbe dunque \"canto dei capri\", in riferimento al coro dei satiri, o \"canto per il capro\", riferendosi al premio per l'agone. Nella prima accezione del termine, dunque, i capri sarebbero i coreuti mascherati con pelli di capra, i personaggi satireschi che componevano il coro delle prime azioni sacre dionisiache. Nella seconda accezione l'animale (sia esso capretto o agnello) sarebbe da intendersi come primizia da offrire, come bene del quale l'uomo si priva in un momento sacro (sia che esso venga offerto al dio stesso come vittima sacrificale, e si ricordi che il capretto \u00e8 animale sacro a Dioniso, sia che esso sia premio consegnato al vincitore dell'agone tragico che si svolgeva durante le feste in onore di Dioniso).\nUna ipotesi pi\u00f9 recente, proposta da John J. Winkler, fa derivare \"tragedia\" dal vocabolo raro \"tragh\u00eczein\" (), che significa \"cambiare voce, assumere una voce belante come i capretti\", in riferimento agli attori. Altre ipotesi sono state tentate, in passato, tra cui un'etimologia che definirebbe la tragedia come un'ode alla birra.\nQuello che \u00e8 possibile affermare con certezza \u00e8 che la radice \"trag-\" (), anche prima di riferirsi al dramma tragico, fu utilizzata per significare l'essere \"simile ad un capro\", ma anche la selvatichezza, la libidine, il piacere del cibo, in una serie di parole derivate che gravitano intorno alla \u00abzona\u00bb linguistica del rito dionisiaco.\nOrigine della tragedia.\nIpotesi aristotelica.\nL'origine della tragedia greca \u00e8 uno dei tradizionali problemi irrisolti della filologia classica. La fonte primaria di questo dibattito \u00e8 la \"Poetica\" di Aristotele. L'autore pot\u00e9 raccogliere una documentazione di prima mano, a noi oggi inaccessibile, sulle fasi pi\u00f9 antiche del teatro in Attica, la sua opera \u00e8 dunque contributo inestimabile per lo studio della tragedia antica, anche se la sua testimonianza non \u00e8 esente da dubbi.\nSecondo Aristotele, la tragedia sarebbe un'evoluzione del ditirambo satiresco, un particolare tipo di ditirambo eseguito da satiri e introdotto da Arione di Metimna; il genere sarebbe sorto nel Peloponneso.\nIpotesi alessandrine.\nI grammatici alessandrini intesero il termine come \u00abcanto per il sacrificio del capro\u00bb o \u00abcanto per il capro\u00bb, ritenendo l'animale premio di una gara, come attestato anche dall\"Ars poetica\" di Orazio:\nIl genere sarebbe nato in Attica e avrebbe affondato le proprie radici in alcuni particolari riti del culto locale di Dioniso.\nIpotesi moderne.\nUna teoria sviluppata dal filologo William Ridgeway (1858\u20131926) in \"The origin of tragedy with special reference to the Greek tragedians\" (1910) collega l'origine della tragedia alle danze in onore degli eroi.\nI \"Ritualisti di Cambridge\", un gruppo di studiosi inglesi attivo all'inizio del XX secolo all'Universit\u00e0 di Cambridge, si interessarono alla derivazione della tragedia dal rito dell'uccisione del \"eniautos daimon\" o \"dio annuale\". Anche alcuni studiosi di et\u00e0 pi\u00f9 recente, tra cui Walter Burkert, Walter Friedrich Otto, Karl Ker\u00e9nyi e Mario Untersteiner, hanno sottolineato il rapporto che lega il culto di Dioniso, il sacrificio e la nascita della tragedia greca.\nEvoluzione della tragedia.\nDal ditirambo al dramma.\nScrive Aristotele nella \"Poetica\" che la tragedia nasce all'inizio dall'improvvisazione, precisamente \"da coloro che intonano il ditirambo\" (, ap\u00f2 t\u014dn exarch\u00f2nt\u014dn t\u00f2n dith\u00fdrambon), un canto corale in onore di Dioniso. All'inizio queste manifestazioni erano brevi e di tono burlesco perch\u00e9 contenevano degli elementi satireschi; poi il linguaggio si fece man mano pi\u00f9 grave e cambi\u00f2 anche il metro, che da tetrametro trocaico, il verso pi\u00f9 prosaico, divenne trimetro giambico. Questa informazione \u00e8 completata da un passo delle \"Storie\" (I, 23) di Erodoto e da fonti successive, in cui il lirico Arione di Metimna \u00e8 definito inventore del ditirambo. Il ditirambo, in origine improvvisato, assume poi una forma scritta e prestabilita. Il coro s'indirizzava alla \"thymele\" (), l'ara sacrificale, e cantava in cerchio, disponendosi intorno ad essa.\nGli studiosi hanno formulato una serie di ipotesi riguardo al modo in cui si sia compiuta l'evoluzione dal ditirambo alla tragedia. In generale, si ritiene che ad un certo momento dal coro che intonava questo canto in onore di Dioniso il corifeo, ossia il capocoro, si sarebbe staccato e avrebbe cominciato a dialogare con esso, diventando cos\u00ec un vero e proprio personaggio. In seguito sarebbe stato aggiunto un ulteriore personaggio, che non cantava ma parlava, chiamato \"hypocrit\u00e8s\" (, ossia \"colui che risponde\", parola che in seguito prender\u00e0 il significato di attore). Probabilmente, il dialogo che in questo modo nacque tra attore, corifeo e coro diede vita alla tragedia. Da canto epico-lirico, il ditirambo diventa teatro.\nMentre nasceva e si strutturava la tragedia vera e propria, lo spirito pi\u00f9 popolare dei riti e delle danze dionisiache sopravvisse nel dramma satiresco.\nLe prime tragedie.\nLa tradizione, supportata da un esiguo numero di reperti storici quali il \"Marmor Parium\", attribuisce la prima rappresentazione tragica, avvenuta nel 534 a.C. nell'ambito delle feste chiamate Dionisie (istituite da Pisistrato), a Tespi. Si presuppone che questi fosse attico, appartenente al demo di Icaria, ma delle sue tragedie sappiamo ben poco, se non che il coro era ancora formato da satiri e che fu certamente il primo a vincere il concorso drammatico che proprio quell'anno (a quanto pare) si celebrava per la prima volta; Aristotele sostiene che introdusse l'attore () che rispondeva al coro. Inoltre Temistio, scrittore del IV secolo a.C., riferisce che sempre secondo Aristotele, Tespi avrebbe inventato il prologo e la parte parlata (). Altri drammaturghi dell'epoca furono Cherilo, autore di probabilmente centosessanta tragedie (con tredici vittorie), e Pr\u00e0tina di Fliunte autore di cinquanta opere di cui 32 drammi satireschi; di tali opere per\u00f2 ci sono pervenuti solo i titoli. Da quel momento i drammi satireschi affiancarono la rappresentazione delle tragedie.\nDi Frinico cominciamo ad avere maggiori informazioni. Aristofane ne tesse le lodi nelle sue commedie, presentandolo nelle \"Vespe\" come un democratico radicale vicino a Temistocle. Oltre a introdurre nei dialoghi il trimetro giambico e ad utilizzare per la prima volta personaggi femminili, Frinico invent\u00f2 il genere della tragedia ad argomento storico (\"La presa di Mileto\"). Introdusse inoltre una seconda parte alle sue opere: ci si avviava, quindi alla trilogia, che sar\u00e0 definitivamente adottata da Eschilo e dai suoi contemporanei. La sua prima vittoria in un agone \u00e8 documentata tra il 511 e il 508 a.C., ed \u00e8 certo che ne riport\u00f2 almeno un'altra nel 476 a.C., quando present\u00f2 le \"Fenicie\" avendo come corego Temistocle.\nEschilo: la codificazione.\nSarebbe stato Eschilo a fissare le regole fondamentali del dramma tragico. Da Aristotele gli viene attribuita l'introduzione del secondo attore, che rese possibile la drammatizzazione di un conflitto, e della trilogia legata, che attraverso tre tragedie raccontava un'unica lunga vicenda.\nLe opere di Eschilo a noi pervenute sono tutte dell'ultimo periodo della sua produzione, eppure confrontando le tragedie risalenti agli esordi con quelle degli ultimi anni, notiamo un'evoluzione e un arricchimento degli elementi propri del dramma tragico: dialoghi, contrasti, effetti teatrali. Questo \u00e8 dovuto anche alla concorrenza che l'anziano Eschilo aveva nelle gare drammatiche, soprattutto dal giovane Sofocle, che introdusse un terzo attore, rese pi\u00f9 complesse le trame e svilupp\u00f2 personaggi pi\u00f9 umani, nei quali il pubblico potesse identificarsi.\nEschilo si mostr\u00f2 almeno in parte recettivo nei confronti delle innovazioni sofoclee, introducendo a sua volta il terzo attore, ma rimase sempre fedele ad un estremo rigore morale e ad una religiosit\u00e0 molto intensa, che ha il suo perno in Zeus (che in Eschilo \u00e8 sempre portatore del modo corretto di ragionare e agire). (Fa eccezione il Prometeo incatenato, in cui Zeus assume atteggiamenti tirannici.) Musicalmente Eschilo resta legato ai nomoi, strutture ritmico-melodiche sviluppatesi in et\u00e0 arcaica.\nLe riforme di Sofocle.\nPlutarco, nella \"Vita di Cimone\" (8,8-9), racconta il primo trionfo del giovane talentuoso Sofocle contro il celebre e fino a quel momento incontrastato Eschilo. Le innovazioni che Sofocle introdusse, e che gli guadagnarono almeno venti trionfi, riguardarono molti aspetti della rappresentazione tragica, dai dettagli pi\u00f9 insignificanti (come i calzari bianchi e i bastoni ricurvi) fino a riforme pi\u00f9 dense di conseguenze. Introdusse un terzo attore, che permetteva alla tragedia di moltiplicare il numero dei personaggi possibili, aument\u00f2 a quindici il numero dei coreuti, ruppe l'obbligo della trilogia, rendendo possibile la rappresentazione di drammi autonomi, introdusse l'uso di scenografie.\nRispetto a Eschilo, i cori tragici sofoclei si defilano dall'azione, partecipano sempre meno attivamente e diventano piuttosto spettatori e commentatori dei fatti. Sofocle tent\u00f2 di togliere l'enfasi (\"\u00f3nkos\" / ) ai suoi personaggi, per restituir loro completamente la drammaticit\u00e0, in un mondo descritto come ingiusto e privo di luce. Nell\"'Edipo a Colono\", il coro ripete \u00abla sorte migliore \u00e8 non nascere\u00bb. Gli eventi che schiacciano le esistenze degli eroi non sono in alcun modo spiegabili o giustificabili, e in questo possiamo vedere l'inizio di una sofferta riflessione sulla condizione umana, ancora attuale nel mondo contemporaneo.\nIl realismo euripideo.\nLe peculiarit\u00e0 che distinguono le tragedie euripidee da quelle degli altri due drammaturghi sono da un lato la ricerca di sperimentazione tecnica attuata da Euripide in quasi tutte le sue opere e la maggiore attenzione che egli pone nella descrizione dei sentimenti, di cui analizza l'evoluzione che segue il mutare degli eventi narrati.\nLa sperimentazione attuata da Euripide nelle sue tragedie \u00e8 osservabile essenzialmente in tre aspetti che caratterizzano il suo teatro: il prologo, che diventa sempre pi\u00f9 un monologo espositivo che informa sull'antefatto, l'introduzione del \"deus ex machina\" e la progressiva svalutazione del coro dal punto di vista drammatico a favore della monodia cantata dai personaggi.\nLa novit\u00e0 assoluta del teatro euripideo \u00e8 comunque rappresentata dal realismo con il quale il drammaturgo tratteggia le dinamiche psicologiche dei suoi personaggi. L'eroe descritto nelle sue tragedie non \u00e8 pi\u00f9 il risoluto protagonista dei drammi di Eschilo e Sofocle, ma sovente una persona problematica e insicura, non priva di conflitti interiori.\nLe protagoniste femminili dei drammi, come Andromaca, Fedra e Medea, sono le nuove figure tragiche di Euripide, il quale ne tratteggia sapientemente la tormentata sensibilit\u00e0 e le pulsioni irrazionali che si scontrano con il mondo della ragione.\nUn'altra caratteristica tipica di Euripide rispetto ai suoi predecessori \u00e8 una maggiore libert\u00e0 nell'ideare le trame delle tragedie, che presentano una maggiore autonomia rispetto alle vicende raccontate dal mito, pi\u00f9 di quanto non avvenisse coi tragediografi precedenti.\nLa tragedia in et\u00e0 ellenistica.\nNel IV secolo a.C. e durante il periodo ellenistico, la tragedia continu\u00f2 a godere di vitalit\u00e0, sia attraverso nuove creazioni, sia attraverso la riproposizione delle opere dei grandi tragici, delle cui opere, su iniziativa di Licurgo di Atene, venne approntato un testo ufficiale cui era obbligatorio attenersi durante le rappresentazioni.\nNon conosciamo tuttavia alcuna opera di questo periodo, ad eccezione del \"Reso\", falsamente attribuito ad Euripide e che invece la gran parte degli studiosi ritiene risalente a questo periodo.\nNel III secolo a.C. raggiunsero poi una certa notoriet\u00e0 i sette tragici della Pleiade alessandrina: Licofrone, Filico di Corcira, Omero di Bisanzio, Sositeo, Sosifane, Eantide ed Alessandro Etolo. Non si pu\u00f2 dire con precisione quale fossero le caratteristiche delle opere di questi autori: l'unico componimento che si \u00e8 conservato, l\"Alessandra\" di Licofrone, non \u00e8 propriamente una tragedia ma un poema in forma di monologo profetico.\nCaratteristiche.\nArgomenti e motivi.\nGli argomenti principali trattati nelle tragedie sono quelli della mitologia greca, dal cui enorme \"corpus\" venivano attinte le storie narrate sulla scena. Si tratta spesso di eventi luttuosi, in cui il protagonista si trova davanti ad un fatto terribile (ad esempio Edipo nell\"Edipo re\", quando scopre il suo passato) o si trova a dover scegliere tra alternative entrambe dolorose e sconvolgenti (ad esempio la trilogia \"Orestea\" di Eschilo, in cui Oreste si trova a dover scegliere tra uccidere la madre o macchiarsi di un affronto verso il dio Apollo). Tuttavia non mancavano tragedie dal tono pi\u00f9 leggero, o caratterizzate dal lieto fine (ad esempio l\"Elena\" e lo \"Ione\" di Euripide, o la stessa \"Orestea\" di Eschilo). I miti pi\u00f9 ricorrenti erano soprattutto la guerra di Troia (\"Le troiane\" e l\"Elena\" di Euripide e il \"Reso\" pseudoeuripideo), le imprese di Eracle, il ciclo tebano e in particolare la dinastia di Edipo (\"I sette contro Tebe\" di Eschilo, \"Antigone\", \"Edipo re\" ed \"Edipo a Colono\" di Sofocle, \"Le fenicie\" e \"Le Baccanti\" di Euripide) e la famiglia degli atridi (l\"Orestea\" di Eschilo, \"Elettra\" di Sofocle, nonch\u00e9 \"Elettra\", \"Oreste\", \"Ifigenia in Tauride\" e \"Ifigenia in Aulide\" di Euripide).\nQuesta ricorrenza di temi mitici, che a prima vista farebbe pensare a una certa ripetitivit\u00e0 e mancanza d'inventiva, veniva risolta dagli autori tragici con il ricorso alle numerose varianti del mito stesso, oppure semplicemente distaccandosene per dare alla vicenda sviluppi inattesi. Ad esempio le uccisioni di Clitennestra e di Egisto non seguono lo stesso ordine nei tre tragici, e mentre in Eschilo Elettra non prende parte all'assassinio, in Sofocle \u00e8 alleata del fratello Oreste, mentre in Euripide \u00e8 l'artefice della morte della madre. Lo stesso vale per il personaggio di Elena, che in due opere dello stesso Euripide viene descritta prima come una donna di facili costumi (\"Le troiane\"), poi come una donna fedele che soffre per la lontananza del marito (\"Elena\").\nNonostante la pluralit\u00e0 dei soggetti rappresentati si possono enucleare alcuni motivi che ricorrono pi\u00f9 volte nelle tragedie.\nUno di questi \u00e8 certamente la vendetta, sentimento cardine non solo della \"Medea\" di Euripide, in cui Medea per vendicarsi del marito uccide i propri figli, ma anche della citata \"Orestea\" di Eschilo, in cui si affaccia anche un altro tema ricorrente nelle tragedie, ovvero il nesso indissolubile tra la colpa commessa e l'espiazione, tema presente anche nell\"Antigone\" sofoclea o nell\"Ippolito\" euripideo. Da notare peraltro che non sempre la presenza di una punizione prevede una precedente \"colpa\" in senso moderno, vedi ad esempio l\"Edipo re\", in cui il protagonista subisce la sorte tragica nonostante avesse fatto tutto il possibile per evitarla (e in ci\u00f2 consiste, in effetti, l'aspetto pi\u00f9 propriamente tragico della vicenda).\nAltri motivi ricorrenti sono quelli della supplica (presente nelle \"Supplici\" di Eschilo e nellopera omonima di Euripide, cos\u00ec come anche nelle \"Eumenidi\" e negli \"Eraclidi\") e della follia (\"Le Troiane\", \"Eracle\" e \"Le Baccanti\" di Euripide, \"Aiace\" di Sofocle).\nIn effetti, secondo Aristotele, il tipo di trama pi\u00f9 adatta alla tragedia \u00e8 quello di un protagonista, privo di qualit\u00e0 eccezionali, la cui condizione di felicit\u00e0 cessa non a causa della propria malvagit\u00e0, ma per un errore. Questo mutamento pu\u00f2 avvenire a causa di una peripezia o di un riconoscimento, oppure di entrambi, cosa che avviene ad esempio nell\"Edipo re\" di Sofocle, che in questo modo rappresenta uno degli esempi paradigmatici dei meccanismi di funzionamento della tragedia greca. Il tema del riconoscimento \u00e8 del resto presente in numerose altre opere, come \"Le Coefore\" di Eschilo, l\"Elena\" e lo \"Ione\" di Euripide.\nIn tutto il \"corpus\" delle tragedie greche a noi note, solo una non tratta un argomento mitico, ma storico: \"I Persiani\" di Eschilo. Venne rappresentata nel 472 a.C. ad Atene, otto anni dopo la battaglia di Salamina, quando la guerra con la Persia era ancora in corso: la voce di Eschilo fu cos\u00ec un forte strumento di propaganda, e non a caso il corego dei \"Persiani\" fu Pericle.\nStruttura.\nLa tragedia greca \u00e8 strutturata secondo uno schema rigido, di cui si possono definire le forme con precisione.\nLa tragedia inizia generalmente con un prologo (da \"pr\u00f2\" e \"logos\", discorso preliminare), in cui uno o pi\u00f9 personaggi introducono il dramma e spiegano l'antefatto (eccezioni sono I Persiani e I sette contro Tebe di Eschilo); segue la \"parodos\" (\u1f21 \u03c0\u03ac\u03c1\u03bf\u03b4\u03bf\u03c2), che consiste in un canto del coro effettuato mentre esso entra in scena attraverso i corridoi laterali, le \"p\u00e0rodoi\"; l'azione scenica vera e propria si dispiega quindi attraverso tre o pi\u00f9 episodi (\"epeis\u00f2dia\"), intervallati dagli stasimi, degli intermezzi in cui il coro commenta o illustra la situazione che si sta sviluppando sulla scena (o, pi\u00f9 raramente, compie delle azioni). La lunghezza degli episodi poteva presentare differenze significative: nell\"'Aiace\" di Sofocle il primo episodio, sotto forma di \"komos\", \u00e8 costituito da 395 versi (v. 201-595), il secondo solamente da 47 (v. 646-692), il terzo da 147 (v. 719-865) mentre il quarto ne ha 211 (v. 974-1184). La tragedia si conclude con l'esodo (\u1f14\u03be\u03bf\u03b4\u03bf\u03c2), in cui si mostra lo scioglimento della vicenda.\nAttori e maschere.\nTutti i ruoli, senza eccezione, erano interpretati da uomini adulti. Nelle tragedie a noi note, gli attori sono sempre due o tre (con l'occasionale utilizzo, ma solo ipotetico, di un quarto attore), ognuno dei quali interpreta uno o pi\u00f9 ruoli. Poteva anche capitare che un personaggio venisse interpretato da pi\u00f9 attori a turno, come, a quanto pare, nel caso dell\"Edipo a Colono\", in cui i tre attori si alternavano nell'interpretare Edipo. L'attore principale (\"protagonista\", ossia \"proto-agonista\", \"primo competitore\") aveva in genere la maggiore visibilit\u00e0, ma anche gli altri due attori (\"deuteragonista\" e \"tritagonista\") avevano spesso ruoli di una certa importanza.\nGli attori portavano una maschera, generalmente in tessuto o intagliata nel legno, che copriva il viso e gran parte della testa, compresi i capelli, mentre erano libere le aperture per gli occhi e la bocca. Le maschere variavano per l'interpretazione di ruoli diversi ricoperti dallo stesso attore e per la percezione delle emozioni espresse sul volto. La dotazione era completata da un costume ornato e dagli attributi del personaggio (lo scettro del re, la spada del guerriero, la corona dell'araldo, l'arco di Apollo, ecc).\nLa caratteristica principale dell'attore era senza dubbio la sua voce, che richiedeva possanza, chiarezza, buona dizione, ma anche la capacit\u00e0 di riflettere le modifiche vocali per esprimere caratteri o emozioni varie.\nNell'antica Grecia gli attori erano retribuiti dallo Stato e potevano ottenere privilegi e riconoscimenti, tra i quali quello di ambasciatore.\nCoro.\nUna delle caratteristiche principali della tragedia \u00e8 la distinzione, nata dal ditirambo, tra i personaggi interpretati da attori e il coro. Quest'ultimo \u00e8 formato da alcuni coreuti (originariamente dodici, in seguito portati a quindici da Sofocle) che eseguivano passi di danza cantando o recitando. Essi erano guidati dal corifeo, che oltre alle parti corali spesso si esibiva autonomamente, ribadendo quanto detto dal coro stesso o parlando in sua vece.\nIl coro, in effetti, rappresenta un personaggio collettivo, che partecipa alla vicenda tanto quanto gli attori stessi. Secondo Aristotele, il coro \"deve essere considerato uno degli attori, deve essere parte del tutto e deve contribuire all'azione, non come in Euripide, ma come in Sofocle\". Alcuni esempi, a puro titolo esemplificativo: nelle \"Eumenidi\" di Eschilo il coro \u00e8 formato dalle terribili Erinni (che perseguitano Oreste per l'omicidio della madre), nelle \"Supplici\" dello stesso autore si tratta di giovani ragazze greche che rifiutano il matrimonio (in quest'opera il coro \u00e8 in effetti l'unico vero protagonista della storia), nell\"Edipo re\" di Sofocle il coro \u00e8 invece composto da anziani cittadini di Tebe, mentre nelle \"Baccanti\" di Euripide sono invece in scena le seguaci di Dioniso. Il coro indossava abiti quotidiani e maschere non troppo vistose quando rappresentava comuni cittadini, oppure costumi ben pi\u00f9 elaborati se ad essere rappresentati erano personaggi mitologici (ad esempio i satiri) o uomini stranieri.\nNel periodo ellenistico gli attori recitavano su un palco rialzato, mentre il coro stava nella sottostante orchestra, tuttavia al tempo dei grandi tragici (V secolo a.C.) non \u00e8 noto se tale palco fosse effettivamente presente, o se attori e coro recitassero insieme nell'orchestra; gli studiosi sono divisi a tal proposito.\nAnche il contenuto delle parti scritte per coro e attori presenta una differenza sostanziale: mentre le parti scritte per gli attori sono scritte in trimetri giambici e sono prive di accompagnamento musicale, quelle del coro sono cantate in metri lirici e accompagnate dalla musica dell\"aulos\".\nSecondo la prassi teatrale greca, il coro entrava dalle \"parodoi\", i corridoi posti tra la \"cavea\" e il palco, per restare nell\"orchestra\" per tutta la durata della rappresentazione. Durante le parti riservate agli attori \u00e8 probabile che il coro restasse ai margini dell'orchestra, mentre durante la \"parodos\" (il canto di ingresso) e i cosiddetti stasimi esso eseguiva canti e danze.\nL'evoluzione del genere tragico passa attraverso il cambiamento del ruolo del coro. Nello sviluppo delle parti d'azione, il rapporto tra l'eroe e il coro si va indebolendo: i Tebani terrorizzati dei \"Sette contro Tebe\" di Eschilo scompaiono in Euripide, sostituiti da giovani ragazze nelle \"Fenicie\". Anche la presenza del coro andr\u00e0 progressivamente riducendosi: ai pi\u00f9 di quattrocento versi nelle \"Coefore\" di Eschilo (pi\u00f9 di un terzo di un insieme di 1076 versi) si passa ai circa 200 su un totale di 1510 nell\"Elettra\" di Sofocle, e una percentuale simile nell\"Elettra\" di Euripide (poco pi\u00f9 di 200 su 1360).\nAnche dopo il periodo dei grandi tragici, il ruolo del coro continuer\u00e0 a diminuire, fino a ridursi, col tragediografo Agatone (poco dopo i tempi di Euripide), a brevi intermezzi intercambiabili tra una tragedia e un'altra.\nLingua.\nI dialetti greci antichi utilizzati sono l'attico (parlato ad Atene) per le parti parlate o recitate, e il dorico (dialetto letterario) per le parti cantate. Sul piano metrico, le parti parlate utilizzano soprattutto i ritmi giambici (trimetro giambico), giudicati i pi\u00f9 naturali da Aristotele, mentre le parti corali ricorrono a una grande variet\u00e0 di metri, mescolando sovente giambi e dattili.\nLe tragedie sopravvissute.\nDella grande produzione tragica dell'Atene democratica ci sono rimaste solamente alcune tragedie di tre soli autori: Eschilo, Sofocle ed Euripide.\nEschilo.\nDi Eschilo sono noti i titoli di 79 opere (su circa una novantina di opere), fra tragedie e drammi satireschi; di questi ne sopravvivono 7, fra cui l'unica trilogia completa pervenutaci dall'antichit\u00e0, l\"'Orestea\", e alcuni frammenti papiracei:\nSofocle.\nSecondo Aristofane di Bisanzio, Sofocle compose 130 drammi, di cui 17 spuri; il lessico Suda ne annoverava 123. Di tutta la produzione sofoclea, sono pervenute integre 7 tragedie:\nInoltre, nel XX secolo un ritrovamento papiraceo ha restituito circa tre quarti di un dramma satiresco di datazione ignota, , \"I cercatori di tracce\" (o \"I segugi\").\nEuripide.\nDi Euripide si conoscono novantadue drammi; sopravvivono diciotto tragedie (di cui una, il \"Reso\", \u00e8 generalmente considerata spuria) e un dramma satiresco, \"Il ciclope\".\nI drammi superstiti sono:\nL'organizzazione teatrale ad Atene.\nIl teatro nella societ\u00e0.\nLa tragedia antica non era solo uno spettacolo, come lo intendiamo oggi, ma piuttosto un rito collettivo della \"p\u00f2lis\". Si svolgeva durante un periodo sacro e in uno spazio consacrato (al centro del teatro sorgeva l'altare del dio). Data la regolarit\u00e0 delle rappresentazioni e la grande partecipazione del pubblico, il teatro assunse la funzione di cassa di risonanza per le idee, i problemi e la vita politica e culturale dell'Atene democratica: la tragedia parla di un passato mitico, ma il mito diventa immediatamente metafora dei problemi profondi della societ\u00e0 ateniese. Agli spettacoli la popolazione partecipava in massa e forse gi\u00e0 nel V secolo a.C. erano ammessi anche donne, bambini e schiavi. La passione dei greci per le tragedie era travolgente: Atene, dicevano i detrattori, spendeva pi\u00f9 per il teatro che non per la flotta. Quando il costo per gli spettacoli si fece sensibile fu istituito un contenuto prezzo d'ingresso, affiancato al cosiddetto \"Teorico\", un fondo speciale per pagare il biglietto ai meno abbienti.\nLe Grandi Dionisie.\nIl teatro, per gli antichi greci, era competitivo: alcuni grandi autori si sfidavano per ottenere la vittoria. Ogni anno, nel mese di Elafebolione (la fine di marzo), ad Atene si svolgevano le Grandi Dionisie, una festa in onore di Dioniso all'interno delle quali si organizzavano le manifestazioni teatrali. Tale festa era organizzata dallo Stato e l'arconte eponimo, appena assunta la carica, provvedeva a scegliere tre dei cittadini pi\u00f9 ricchi ai quali affidare la \"coregia\", ossia l'allestimento di uno spettacolo teatrale. Nell'Atene democratica in effetti i cittadini pi\u00f9 abbienti erano tenuti a finanziare servizi pubblici come liturgia, ossia come tassa speciale. La coregia alle Dionisie aveva un costo che poteva arrivare alle 3.000 dracme, mentre quella alle Panatenee rappresentava lo stipendio annuale di un artigiano specializzato del V secolo a.C., pari a tre volte il reddito minimo necessario per servire come oplita.\nDurante le Dionisie si svolgeva una gara fra tre autori, scelti dall'arconte eponimo forse sulla base di un copione provvisorio, ognuno dei quali doveva presentare una tetralogia composta di tre tragedie e un dramma satiresco; ogni tetralogia veniva recitata nello stesso giorno a partire dal mattino fino al pomeriggio inoltrato, cos\u00ec che le rappresentazioni tragiche duravano tre giorni, mentre il quarto giorno era dedicato alla messa in scena di cinque commedie, che costituivano una competizione separata, riservata alle opere comiche. Alla fine dei tre giorni di gara si attribuiva un premio al miglior autore, al miglior attore e al miglior coro. Il sistema utilizzato prevedeva che le giurie fossero composte da dieci persone (una per trib\u00f9) estratte a sorte tra gli spettatori. Al termine delle rappresentazioni, i giurati ponevano in un'urna una tavoletta con scritto il nome del vincitore prescelto. Infine venivano estratte a sorte cinque tavolette, e solo in base a quelle veniva proclamato il vincitore. In questo modo la classifica finale era influenzata non solo dalla scelta dei giurati, ma anche in parte dalla fortuna.\nLa fama che le Dionisie avevano raggiunto era tale che numerose persone provenivano anche da altre citt\u00e0 per assistere alle rappresentazioni. Nel IV secolo a.C., ai tempi di Licurgo di Atene, il teatro di Dioniso, dove venivano messi in scena gli spettacoli, potesse ospitare tra i 14.000 e i 17.000 spettatori.\nLe Lenee.\nUn'altra festivit\u00e0 nella quale venivano rappresentate opere tragiche era quella delle Lenee, che si tenevano nel mese di Gamelione (gennaio). Anche qui le rappresentazioni avvenivano al teatro di Dioniso, ma il pubblico era esclusivamente ateniese, dal momento che la navigazione era interdetta per tutta la stagione invernale a causa delle proibitive condizioni meteorologiche. Inizialmente alle Lenee si rappresentavano cinque commedie, poi, nel tardo V secolo, si cominci\u00f2 a rappresentare anche tragedie: due autori presentavano due tragedie a testa.\nLe Dionisie rurali.\nLe Dionisie rurali erano feste che si svolgevano in inverno nei demi intorno ad Atene. Al loro interno, si facevano rappresentazioni teatrali di importanza minore. Recandosi nei vari demi, un appassionato poteva assistere a numerose rappresentazioni l'anno.\nStudi sulla tragedia: Aristotele e Nietzsche.\nLa \"Poetica\" di Aristotele.\nMimesi e catarsi.\nCome \u00e8 gi\u00e0 stato detto, il primo studio critico sulla tragedia \u00e8 contenuto nella \"Poetica\" di Aristotele. In esso troviamo elementi fondamentali per la comprensione del teatro tragico, \"in primis\" i concetti di mimesi (, dal verbo , imitare) e di catarsi (, \"purificazione\").\nScrive l'autore nella \"Poetica\": \"La tragedia \u00e8 dunque imitazione di un'azione nobile e compiuta [...] la quale per mezzo della piet\u00e0 e della paura provoca la purificazione da queste passioni\".\nIn altre parole, gli eventi terribili che si susseguono sulla scena fanno s\u00ec che lo spettatore si immedesimi negli impulsi che li generano, da una parte empatizzando con l'eroe tragico attraverso le sue emozioni (\"pathos\"), dall'altra condannandone la malvagit\u00e0 o il vizio attraverso la \"h\u00fdbris\" ( - Lett. \"superbia\" o \"prevaricazione\", es. l'agire contro le leggi divine, che porta il personaggio a compiere il crimine). La \"nemesis\" finale rappresenta la \"retribuzione\" per i misfatti, punizione che fa nascere nell'individuo proprio quei sentimenti di piet\u00e0 e di terrore che permettono all'animo di purificarsi da tali passioni negative che ogni uomo possiede. La catarsi finale, per Aristotele rappresenta la presa di coscienza dello spettatore, che pur comprendendo i personaggi, raggiunge questa finale consapevolezza distaccandosi dalle loro passioni per raggiungere un livello superiore di saggezza. Il vizio o la debolezza del personaggio portano necessariamente alla sua caduta in quanto predestinata (il concatenamento delle azioni sembra in qualche modo essere favorito dagli d\u00e8i). La caduta dell'eroe tragico \u00e8 necessaria, perch\u00e9 da un lato possiamo ammirarne la grandezza (si tratta quasi sempre di persone illustri e potenti) e dall'altra possiamo noi stessi trarre profitto dalla storia. Per citare le parole di un grande grecista, la tragedia \u00ab\u00e8 una simulazione\u00bb, nel senso utilizzato in campo scientifico, quasi un esperimento da laboratorio:\nDiversa fu per\u00f2 la posizione anticlassicista, frutto della polemica romantica contro la poetica aristotelica che veniva considerata priva di sentimento e distante dai tempi moderni: succede allora che l'elemento di pathos sia esaltato talvolta eccessivamente e che il personaggio tragico appaia come vittima di una sorte ingiusta: l'elemento psicologico tende a giustificare il cattivo, malvagio perch\u00e9 solo e incompreso dalla societ\u00e0 e ad esaltarne le qualit\u00e0 prometeiche ed eroiche. L'eroe tragico tende da questo punto ad avvicinarsi sempre di pi\u00f9 alle classi sociali medio-basse e quindi ad assumere il tono della denuncia politica.\nLe tre unit\u00e0.\nLa famosa questione delle cosiddette tre unit\u00e0 aristoteliche, di tempo, di luogo e d'azione ha oggigiorno interesse puramente storico. Aristotele aveva affermato che la favola deve essere compiuta e perfetta, deve in altre parole avere unit\u00e0, ossia un inizio, uno svolgimento e una fine. Il filosofo aveva anche asserito che l'azione dell'epopea e quella della tragedia differiscono nella lunghezza \"perch\u00e9 la tragedia fa tutto il possibile per svolgersi in un giro di sole o poco pi\u00f9, mentre l'epopea \u00e8 illimitata nel tempo\".\nA partire da queste considerazioni, verso il XVI secolo vennero quindi elaborate le tre unit\u00e0: di tempo (la vicenda si svolge in un giorno), di azione (deve esserci un solo tema portante) e di luogo (l'ambientazione deve essere una sola per tutta l'opera). Tali unit\u00e0 sono state considerate elementi fondamentali del teatro fino ad un paio di secoli fa, bench\u00e9 le stesse tragedie greche non sempre le rispettino. In ogni caso, l'uso delle unit\u00e0 \u00e8 sempre stato alquanto discontinuo, infatti autori del calibro di Shakespeare, Calder\u00f3n de la Barca e Moli\u00e8re non ne fanno assolutamente uso. Come data convenzionale della fine dell'utilizzo delle tre unit\u00e0 pu\u00f2 essere preso il 1822, anno in cui Alessandro Manzoni pubblica la sua \"Lettre \u00e0 monsieur Chauvet sur l'unit\u00e9 de temps et de lieu dans la trag\u00e9die\".\n\"La nascita della tragedia\" di Nietzsche.\nFu Friedrich Nietzsche alla fine del XIX secolo a mettere in evidenza il contrasto tra due elementi principali: quello dionisiaco (la passione che travolge il personaggio) e quello apollineo (la saggezza e la giustizia, l'elemento razionale simboleggiato dal Dio Apollo).\nNella cultura greca antica, afferma Nietzsche, \u00ab\"esiste un contrasto, enorme per l'origine e i fini, fra l'arte plastica, cio\u00e8 l'apollinea, e l'arte non plastica della musica, cio\u00e8 la dionisiaca\"\u00bb. "}
{"id": "387387", "revid": "1543377", "url": "https://it.wikipedia.org/wiki?curid=387387", "title": "Toyota Prius", "text": "La Toyota \"Prius\" \u00e8 un'automobile costruita dall'azienda giapponese Toyota, la pi\u00f9 venduta tra le vetture ibride al mondo.\nIl lancio del primo modello di \"Prius\" avvenne in Giappone nel 1997, e nel mercato mondiale nel 2000. Alla fine del 2003, ne erano state vendute 160.000 in Giappone, in Europa e in Nordamerica.\nIn latino, \"prius\" \u00e8 l'avverbio di tempo \"prima\" e l'aggettivo \"primo\" (il secondo solo se si tratta di aggettivo di genere neutro e nel senso di \"primo fra due\", ). Secondo il \"California Air Resources Board\" (il collegio californiano che studia le emissioni dei gas dei veicoli) la \"Prius\" (in tutti i modelli venduti dal 2000 al 2003) \u00e8 una \"SULEV\" (Super Ultra Low Emission Vehicle, \"Veicolo a emissioni ultrabasse\").\nNel 2004 il modello \u00e8 giunto alla seconda generazione, diventando una solida berlina due volumi, ed \u00e8 scesa ulteriormente di categoria, diventando una \"AT-PZEV\" (Advanced Technology Partial Zero Emission Vehicle, \"Veicolo di tecnologia avanzata con quasi zero emissioni\"), nonostante l'aumento nelle dimensioni.\nIn Europa, la \"Prius\" \u00e8 stata giudicata auto dell'anno 2005. In Nord America \u00e8 stata giudicata auto dell'anno nel 2004. In Giappone ha vinto il premio Japan Car of the Year 2009 - 2010.\nPrius seconda serie.\nCuore della \"Prius\" \u00e8 il sistema \"Hybrid Sinergy Drive\" (HSD), che permette l'ottimizzazione nella produzione e nell'uso dell'energia tra i motori, nel tentativo (in gran parte riuscito) di recuperare i normali sprechi energetici e le inefficienze fisiche di un'auto tradizionale.\nIl sistema funziona attraverso tre motori: uno a benzina e due elettrici, dei quali uno principale e pi\u00f9 grosso, direttamente collegato alla trasmissione, e uno leggermente pi\u00f9 piccolo, pilotato in modo da fornire una sorta di cambio automatico elettronico. I due motori elettrici possono entrambi all'occorrenza funzionare anche come generatori. Un vero e proprio cambio per\u00f2 non esiste (Toyota l'ha chiamato eCVT per obblighi legali in quelle nazioni dove \u00e8 necessario dichiarare un cambio), cos\u00ec come non esiste frizione e motorino di avviamento (le cui veci le fa il motore elettrico pi\u00f9 piccolo), i tre motori sono uniti grazie ad un differenziale epiciloidale, e la sinergia dei tre motori, guidata dalle centraline elettroniche, consente al sistema di fornire la coppia adeguata alla trazione. Un sofisticato sistema di oltre 40 centraline controlla il consumo delle batterie in relazione all'uso del propulsore elettrico e comanda l'accensione o la pausa del motore termico tradizionale, riducendo al minimo gli sprechi energetici propri delle partenze da fermo, dell'avanzamento a marce basse, delle accelerazioni, delle frenate, e delle soste. Dato che il motore termico fornisce sostanzialmente coppia al sistema ma non trazione diretta, pu\u00f2 lavorare a migliore efficienza su un range pi\u00f9 limitato di giri, ed \u00e8 perci\u00f2 impostato su un ciclo Atkinson invece che sul pi\u00f9 comune ciclo Otto.\nAd esempio:\nL'emissione di anidride carbonica \u00e8, nelle dichiarazioni della casa, di 104 g/km (meno degli attuali motori diesel con filtro antiparticolato) per tragitti esclusivamente interurbani. In tragitti misti (il normale andirivieni di un pendolare dalla provincia di Milano al centro della citt\u00e0 e ritorno) sono state rilevate, in su strada della rivista \"Quattroruote\", emissioni pari a 128 g/km. Il valore citato dalla Toyota \u00e8 il risultato di una classifica stilata dal Dipartimento dei Trasporti della Gran Bretagna.\nQuando \u00e8 ferma, il motore termico della \"Prius\" \u00e8 sempre spento (a meno che le batterie vadano sotto un certo livello di carica, in tal caso si attiva anche a vettura ferma), ed \u00e8 in grado di riaccendersi alla richiesta (ovvero la pressione esercitata sul pedale dell'acceleratore) di superamento della velocit\u00e0 massima a cui il motore elettrico riesce ad agire da solo (variabile a seconda del modello, dai 20 ai 50 km orari), o sotto tale velocit\u00e0 se le batterie scendono sotto un certo livello di carica. Il successo commerciale della vettura sta anche nel fatto che molti clienti giudicano piacevole la sensazione, in partenza e in arresto, di assoluto silenzio dell'abitacolo.\nI crash test dell'Euro NCAP effettuati nel 2004 hanno premiato la \"Prius\" con 5 stelle, vale a dire che la vettura ha risposto nel miglior modo a fronte di urti di una certa consistenza.\nLa scocca \u00e8 in acciaio ad alta resistenza, l'abitacolo comprende 8 airbag e sono compresi di serie, su tutti i modelli venduti, ABS, ASR e ESP.\nPrius Terza serie (dal 2009 al 2015).\nDall'estate 2009 \u00e8 disponibile la terza generazione della Prius identificata dalla sigla di progetto XW30.\nLa vettura, sebbene sembri, a un primo sguardo, solo un restyling della versione precedente e nonostante mantenga le dimensioni della II serie, \u00e8 completamente nuova e presenta un'abitabilit\u00e0 maggiore dovuta a un miglior sfruttamento dello spazio interno e notevoli miglioramenti sono stati ottenuti sul versante dell'efficienza del veicolo.\nLe novit\u00e0 pi\u00f9 rilevanti, infatti, si hanno nella motorizzazione: la cilindrata \u00e8 passata da 1,5 litri a 1,8 litri con motore a ciclo Atkinson, mentre la parte elettrica e la gestione del sistema ibrido HSD ha consentito di aumentare ragguardevolmente l'efficienza e, quindi, l'economia di carburante.\nIl motore \u00e8 un \"1.8\" da 98\u00a0CV (134\u00a0CV in combinazione con il motore elettrico) con appena 89 grammi di CO2 al km e un consumo di 4,0 L/100\u00a0km in ciclo urbano, 3,8 L/100\u00a0km in ciclo extraurbano e 3,9 L/100\u00a0km in ciclo combinato.\nCome accessorio \u00e8 disponibile anche un pannello solare fotovoltaico installato nel tetto che consente di avviare la ventilazione dell'abitacolo a veicolo fermo e l'accensione del climatizzazione, grazie a un tasto nel telecomando, durante la stagione estiva poco prima del riutilizzo della vettura dopo una lunga sosta al sole, in modo da migliorare il comfort dei passeggeri nel momento della partenza.\nPer quanto riguarda il design, il frontale \u00e8 pi\u00f9 simile alle altre vetture Toyota e la linea \u00e8 pi\u00f9 aerodinamica.\nSul versante sicurezza anche la nuova serie \u00e8 stata sottoposta al test EuroNCAP nel 2009 totalizzando nuovamente 5 stelle.\nPrius+.\nLa \"Prius V\", chiamata \"Prius \u03b1\" in Giappone, e \"Prius +\" in Europa, \u00e8 la versione monovolume a 7 posti lanciata sui mercati giapponese e americano nel 2011. La Prius V \u00e8 stata ufficialmente presentata al North American International Auto Show (NAIAS) nel 2011 a Detroit.\nLa sua commercializzazione \u00e8 incominciata in Giappone nel maggio 2011, negli Stati Uniti d'America nel mese di ottobre mentre in Europa era prevista per il 2012.\nEsteriormente si differenzia dalla versione berlina per una lunghezza aumentata di 130 mm e un'altezza aumentata di 25\u00a0mm.\nPrius quarta serie (dal 2016).\nLa quarta serie della Prius (sigla di progetto XW50) \u00e8 stata mostrata al pubblico per la prima volta nel settembre del 2015 a Las Vegas. Il lancio sul mercato nord americano \u00e8 avvenuto nel mese di gennaio del 2016 e su quello europeo il mese successivo.\nLa quarta generazione della Prius \u00e8 la prima a utilizzare la nuova piattaforma modulare denominata \"Toyota New Global Architecture\" (TNGA). Il suo impiego permette di abbassare il baricentro dell'auto e di incrementare la rigidit\u00e0 strutturale ottenendo cos\u00ec sia una migliore tenuta di strada sia una migliore aerodinamica. Un ulteriore contributo alla precisione di guida \u00e8 dovuto all'impiego al retrotreno di un'architettura multilink a tre leve e mezzo.\nDal punto di vista della propulsione adotta nuove batterie con superiore densit\u00e0 di energia e motori elettrici di dimensioni minori. Il motore termico, sempre a ciclo Atkinson, denominato \"2ZR-FXE I4\" ha ora una efficienza termica pari al 40%, contro il 38,5% del modello precedente. Il consumo di carburante \u00e8 quindi migliorato del 10%."}
{"id": "387393", "revid": "1341034", "url": "https://it.wikipedia.org/wiki?curid=387393", "title": "Contratto a progetto", "text": "Il contratto a progetto o contratto di collaborazione a progetto (abbreviato co.co.pro.) \u00e8 stato un tipo di contratto di lavoro parasubordinato vigente nella legislazione del diritto del lavoro italiana.\nIntrodotto nel 2003 dalla legge Biagi, affianc\u00f2 previgente contratto di collaborazione coordinata e continuativa (co.co.co.) introdotto dal \"pacchetto Treu\" del 1997; venendo poi abrogato nel 2015 dal \"Jobs Act\", emanato durante governo Renzi, con l'eccezione di tre situazioni specifiche.\nStoria.\nL'impianto giuridico che ha introdotto la collaborazione a progetto nasce nel 2003, come parziale superamento della collaborazione coordinata e continuativa (che permane tuttora e della quale, quella a progetto, \u00e8 stata una specifica tipologia). Per questo non si pu\u00f2 parlare, a rigori, di sostituzione della co.co.co con la co.co.pro, ma semmai di \"spin-off\" della seconda dalla prima forma di lavoro parasubordinato.\nSulla base delle deleghe, \u00e8 stato poi emanato il D.Lgs. n. 276 del 10 settembre 2003, in G.U. 235 del 9 ottobre 2003, la cui pubblicazione nella versione finale avvenne nella Gazzetta Ufficiale della Repubblica Italiana n. 251 del 28 ottobre successivo.\nLa materia \u00e8 stata pi\u00f9 volte modificata nel corso degli anni; a parte l'aumento dei contributi a partire dal 2012, successivamente alle novit\u00e0 introdotte dalla riforma delle pensioni Fornero che, tra le altre cose, introdusse anche il contratto co.co.pro. con partita IVA. L'anno seguente il decreto legge 8 giugno 2013, n. 76 \u2013 convertito con modificazioni nella legge 9 agosto 2013, n. 99 \u2013 ha proseguito l'opera di aggiornamento. In estrema sintesi il decreto ha precisato i limiti di utilizzo di contratti co.co.pro. al fine di evitare abusi.\nCon l'entrata in vigore di alcuni decreti previsti dal Jobs Act del governo Renzi, dal giugno 2015 non fu pi\u00f9 possibile stipulare nuovi contratti a progetto, mentre dal 1\u00ba gennaio 2016 sono stati obbligatoriamente trasformati quelli in vigore in quanto tale forma di lavoro \u00e8 stata abolita definitivamente. In realt\u00e0, il testo unico dei contratti di lavoro permette, in pochissimi e ben identificati casi, di intraprendere ancora collaborazioni a progetto. Ha proseguito riformata, invece, la collaborazione coordinata e continuativa (contratti co.co.co).\nDescrizione.\nCaratteristiche e contenuto.\nIl contratto di lavoro a progetto nasce come specifica tipologia di collaborazione coordinata e continuativa, da cui \u00e8 derivato. Questo passaggio lo si coglie nella definizione contenuta nella legge che ha istituito questa nuova forma di lavoro, laddove si apprende che \"il contratto di lavoro a progetto \u00e8 una forma di \"collaborazione coordinata e continuativa\" svolta in modo prevalentemente personale e senza vincolo di subordinazione per la realizzazione di uno o pi\u00f9 progetti specifici determinati dal committente\". Anche questa fattispecie appartiene alla tipologia del lavoro parasubordinato.\nLa fattispecie legale \u00e8 prevista sub art. 61 e seguenti del D.Lgs. citato, e prevede una forma peculiare di lavoro autonomo (es. contratto con l'idraulico per la sostituzione del rubinetto di casa) la cui normativa si ritrova negli artt. 2222-2228 del codice civile italiano. Progressivamente, rispetto alla situazione di totale \"deregulation\" del contratto di collaborazione coordinata e continuativa, sono state introdotte tutele in favore del collaboratore parasubordinato. In particolare, in relazione al lavoro dipendente:\nDal punto di vista contributivo i versamenti confluiscono nella gestione separata Inps e, a parte i tenutari di partita iva, tutti gli altri lavoratori ricevono il cedolino paga. Infatti, i co.co.pro. versavano, parzialmente tramite i datori di lavoro, contributi (che consistono all'incirca nei 2/3 della ordinaria contribuzione INPS, di cui 1/3 a carico del lavoratore e 2/3 a carico del datore di lavoro) a una sezione speciale dell'INPS denominata \"gestione separata\", ed erano anche protetti con l'assicurazione antinfortunistica (quest'ultima totalmente a carico del datore di lavoro). Per ricevere un premio dell'assicurazione o una indennit\u00e0 di malattia era necessario che il lavoratore chiedesse alcuni giorni di sospensione del rapporto di lavoro.\nIn caso di maternit\u00e0 nell'ambito del lavoro a progetto, se da una parte \u00e8 espressamente prevista la facolt\u00e0 (non l'obbligo) per la lavoratrice in stato di gravidanza di astenersi dal lavoro durante 5 mesi prima e dopo il parto, godendo della sospensione del contratto e del mantenimento del posto di lavoro, la brevit\u00e0 del contratto potrebbe spingere la lavoratrice a scegliere di celare la gravidanza o comunque di non abbandonare il posto di lavoro finch\u00e9 le \u00e8 materialmente possibile. Va inoltre ricordato che l'indennit\u00e0 di maternit\u00e0 delle lavoratrici a progetto ammonta all'80% del salario complessivamente ricevuto nei 365 giorni precedenti all'inizio del periodo di maternit\u00e0, a condizione che la lavoratrice abbia versato contributi per almeno tre mesi nell'anno precedente. Ci\u00f2 rende pi\u00f9 difficile la condizione di quelle lavoratrici che svolgono lavori a progetto solo per alcuni periodi dell'anno. Sempre con riguardo alla maternit\u00e0, va ricordato che i lavoratori a progetto godono di tutele quali l'astensione facoltativa dal lavoro (per un massimo di tre mesi e fino al primo anno di vita del bambino), e non godono invece di congedi parentali, i permessi per malattia del minore, ecc.; \u00e8 cos\u00ec possibile che la nascita di un figlio possa anche comportare la cessazione o la riduzione dell'impegno lavorativo.\nUna \"clausola di preavviso\" (art. 67, c. 2) di solito \u00e8 inserita nei contratti a progetto e autorizza il lavoratore a recedere dal contratto con uno o pi\u00f9 mesi di preavviso. I giorni di assenza non sono retribuiti, come del resto avviene anche per gli altri lavori autonomi, cui \u00e8 equiparato il contratto a progetto. Anche in caso di impossibilit\u00e0 a svolgere il servizio, dovuta a cause indipendenti dal lavoratore (come, per esempio, improvvisa chiusura del luogo di lavoro, cause di forza maggiore, ecc.), il lavoratore a progetto, pur essendo a disposizione, non percepisce, di norma, alcun tipo di retribuzione. Specularmente, con il raggiungimento degli obiettivi pattuiti, vi \u00e8 l'obbligo per l'azienda di pagare i corrispettivi concordati a prescindere dall'impegno prestato.\nUna delle novit\u00e0 introdotte \u00e8 l'introduzione nel contratto di lavoro del progetto quale elemento costitutivo dello stesso; in base all'articolo 61 del decreto legislativo 276/2003 i contratti di lavoro devono essere ricondotti ad uno o pi\u00f9 progetti specifici o a programmi di lavoro oppure a fasi di un programma di lavoro che deve essere gestito autonomamente dal lavoratore a progetto in funzione del risultato. Inoltre il contratto deve prevedere l'indicazione della durata che deve essere determinata o determinabile. In sostanza il legislatore obbliga le parti a definire un'attivit\u00e0 produttiva ben identificabile funzionalmente collegata alla realizzazione di un risultato finale che pu\u00f2 essere connessa all'attivit\u00e0 principale oppure riguardare un'attivit\u00e0 accessoria dell'impresa committente.\nPer programma di lavoro invece si intende un'attivit\u00e0 cui non \u00e8 direttamente riconducibile un risultato finale e che si caratterizza quindi per la produzione di un risultato destinato ad essere integrato da altre lavorazioni.\nIn sostanza il progetto e il programma di lavoro hanno lo scopo di definire e delimitare lo spazio tempo all'interno del quale deve svolgersi la collaborazione evitando in tal modo che il lavoratore sia sottoposto al potere del committente di modificare tempi e modalit\u00e0 di realizzazione dell'opera senza il consenso del collaboratore.\nPer quel che riguarda i requisiti di forma del rapporto a progetto, questo, in base all'articolo 62 del decreto legislativo 276/03 doveva essere stipulato, ai fini della prova, in forma scritta e oltre a contenere l'indicazione della durata che come detto deve essere determinata o determinabile e l'indicazione del progetto o programma, deve contenere l'indicazione del corrispettivo e dei criteri per la sua determinazione nonch\u00e9 i tempi e le modalit\u00e0 di pagamento e la disciplina dei rimborsi spese, le eventuali misure per la tutela e la sicurezza del collaboratore a progetto, e le forme di coordinamento del lavoratore a progetto con il committente sulla esecuzione, anche temporale della prestazione lavorativa, che in ogni caso non possono essere tali da pregiudicarne l'autonomia nell'esecuzione dell'obbligazione lavorativa.\nIn sostanza possiamo considerare quali elementi caratterizzanti del rapporto di lavoro a progetto:\nInfine, la tipologia contrattuale, come precisato dalla circolare del Ministero per la semplificazione e la Pubblica Amministrazione del 15 luglio 2004, non riguarda i rapporti di lavoro con la pubblica amministrazione italiana. La circolare analizza le principali caratteristiche del rapporto co.co.co. nella P.A., che non \u00e8 soggetto alle nuove disposizioni della riforma ex D.Lgs. 276/2003 in materia di contratto a progetto, e definisce i presupposti e i limiti alla stipula dei contratti, insieme alla corretta gestione degli adempimenti fiscali e previdenziali relativi.\nProfili di criticit\u00e0.\nI contratti a progetto sono frutto di una trattativa fra datore di lavoro e lavoratori, che non sempre hanno lo stesso potere contrattuale. La mancanza di un contratto nazionale quadro pu\u00f2 determinare a volte condizioni di precariato a sfavore del lavoratore, altre volte invece possibilit\u00e0 di retribuzioni molto alte, solitamente pi\u00f9 difficili da concordare altrimenti, in questo caso invece possibili visti i minori rischi per l'impresa.\nDiversamente dai contratti per il lavoro dipendente, il sindacato non \u00e8 presente alla trattativa, anche se con la modifica all'art.63 del decreto legislativo n.276 del 2003, viene introdotto un salario minimo garantito, facendo riferimento ai minimi stabiliti dai CCNL per ciascun settore, anche solo per analogia con mansioni simili, quando il contratto a progetto sia per prestazioni di lavoro non direttamente disciplinate in CCNL di settore. Va inoltre ricordato che, salvo eventuali accordi diversi fra le parti, il lavoratore a progetto non gode di alcun diritto sindacale all'interno dell'azienda.\nVi sono tuttavia accordi economici e normativi siglati dalle parti sociali che tentano di normare la materia (esempio CCNL, CNAI, CISAL).\nNella prassi, vista anche la precedente esperienza delle collaborazioni coordinate, si evidenziano alcune problematiche:\nQueste peculiarit\u00e0 negative (per il collaboratore) devono per\u00f2 essere analizzate alla luce di un altro fatto oggettivo: il contratto co.co.co prima, quello co.co.pro adesso, hanno permesso a molti giovani e non solo di avere un posto di lavoro, oppure di non essere pagati in nero. D'altra parte, la situazione \u00e8 tale che la collaborazione co.co.pro viene progressivamente sostituita attraverso un contratto come lavoratore autonomo oppure il \"girare\" il lavoratore a una cooperativa di servizi, cio\u00e8 a condizioni ben peggiori."}
{"id": "387395", "revid": "41851", "url": "https://it.wikipedia.org/wiki?curid=387395", "title": "Co.co.co.", "text": ""}
{"id": "387396", "revid": "2786103", "url": "https://it.wikipedia.org/wiki?curid=387396", "title": "Co.co.pro", "text": ""}
{"id": "387401", "revid": "46291", "url": "https://it.wikipedia.org/wiki?curid=387401", "title": "Fritillaria pyrenaica", "text": "La meleagride dei Pirenei (Fritillaria pyrenaica ) \u00e8 una pianta perenne monocotiledone appartenente alla famiglia delle Liliaceae."}
{"id": "387402", "revid": "2786142", "url": "https://it.wikipedia.org/wiki?curid=387402", "title": "Contratto di lavoro a progetto", "text": ""}
{"id": "387404", "revid": "767487", "url": "https://it.wikipedia.org/wiki?curid=387404", "title": "Esplosivo nucleare", "text": "Gli esplosivi nucleari sono una categoria di esplosivi che realizzano una potente detonazione, la cui energia viene sprigionata da reazioni che avvengono nel nucleo atomico anzich\u00e9 fra i legami chimici.\nPer mezzo di esplosivi nucleari si ottengono esplosioni di potere spesso pari a svariati megatoni (milioni di tonnellate di esplosivo chimico), pur adoperando pochi chilogrammi di combustibile nucleare.\nL'esplosivo nucleare, dunque, pu\u00f2 avere effetti devastanti, a causa della scala di energie sprigionate \u2013 alcuni ordini di grandezza pi\u00f9 intense rispetto ai loro omologhi chimici \u2013 e in fisica gli unici due fenomeni che ne prevedano l'impiego sono la fissione e la fusione nucleare."}
{"id": "387405", "revid": "31101", "url": "https://it.wikipedia.org/wiki?curid=387405", "title": "Fritillaria nigra", "text": ""}
{"id": "387410", "revid": "15756", "url": "https://it.wikipedia.org/wiki?curid=387410", "title": "Enrico Forlanini", "text": "Ricordato in particolare come inventore dell'aliscafo, la sua attivit\u00e0 pionieristica nel nascente settore aeronautico fu particolarmente significativa nell'ambito degli elicotteri e dei dirigibili. Oltre che all'aliscafo, rivolse la sua attenzione ai dirigibili: la navicella di comando solidale con l'involucro per ridurre la resistenza aerodinamica e il primo utilizzo pratico di getti d'aria compressa per il controllo direzionale di un aeromobile, quest'ultimo applicato nel dirigibile \"Omnia Dir\" che vol\u00f2 postumo nel 1931.\nBiografia.\nStudi.\nFiglio di Francesco Forlanini, medico milanese allora primario all'ospedale Fatebenefratelli, era il fratello minore del famoso Carlo Forlanini, illustre medico pneumologo, due volte candidato al premio Nobel.\nLa sua istruzione si comp\u00ec in ambiente militare, infatti dopo aver frequentato le elementari ed una delle Regie Scuole Tecniche milanesi, nel 1862 entr\u00f2 nel Collegio Militare di Milano, odierna Scuola militare \"Teuli\u00e9\", per passare nel 1866 all'Accademia Militare, a Torino. Due anni dopo, diventato ufficiale entrava nella Scuola di Applicazione Artiglieria e Genio, scuola dalla quale usc\u00ec nel 1870, con il grado di tenente del Genio.\nModelli di elicottero.\nL'ufficiale ventiduenne Enrico Forlanini venne assegnato ad una caserma di Casale Monferrato, ove, dopo aver ottenuto il permesso dei superiori, pot\u00e9 utilizzare la locale officina del Genio per esperimenti sulle eliche e sulle loro capacit\u00e0 di trazione. In questo periodo giunse a far volare un modello di elicottero a rotori paralleli azionato da un elastico. Desideroso di approfondire le sue conoscenze, nel 1874 ottenne di potersi mettere in aspettativa dall'esercito, per potersi iscrivere alla Scuola di Applicazione del Regio Istituto Tecnico Superiore, antenato del Politecnico di Milano. Tra i suoi insegnanti Giuseppe Colombo, autore di importanti testi tecnici, deputato e ministro, anch'egli un interessato delle nascenti tematiche aeronautiche. Dopo la laurea di ingegnere industriale e ancora in aspettativa dal Regio Esercito, trov\u00f2 lavoro presso l'ufficio tecnico del Comune di Gallarate, in provincia di Milano. Nel periodo 1875-1876 insegn\u00f2 meccanica nella locale scuola professionale.\nAlla conclusione del periodo di aspettativa venne trasferito ad Alessandria, dove pot\u00e9 riprendere gli esperimenti sugli elicotteri nella locale Officina del Genio. Successivamente venne trasferito a Catanzaro, ma il lavoro di sviluppo di un modello di elicottero a vapore pot\u00e9 continuare grazie al suo collaboratore, Pietro Torresini, rimasto ad Alessandria, che, attraverso una fitta corrispondenza, complet\u00f2 l'opera nel 1877. Con questo elicottero fu compiuta una dimostrazione pubblica a Milano tra il luglio e l'agosto dello stesso anno. La dimostrazione avvenne su una piattaforma montata all'interno del Salone dei Giardini Pubblici, talvolta come sede \u00e8 riportato il Teatro alla Scala. L'elicottero si alz\u00f2 fino ad un'altezza di 13 metri, per un volo di una ventina di secondi che termin\u00f2 con una lenta discesa. Non era il primo volo di un modello di elicottero, ma era il primo esperimento di elicottero metallico con un vero e proprio motore.\nTra gli spettatori della dimostrazione vi era Giuseppe Colombo, che, con una relazione all'Istituto Lombardo, fece meritare al ventinovenne Forlanini la medaglia d'oro del Premio Cagnola.\nCaratteristiche elicottero a vapore: \nQuesto fu l'esperimento pi\u00f9 significativo, infatti Forlanini realizz\u00f2 altri modelli di elicottero (in particolare uno di essi adottava per la propulsione getti di vapore in pressione all'estremit\u00e0 delle pale) e si dedic\u00f2 al perfezionamento di motori a vapore leggeri.\nAttivit\u00e0 industriale: Forl\u00ec e Milano.\nDate le dimissioni dall'esercito, Forlanini si trasfer\u00ec a Forl\u00ec, avendo trovato impiego come direttore tecnico della ditta \"Societ\u00e0 Anonima Forlivese pel Gaz e Fonderia di Ferro\", fondata nel 1863, ditta che lui fece diventare di importanza nazionale. Vi introdusse diverse innovazioni, fra cui un nuovo generatore di acetilene.\nNel 1878 spos\u00f2, sempre a Forl\u00ec, la maestra Angiolina Turchi.\nL'interesse di Forlanini per il volo non era certo scemato e nel suo periodo forlivese s'interess\u00f2 al volo di modelli di aereo a cui forniva propulsione per mezzo di razzi. Nei primi del Novecento realizz\u00f2 un aliante biplano, con cui effettu\u00f2 alcuni lanci. Il biplano decollava per mezzo di una catapulta azionata da un contrappeso.\nNel 1895 divenne proprietario dell'azienda, che ormai contava 150 dipendenti ed era nota anche come \"Gazogene e Fonderia Meccanica\". La ribattezz\u00f2 \"Officine di Forl\u00ec\". Due anni dopo (nel 1897) torn\u00f2 a Milano, trasferendovi la sede legale della ditta, adesso chiamata \"Officine Forlanini\", mentre rimaneva a Forl\u00ec lo stabilimento. Negli anni Venti del Novecento vi lavoravano dalle 300 alle 400 persone.\nForlanini, che durante la sua carriera militare ed i suoi impegni lavorativi aveva sempre potuto contare su officine meccaniche, arriv\u00f2 a realizzare nella sede milanese della ditta:\nPioniere dei dirigibili.\nL'incontro a Roma con il Capitano del Genio Cesare Dal Fabbro, che gli offr\u00ec di fare un volo in pallone, port\u00f2 Forlanini ad interessarsi al dirigibile, ritenendo potesse rappresentare una risposta immediata al problema del volo.\nPotendo contare sulla consulenza di Dal Fabbro, autorizzato nel frattempo a trasferirsi a Milano dal Comando Brigata Specialisti del Genio, inizi\u00f2 a lavorare sul F.1 Leonardo da Vinci. La costruzione inizi\u00f2 nel 1901. L'aeronave presentava due caratteristiche di progetto allora all'avanguardia:\nAvendo sottostimato i mezzi e le difficolt\u00e0 necessarie a completare una simile opera, in particolare la difficolt\u00e0 di trovare motori adatti (difficolt\u00e0 che incontr\u00f2 anche un altro pioniere italiano, Almerico da Schio), il dirigibile riusc\u00ec a compiere il primo volo solo il 22 luglio 1909, con Dal Fabbro come pilota.\nVisto il successo dell'aeronave, Forlanini intraprese la realizzazione del pi\u00f9 ambizioso F.2 Citt\u00e0 di Milano. I fondi furono reperiti attraverso una sottoscrizione nazionale (strada percorsa gi\u00e0 da un altro grande pioniere del settore Ferdinand von Zeppelin) e contributi da parte del comune di Milano, la Cassa di Risparmio delle Provincie Lombarde e l'esercito. L'aeronave vol\u00f2 per la prima volta il 17 agosto 1913. Dopo altre 42 ascensioni, il dirigibile incontr\u00f2 il suo destino il 9 aprile 1914. Costretto ad un atterraggio di emergenza in seguito ad una lacerazione dell'involucro dovuta alle forti raffiche di vento, venne strappato dagli ormeggi subendo gravi danni. Durante le operazioni di svuotamento del gas, forse per colpa di uno dei numerosi curiosi, l'idrogeno s'infiamm\u00f2 bruciando e distruggendo il dirigibile.\nPoco dopo l'incidente, Forlanini otteneva dal governo britannico un ordine per una nuova aeronave, la F.3. A causa della guerra non fu possibile consegnare il dirigibile. Dopo l'ordine britannico anche il governo italiano ordin\u00f2 a Forlanini 3 dirigibili, F.4, F.5 e F.6, che vennero impiegati assieme all'F.3, durante la prima guerra mondiale dal Regio Esercito e dalla Regia Marina.\nTerminato il conflitto, Forlanini tent\u00f2 la carta dell'impiego del dirigibile per il trasporto passeggeri, seguendo la strada lanciata con successo dal conte von Zeppelin nel 1909 col la DELAG. Nel giugno 1919 fu effettuato un volo dimostrativo sulla rotta Milano-Venezia, successivamente vennero studiate servizi sulla rotte Roma-Napoli e Roma-Pisa-Milano, ma queste iniziative non riscossero interesse e le operazioni vennero concluse poco dopo.\nL'ultimo dirigibile di Forlanini fu l'Omnia Dir, che vol\u00f2 postumo nel 1931. Mezzo all'avanguardia, mirava a risolvere i problemi di manovrabilit\u00e0 a terra dei dirigibili, per mezzo getti d'aria compressa gestiti da valvole sui tre assi, poste a poppa e prua del dirigibile.\nL'aliscafo.\nAgli inizi del Novecento, mentre era impegnato nella costruzione del dirigibile F.1 \"Leonardo da Vinci\", Forlanini continuava gli studi nella sua officina munita di una vasca idrodinamica, dove sperimentava il comportamento di ali e carene. Questi studi lo condussero a sviluppare quella che \u00e8 oggi la sua realizzazione pi\u00f9 famosa, ovvero l\"'idroplano\", progenitore dei moderni aliscafi. Pur non essendo il primo ad utilizzare alette idroplane applicate allo scafo di un battello, fu il primo a realizzare un battello in cui lo scafo si sollevasse completamente dall'acqua, una volta raggiunta una certa velocit\u00e0.\nSebbene i battelli di Forlanini siano in genere indicati come \"idroplani\", \"idrotteri\" o talvolta anche come \"idrovolanti\" (utilizzando la parola idrovolante con un significato diverso da quello entrato poi in uso comune di aeroplano in grado di operar da superfici acquatiche), in realt\u00e0 non vi erano molte differenze con gli aliscafi attuali, se non la struttura delle ali. Forlanini utilizzava un complesso di 4 gruppi di ali parallele (1 coppia a prua ed una coppia a poppa) di larghezza decrescente, a differenza delle ali singole in uso oggi. Una differenza che ricorda la storia degli aeroplani: i pionieri dell'aviazione volavano su biplani e triplani, configurazione che furono soppiantate dal monoplano.\nOltre che come mezzo marittimo, Enrico Forlanini, pensava all'idroplano come utile addestramento per i piloti aeronautici, per consentire loro di guadagnare l'opportuna sensibilit\u00e0 e senso dell'equilibrio.\nIl primo prototipo venne provato a partire dal 1905, con un motore a scoppio da 70 CV. Insoddisfatto dalle prestazioni del motore, Forlanini adott\u00f2 sul successivo prototipo un motore a vapore da 25 CV, per arrivare nel 1910 ad un modello con motore da 100 CV ed in grado di trasportare 6 persone. I test vennero condotti sul Lago Maggiore e in mare, davanti a Fiumicino, quando il 29 aprile 1911 partecip\u00f2 ad una gara libera per motoscafi. Forlanini ottenne diversi brevetti per il suo \"idroplano\" anche nel Regno Unito e negli USA. Nel 1911 ebbe come passeggero l'inventore statunitense Alexander Graham Bell, che da circa tre anni si stava interessando agli aliscafi.\nLe caratteristiche di uno di questi battelli:\nIdroplano N\u00b03: \nAltri studi.\nAnche se oggi Forlanini viene ricordato principalmente per gli studi come pioniere dell'aeronautica, egli si dedic\u00f2 anche alla innovazione industriale, in particolare nel settore dei ventilatori industriali, dell'illuminazione cittadina a incandescenza e della costruzione di tubazioni in acciaio per condotte forzate.\nImpatto culturale.\nA Enrico Forlanini sono oggi dedicati l'Aeroporto Enrico Forlanini, la strada che dalla citt\u00e0 conduce all'aeroporto e il parco attiguo alla strada (Parco Forlanini). A suo nome \u00e8 anche intitolato l'edificio B12, di via La Masa, della sede di Bovisa del Politecnico di Milano."}
{"id": "387412", "revid": "124812083", "url": "https://it.wikipedia.org/wiki?curid=387412", "title": "44. Infanterie-Division", "text": "La 44. Infanterie-Division fu una unit\u00e0 militare della Wehrmacht che venne impegnata in diversi fronti durante la seconda guerra mondiale. Durante la sua vita operativa, le venne assegnato il \"nome d'onore\" (\"Ehrenname\") di \"44. Reichsgrenadier-Division Hoch-und Deutschmeister\", nella tradizione del \"K.u.k. Infanterie-Regiment Hoch-und Deutschmeister Nr. 4\" dell'Imperiale e regio esercito austro-ungarico.\nLa 44. aveva infatti origini austriache e venne costituita nel \"Wehrkreis XVII\", la regione militare n. 17 che corrispondeva all'Austria, il 1\u00ba aprile 1938 a Vienna, utilizzando gli uomini della 2\u00aa Divisione di fanteria dell'esercito austriaco. Coinvolta nella battaglia di Stalingrado, la divisione austriaca venne totalmente distrutta dai sovietici durante l'operazione Anello, l'offensiva finale contro le truppe tedesche accerchiate. Dopo essere stata ricostituita, combatt\u00e9 ancora sul fronte italiano e sul fronte orientale fino al termine della guerra.\nStoria.\nSotto il comando del \"Generalleutnant\" Albrecht Schubert la divisione venne aggregata al XVII. Corpo d'Armata durante l'invasione della Polonia del settembre 1939, distinguendosi nella conquista di Cracovia e nell'attraversamento della Vistola. La divisione percorse 540 km in soli 18 giorni, con una marcia giornaliera di 29 km.\nNel maggio del 1940, per l'attacco alla Francia la divisione venne inizialmente tenuta nella riserva strategica dell'Oberkommando des Heeres (OKH), venendo in seguito assegnata alla 6. Armata, ricevendo il battesimo del fuoco il 15 maggio 1940. Tuttavia ag\u00ec prevalentemente nelle retroguardie delle divisioni \"panzer\", occupando il territorio e raggruppando i prigionieri di guerra; per questo ebbe perdite minime durante tutta la campagna.\nNel giugno del 1941, per l'avvio dell'Operazione Barbarossa, venne aggregata al \"Panzergruppe von Kleist\", e impegnata nel settore meridionale del fronte, in Ucraina. Nell'offensiva estiva del 1942, come parte della 1. Armata panzer, la divisione venne impegnata inizialmente nell'attraversamento del Donets per poi dilagare, con le altre forze tedesche, nel Caucaso. Nell'agosto dello stesso anno venne per\u00f2 riassegnata alla 6. Armee che stava invece puntando a raggiungere il Volga a Stalingrado.\nFu qui, che a partire dalla fine del novembre del 1942, venne accerchiata insieme a tutte le altre divisioni della 6. Armee. Durante il lungo assedio, la divisione austriaca venne schierata, agli ordini dell'VIII Corpo d'armata, nell'esposto fronte occidentale della sacca dove i sovietici sferrarono l'attacco principale il 10 gennaio 1943, all'inizio dell'operazione Anello. Fin dal primo giorno dell'offensiva finale nemica la 44. Infanterie-Division, nonostante una disperata resistenza venne praticamente distrutta: i nove battaglioni di prima linea della formazione, attaccati da numerose divisioni sovietiche, cedettero e dovettero ripiegare in rotta verso est subendo perdite fortissime. Al termine della battaglia di Stalingrado, ad eccezione degli uomini feriti che vennero trasportati all'esterno della sacca tedesca, l'intera forza divisionale venne annientata e i pochi uomini sopravvissuti agli scontri divennero prigionieri di guerra. Nel febbraio del 1943, quindi, come l'intera 6. Armata anche la 44. Reichs-Grenadier-Division \"\"Hoch und Deutschmeister\" aveva cessato di esistere.\nDopo la caduta di Stalingrado, per volere di Hitler, la 6. Armata venne ricostituita, e cos\u00ec anche la \"Hoch und Deutschmeister\"\". Dopo un iniziale periodo di addestramento la divisione venne inviata in Italia, nell'agosto del 1943, come elemento di riserva del Gruppo d'armate B. In dicembre la divisione venne inviata a sud di Roma per arginare l'avanzata alleata, distinguendosi in particolar modo nella battaglia di Montecassino. La divisione rimase cos\u00ec sul teatro italiano per tutto il 1944.\nNel febbraio del 1945, venne inviata sul Fronte orientale, in Ungheria, fronteggiando le ormai soverchianti forze dell'Armata Rossa in una lunga ritirata fino in Austria, dove si arrese nel maggio del 1945.\nDecorati con la Croce di Cavaliere.\nIn totale furono 25 gli uomini decorati con la Croce di Cavaliere della Croce di Ferro."}
{"id": "387413", "revid": "1654832", "url": "https://it.wikipedia.org/wiki?curid=387413", "title": "Fondazione Banco Alimentare", "text": "La Fondazione Banco Alimentare \u00e8 una ONLUS italiana che si occupa della raccolta di generi alimentari e del recupero delle eccedenze alimentari della produzione agricola e industriale e della loro ridistribuzione a strutture caritative sparse sul territorio che svolgono un'attivit\u00e0 assistenziale verso le persone pi\u00f9 indigenti.\nIl Banco Alimentare italiano \u00e8 membro della Federazione Europea dei Banchi Alimentari (FEBA, \"European Food Banks Federation\") ed affiliata alla CDO Opere sociali (della Compagnia delle Opere). La sede della Fondazione \u00e8 a Milano e ad essa afferiscono 21 organizzazioni Banco Alimentare presenti a livello regionale.\nStoria.\nIl Banco Alimentare nacque nel 1989 sull'esempio dell'analogo Banco de Alimentos di Barcellona, fondato da un imprenditore italiano, con il coinvolgimento di Danilo Fossati, all'epoca patron dell'azienda alimentare Star, e di monsignor Luigi Giussani, fondatore del movimento ecclesiale Comunione e Liberazione. In origine l'attivit\u00e0 si incentr\u00f2 prevalentemente sul contatto con le aziende alimentari della Lombardia per il recupero delle eccedenze alimentari da poter ridistribuire ai bisognosi, grazie alla collaborazione di volontari esperti nei temi della logistica e dell'organizzazione aziendale. Gran parte delle associazioni caritative impegnate nel sociale, per la maggior parte di dimensioni molto piccole, comunit\u00e0 di prima accoglienza per ragazze madri e ex-tossicodipendenti, si trovavano in difficolt\u00e0 economiche e non erano in grado di erogare i servizi per cui erano nate. In tal senso l'attivit\u00e0 del Banco fu quella di coinvolgere le aziende alimentari e quelle della grande distribuzione nella raccolta di generi alimentari da destinare a tali realt\u00e0. Nel 1990 erano dieci le aziende e una trentina le associazioni convenzionate con il Banco Alimentare.\nIl primo magazzino del Banco Alimentare, aperto nel 1989, era situato a Meda, in provincia di Monza e della Brianza, e misurava settecento metri quadrati. Negli anni seguenti si \u00e8 avuta poi la nascita delle altre sedi italiane in gran parte delle regioni ognuna delle quali gestisce autonomamente propri magazzini e localmente la raccolta e la distribuzione dei prodotti. Primo presidente della Fondazione fu il medico Pier Alberto Bertazzi. In seguito, dal 1997 al 2012, il presidente fu don Mauro Inzoli, sacerdote poi coinvolto in un caso di abusi su minori. Il suo posto fu preso da Andrea Giussani, eletto la prima volta nel 2012 e rieletto nel 2016 per altri 3 anni.\nAttivit\u00e0.\nIl Banco Alimentare, similmente a altre \"food bank\", ha come scopo primario la valorizzazione sociale delle eccedenze alimentari a scopo benefico. Le principali fonti di spreco nella catena agro-alimentare e su cui l'organizzazione agisce sono la produzione primaria, la trasformazione, la distribuzione e il consumo finale individuale o collettivo. Prodotti integri, ancora commestibili, ma che per ragioni prevalentemente di mercato non possono pi\u00f9 essere commercializzati dalle aziende e dalla grande distribuzione organizzata e hanno cos\u00ec perso il loro valore economico vengono raccolti e distribuiti gratuitamente, attraverso una rete costituita in massima parte da volontari, a strutture di carit\u00e0 convenzionate, con quantit\u00e0 calcolate in base al numero degli assistiti e alle necessit\u00e0.\nGli enti di carit\u00e0 convenzionati si impegnano ad utilizzare i prodotti ricevuti esclusivamente a favore dei propri assistiti bisognosi nel rispetto, tra l'altro, delle norme igienico-sanitarie nel trattamento degli alimenti. Il Banco Alimentare privilegia il rapporto con gli enti gi\u00e0 impegnati nell'aiuto ai bisognosi, dando loro la possibilit\u00e0 di operare pi\u00f9 efficacemente, in base alla loro esperienza e inclinazione e sollevandoli dalla necessit\u00e0 di dedicare risorse e tempo alla ricerca delle fonti alimentari da destinare agli assistiti.\nLa Fondazione Banco Alimentare \u00e8 uno degli organismi caritativi riconosciuti e iscritti all'albo istituito presso l'Agenzia per le erogazioni in agricoltura (Agea) tramite i quali vengono distribuite gratutitamente alle persone bisognose le derrate alimentari nell'ambito dei programmi di aiuto dell'Unione europea, il PEAD (\"Programme Europ\u00e9en d'aide Alimentaire aux plus D\u00e9munies\", \"Programma per la distribuzione di derrate alimentari agli indigenti\"), sostituito nel 2014 dal FEAD (\"Fund for European Aid to the most Deprived\", \"Fondo per gli aiuti europei agli indigenti\").\nIl Banco Alimentare raccoglie i generi alimentari in eccedenza o donati nei seguenti settori:\nIl totale degli alimenti raccolti \u00e8 stato di 90 411 tonnellate nel 2018 con un numero di persone aiutate superiore a 1 500 000. Le oltre 7 500 strutture caritative convenzionate sono suddivise nelle seguenti tipologie:\nL'attivit\u00e0 del Banco Alimentare contribuisce alla creazione di un percorso che apporta benefici sociali, economici e ambientali:\nLa Giornata Nazionale della Colletta Alimentare.\nNell'ultimo sabato del mese di novembre si tiene dal 1997 la Giornata Nazionale della Colletta Alimentare durante la quale in molti supermercati in tutta Italia \u00e8 chiesto ai clienti di destinare parte della priopria spesa ai bisognosi. Gli alimenti cos\u00ec raccolti dai volontari entrano poi nel circuito di distribuzione del Banco Alimentare.\nDalle quasi tonnellate raccolte nel 1997, anno della prima Colletta Alimentare in Italia, si \u00e8 passati nel 2017 a circa tonnellate grazie alla collaborazione di oltre supermercati e volontari."}
{"id": "387415", "revid": "1522738", "url": "https://it.wikipedia.org/wiki?curid=387415", "title": "Banco Alimentare", "text": ""}
{"id": "387418", "revid": "729019", "url": "https://it.wikipedia.org/wiki?curid=387418", "title": "Forlanini (dirigibili)", "text": "Con l'accezione generica di dirigibile Forlanini, si indica la piccola serie di aeronavi semirigide sviluppate dal pioniere dell'aeronautica italiano Enrico Forlanini, nel periodo che va dai primi anni del Novecento fino ai primi anni trenta. Queste aeronavi, assieme ai dirigibili tedeschi della Gro\u00df-Basenach, furono le prime a presentare la navicella di comando solidale con l'involucro per ridurre la resistenza aerodinamica. Inoltre nel suo ultimo progetto, l\"Omnia Dir\" che vol\u00f2 postumo nel 1931, Forlanini realizz\u00f2 il primo utilizzo pratico di getti d\u2018aria compressa per il controllo direzionale di un aeromobile.\nF.1 \"Leonardo da Vinci\".\nLa costruzione del primo dirigibile di Forlanini inizi\u00f2 nel 1900, con la collaborazione di Cesare Dal Fabbro. L'aeronave era di tipo semirigido, la struttura che caratterizzer\u00e0 poi tutti i dirigibili di realizzazione italiana. Sebbene la costruzione del dirigibile iniziasse nel 1900, questo compir\u00e0 il suo primo volo il 2 luglio del 1909, poco meno di un anno dopo il primo volo del dirigibile semirigido N.1 di Gaetano Arturo Crocco, a cui quindi and\u00f2 il primato di primo semirigido italiano.\nAltra intuizione di Forlanini, che venne subito applicata era l'adozione della gondola di comando solidale con l'involucro, in modo da ridurre la resistenza aerodinamica. In questo, l'ingegnere italiano, era nettamente anticipo sui tempi. In linea con l'epoca era invece il complesso sistema di impennaggi con un gruppo multiplano a poppa seguito da uno triplano in coda. I piani di coda multiplani caratterizzano tutti i dirigibili di Forlanini, con l'esclusione dell\"Omnia Dir\".\nLa costruzione dell'aeronave fu rallentata dalle necessit\u00e0 di dover effettuare studi preliminari, che dai costi crescenti (Forlanini era l'unico finanziatore) ed in particolare dalla difficolt\u00e0 di trovare motori adatti, problema che afflisse Almerico da Schio, costruttore del primo dirigibile italiano. In una prima fase Forlanini studi\u00f2 la possibilit\u00e0 di impiegare motori a vapore, tecnologia che aveva gi\u00e0 impiegato con successo nei suoi primi modelli di elicottero. Nel 1907 opt\u00f2 per un motore a combustione interna Antoinette che modific\u00f2 per meglio adattarlo alle esigenze del dirigibile. Nel 1908 il dirigibile era ormai pronto, ma dopo un primo gonfiaggio, emerse che l'allungarsi dei tempi di sviluppo aveva compromesso l'affidabilit\u00e0 del diaframma interno dell'involucro, che fu quindi necessario sostituire.\nIl primo volo del 22 luglio 1909 fu assai breve, per colpa di una valvola mal funzionante, che costrinse ad un rapido atterraggio. Il breve volo consent\u00ec comunque di individuare alcuni difetti, che vennero risolti prima del successivo gonfiaggio e del suo secondo \u201cprimo volo\u201d, il 27 novembre dello stesso anno. Pilota era Cesare Dal Fabbro, tenente del Genio e collaboratore di Forlanini nella realizzazione dell'aeronave.\nF.2 \"Citt\u00e0 di Milano\".\nConfortato dal successo della sua prima aeronave, Forlanini si impegn\u00f2 nella costruzione di un progetto pi\u00f9 ambizioso: il nuovo dirigibile, bimotore, era quasi 4 volte pi\u00f9 grande del suo predecessore. Questa volta l'inventore milanese pot\u00e9 contare su cospicui finanziamenti, che provenivano da una sottoscrizione popolare, dal Comune di Milano, dalla Cassa di risparmio di Milano e dall'esercito.\nComplessivamente, l'F.2 \"Citt\u00e0 di Milano\" manteneva la stessa configurazione dell'F.1. La gondola era divisa in tre scomparti: cabina di comando, cabina passeggeri, sala macchine. Per motivi di sicurezza (l'aeronave era gonfiata con Idrogeno) tutte le stoffe avevano ricevuto trattamento ignifugo, e l'aeronave presentava un doppio involucro. Quello interno era suddiviso in 12 sacche per il gas.\nIl primo volo ebbe luogo il 17 agosto 1913 nel cielo sopra Milano. Il 23 agosto venne ufficialmente consegnato al Regio Esercito. Il 21 dicembre ebbe luogo il volo forse pi\u00f9 significativo. Destinazione era il campo di San Siro, dove il dirigibile fu benedetto dalle autorit\u00e0 ecclesiali e ricevette un gonfalone, dono delle signore della citt\u00e0, che riportava il motto di Gabriele d'Annunzio: \"Ut coelum muniat Italiae\". In questa volo il dirigibile venne onorato da una scorta di 3 aerei. Ai comandi di uno di essi vi era Francesco Baracca.\nll 9 aprile 1914 il dirigibile fu costretto ad un atterraggio di emergenza, dopo che forti raffiche di vento ne avevano lacerato l'involucro lacerando una delle celle di gas. \nPoich\u00e9 il danno era avvenuto a bassa quota, non fu possibile effettuare lo scarico della zavorra. L\u2019F.2 venne ormeggiato agli alberi circostanti la zona dell'atterraggio di emergenza, l'involucro a causa delle continue raffiche venne strappato via dopo poco e rimaneva danneggiato poco a causa degli urti con il terreno e la boscaglia. A questo punto per effettuare le operazioni di recupero fu necessario sgonfiare le celle del gas, ma forse per colpa di uno dei numerosi curiosi, l'idrogeno s'infiamm\u00f2 bruciando e distruggendo il dirigibile.\nF.3, F.4, F.5 e F.6.\nPoco dopo il rogo del F.2 \"Citt\u00e0 di Milano\" il governo britannico effettuava un ordine per un nuovo dirigibile, lF.3. Per lo scoppio della prima guerra mondiale, non fu possibile per\u00f2 effettuare la consegna. Solo a met\u00e0 del 1918, fu possibile consegnare ai britannici un dirigibile. Si trattava di un semirigido di tipo M, la classe di dirigibili italiana pi\u00f9 diffusa durante la prima guerra mondiale. Questa classe, differiva principalmente dai dirigibili Forlanini per avere la gondola di comando appesa all'involucro.\nSulle orme del governo britannico, anche il governo italiano ordin\u00f2 la costruzione di altri 3 dirigibili: l\"F.4\", \"F.5\" e \"F.6\". Quest'ultimo venne completato troppo tardi per partecipare operativamente al conflitto e venne utilizzato nel 1919 dall'ingegner Forlanini, per cercare di dar vita ad un servizio di compagnia aerea con dirigibili, analogamente a quanto avviato 10 anni prima con la DELAG dal Conte Zeppelin.\nNel giugno di quell'anno fu effettuato un volo dimostrativo sulla rotta Milano-Venezia e successivamente vennero studiati servizi sulla rotte Roma-Napoli e Roma-Pisa-Milano, ma queste iniziative non riscossero interesse e le operazioni vennero concluse poco dopo.\n\"Omnia Dir\".\nNonostante l'assenza di interesse nel campo del pi\u00f9 leggero dell'aria, Forlanini non aveva mai abbandonato del tutto il settore, e nel 1930, al momento della sua morte, era in corso di completamento un dirigibile destinato a sperimentare la sua ultima intuizione: getti d\u2018aria compressa per il controllo direzionale.\nL\"Omnia Dir\" era un piccolo dirigibile semirigido con impennaggi cruciformi, che presentava due gruppi di valvole, uno a poppa ed uno a prua. Infatti il principale svantaggio dei dirigibili dell'epoca era la necessit\u00e0 di un elevato numero di personale a terra per poter effettuare le operazioni di manovra relative all'atterraggio/decollo e al ricovero negli hangar.\nPer poter manovrare autonomamente, il dirigibile disponeva di 2 gruppi di valvole indipendenti. Sia a poppa che a prua vi era quindi una struttura cruciforme con valvole orientate nelle possibili direzioni sui tre assi: alto e basso, destra e sinistra, ed una quinta valvola in direzione longitudinale. Ad ognuno dei due gruppi valvole era inviata aria compressa per mezzo di un ventilatore centrifugo, collegato tramite un tubo flessibile.\nDurante i voli di prova, tutte queste soluzioni dimostrarono di essere valide permettendo di realizzare le manovre di uscita ed entrata nell'hangar senza l'aiuto di personale sul campo (diversamente degli altri dirigibili del tempo).\nSempre per semplificare le operazioni di manovra, il dirigibile disponeva di un carrello d'atterraggio costituito da una ruota sterzante ammortizzata. La ruota era retrattile. Per l'ormeggio disponeva di un attacco montato al disotto della gondola di comando, in tal modo non occorreva un pilone d'ormeggio di grandi dimensioni a cui il dirigibile era agganciato a prua, ma era sufficiente un piloncino alto circa 1\u00a0m. L'aeronave venne completata nel 1931.\nDescrizione tecnica.\nInvolucro.\nL'involucro, semirigido, ha sezione trasversale pressoch\u00e9 circolare ed \u00e8 diviso in sei scomparti da diaframmi trasversali.\nLa camera d'aria \u00e8 di tipo longitudinale ed \u00e8 contenuta in un altro involucro.\nLa forma dell'involucro \u00e8 costante dalla pressione mantenuta nella camera d'aria: tenendo aperti quattro portelli (posti anteriormente) durante la marcia e, da fermo, tramite un getto d'aria prodotto da una coppia di ventilatori.\nL'irrigidimento di prua \u00e8 ottenuto da una calotta di duralluminio, che funge anche da carenatura.\nLa trave, interna all'involucro, ha sezione triangolare ed \u00e8 formata da elementi realizzati in tubo di duralluminio e giunti in elektron.\nAlla trave sono fissati i gruppi di valvole di manovra, la navicella e gli impennaggi.\nLa navicella.\nRealizzata in tubi e profilati di duralluminio, all'interno di essa trovano posto gli organi di controllo, il motore, un motorino ausiliario, la trasmissione e il serbatoio di benzina.\nGli impennaggi.\nL'armatura degli impennaggi e dei timoni fu realizzata con profilati di elektron rivestiti da tela verniciata. In questo modo il loro peso non superava 1,4\u00a0kg/m2."}
{"id": "387431", "revid": "37401", "url": "https://it.wikipedia.org/wiki?curid=387431", "title": "Fuochi artificiali", "text": ""}
{"id": "387438", "revid": "289247", "url": "https://it.wikipedia.org/wiki?curid=387438", "title": "No! Mamma! No!", "text": ""}
{"id": "387440", "revid": "10652", "url": "https://it.wikipedia.org/wiki?curid=387440", "title": "Lentinus cochleatus", "text": ""}
{"id": "387450", "revid": "38120", "url": "https://it.wikipedia.org/wiki?curid=387450", "title": "Porto Antico di Genova", "text": ""}
{"id": "387451", "revid": "38120", "url": "https://it.wikipedia.org/wiki?curid=387451", "title": "Porto antico", "text": ""}
{"id": "387452", "revid": "38120", "url": "https://it.wikipedia.org/wiki?curid=387452", "title": "Porto Antico", "text": ""}
{"id": "387454", "revid": "194688", "url": "https://it.wikipedia.org/wiki?curid=387454", "title": "Caruggio", "text": ""}
{"id": "387460", "revid": "27723", "url": "https://it.wikipedia.org/wiki?curid=387460", "title": "Superficie marziana", "text": ""}
{"id": "387472", "revid": "161374", "url": "https://it.wikipedia.org/wiki?curid=387472", "title": "Paris Saint Germain", "text": ""}
{"id": "387477", "revid": "142136", "url": "https://it.wikipedia.org/wiki?curid=387477", "title": "Mtv Unplugged Giorgia", "text": ""}
{"id": "387479", "revid": "1776051", "url": "https://it.wikipedia.org/wiki?curid=387479", "title": "Calculating Infinity", "text": "Calculating Infinity \u00e8 il primo album del gruppo statunitense The Dillinger Escape Plan, pubblicato il 28 settembre 1999.\nIl disco.\n\u00c8 generalmente considerato come una vera pietra miliare, che ha contribuito fortemente all'innovazione del metal odierno.\nIl sample della traccia nascosta che segue \"Variations on a Cocktail Dress\" sembrerebbe essere preso dal film del 1959 \"Il diario di Anna Frank\"."}
{"id": "387536", "revid": "17351", "url": "https://it.wikipedia.org/wiki?curid=387536", "title": "Bockscar", "text": ""}
{"id": "387578", "revid": "1543377", "url": "https://it.wikipedia.org/wiki?curid=387578", "title": "Proiezione di Fuller", "text": "La proiezione di Fuller, nota anche come Planisfero Dymaxion, \u00e8 una rappresentazione bidimensionale della Terra, eseguita tramite la proiezione di una rappresentazione sferica del globo terrestre messa all'interno della superficie di un poliedro che pu\u00f2 successivamente essere dispiegato all'interno di una rete in molti diversi modi e resa piatta per formare una mappa bidimensionale che mantiene la maggior parte della integrit\u00e0 proporzionale relativa della mappa sferica.\nVenne creata dall'architetto statunitense Buckminster Fuller e da lui brevettata nel 1946, con la richiesta di brevetto che mostrava una proiezione del globo terrestre nel cubottaedro. La versione del 1954 pubblicata da Fuller sotto il titolo \"The AirOcean World Map\" utilizzava un icosaedro lievemente modificato ma per lo pi\u00f9 regolare come base per la proiezione, e questa \u00e8 la versione a cui ci si riferisce pi\u00f9 comunemente oggigiorno. Il nome \"Dymaxion\" venne adoperato da Fuller per alcune delle sue invenzioni.\nA differenza di molte altre proiezioni, la carta Dymaxion \u00e8 disegnata puramente per la rappresentazione dell'intero globo terrestre. Ogni faccia del poliedro \u00e8 una proiezione gnomonica, dunque zoommando in ognuna di queste facce del planisfero di Fuller si ha una carta di un continente o macroregione equivalente a questo tipo di proiezione.\nPropriet\u00e0.\nFuller dichiara che la sua mappa ha alcuni vantaggi sulle altre proiezioni di mappe mondiali.\nHa meno distorsione delle dimensioni relative delle aree, molto appariscente se si compara con la Proiezione di Mercatore; e meno distorsione delle forme delle aree, specialmente visibile quando la si compara con la proiezione di Gall-Peters. Altre proiezioni di compromesso cercano un simile aggiustamento.\nPi\u00f9 inusualmente, la mappa Dymaxion non ha un \"senso corretto in alto\". Fuller frequentemente sosteneva che nell'universo non vi fosse alcun \"sopra\" e \"sotto\" oppure \"nord\" e \"sud\": ma soltanto \"dentro\" e \"fuori\". La forza gravitazionale di stelle e pianeti crea il \"dentro\", indicando \"verso il centro gravitazionale\", ed il \"fuori\", significando \"lontano dal centro di gravit\u00e0\". La presentazione del nord in alto-superiore/sud in basso-inferiore spesso frequente in altri mappamondi \u00e8 legata al bias culturale. Da segnalare che vi sono alcuni mappamondo che non mettono il nord in alto.\nNon esiste un modo univoco di rappresentare la mappa di Dymaxion: dispiegando le facce triangolari dell'icosaedro in modi diversi, si pu\u00f2 ottenere una visualizzazione bidimensionale che evidenzia la contiguit\u00e0 delle masse terrestri circondate dagli oceani o, viceversa, un oceano continuo circondato dalla terraferma.\nImpatto sull'arte e la cultura.\nUn dipinto di Jasper Johns del 1967 rappresenta un planisfero Dymaxion. Il titolo dell'opera \u00e8 \"Map (Basato sul Mondo Aeroceanico di Buckminster Fuller)\" e si trova nella collezione permanente del Museo Ludwig di Colonia."}
{"id": "387581", "revid": "648716", "url": "https://it.wikipedia.org/wiki?curid=387581", "title": "ASTM International", "text": "ASTM International \u00e8 un organismo di normazione statunitense, acronimo di American Society for Testing and Materials International. Fondata nel 1898 come sezione americana della International Association for Testing Materials, ASTM International precede altre organizzazioni di standard come il BSI (1901), IEC (1906), DIN (1917), ANSI (1918), AFNOR (1926) e ISO (1947).\nStoria.\nFondato il 16 giugno 1898 su iniziativa di Charles Benjamin Dudley, allora responsabile del controllo qualit\u00e0 di Pennsylvania Railroad, che ebbe l'iniziativa di far cooperare le fino ad allora conflittuali aziende dell'acciaio e del trasporto su ferro. Qualche anno prima era stata fondata la \"International Association for Testing Materials\" (IATM), e appunto il 16 giugno 1898 settanta membri dell'IATM si riunirono a Filadelfia per fondare la sezione americana dell'organizzazione. Nel 1902 la American Section si costitu\u00ec come organizzazione autonoma con il nome di American Society for Testing Materials, che diventer\u00e0 universalmente nota nel mondo tecnico come ASTM. Dudley fu il primo presidente di ASTM.\nIl campo di azione di ASTM si and\u00f2 nel tempo ampliando, passando dai soli materiali ferrosi a tutti i materiali, dei tipi pi\u00f9 vari; dei loro rivestimenti, dei trattamenti, eccetera.\nLo sviluppo della normalizzazione negli anni '23 - '30 port\u00f2 ad un grande sviluppo di ASTM (di cui, ad esempio, Henry Ford era membro). Il campo di applicazione si ampli\u00f2, e nel corso della Seconda guerra mondiale ASTM ebbe un ruolo importante nella definizione dei materiali, riuscendo a conciliare le difficolt\u00e0 belliche con le esigenze di qualit\u00e0 della produzione di massa. Era quindi naturale un certo riconoscimento di questa espansione, e nel 1961 ASTM fu rinominata American Society for Testing and Materials, l\"'and\" essendo testimone dell'ampliamento dello scopo sociale. La copertura di ASTM includeva, oltre ai \"classici\" materiali da costruzione, i materiali e manufatti pi\u00f9 disparati come i provini metallografici, i caschi da moto, gli equipaggiamenti sportivi.\nNel 2001 ASTM assume la presente denominazione di ASTM International come testimonianza dell'interesse sovranazionale che ormai rivestono le tecniche di normalizzazione.\nOrganizzazione.\nL'organizzazione \u00e8 aperta a chiunque abbia interesse nella sua attivit\u00e0. Gli standard sono sviluppati da comitati. I soci dei comitati sono volontari e sono classificati in user, producer, consumer, e \"general interest\"; questi ultimi sono accademici e consulenti. User sono user dell'industria, che possono essere producer in contesti di altri comitati tecnici, e end-user come consumatori. Per seguire le direttive antitrust, producer devono essere meno del 50% in ogni comitato o sottocomitato, e i voti sono limitati a un producer company.\nAl 2015, ASTM ha pi\u00f9 di 30.000 membri, incluso oltre 1.150 \"organizational members\", da oltre 140 nazioni. I membri servono pi\u00f9 di 140 ASTM Technical Committees. ASTM International ha diversi premi per i contributi dati, incluso il ASTM International Award of Merit ASTM International \u00e8 classificata dalla Internal Revenue Service come 501(c)(3) nonprofit.\nASTM \u00e8 tra i maggiori contributori tecnici dell'ISO, e mantiene una solida leadership nella definizione dei materiali e dei metodi di prova in quasi tutte le industrie, con un quasi monopolio nell'industria petrolifera e petrolchimica.\nAlla fine dello scorso secolo la ASTM ha sviluppato il \"metodo Chetah\", che consente la realizzazione di un primo screening di sostanze chimiche per analizzarne il potenziale esplosivo senza un approccio conservativo. Tale metodo \u00e8 tutt'ora in uso.\nAlcune norme di uso comune.\nNon tutti sanno che le flange che collegano il contatore dell'acqua ai tubi, molto probabilmente, sono fatte con forgiati in ASTM A 105 - in pratica, un acciaio da costruzione di buona qualit\u00e0, mentre i tubi sono magari in ASTM A 589. E, se la pellicola di plastica con cui si protegge il cibo non si rompe, \u00e8 probabilmente perch\u00e9 \u00e8 stata collaudata secondo la ASTM D 638. E le pentole in acciaio inossidabile sono probabilmente in ASTM A 240 Tp 304 o 321 o infine, se di qualit\u00e0 superiore, 316."}
{"id": "387584", "revid": "62748", "url": "https://it.wikipedia.org/wiki?curid=387584", "title": "Chi \u00e8 Black Dahlia?", "text": "Chi \u00e8 Black Dahlia? \u00e8 un film per la televisione del 1975 diretto da Joseph Pevney. Il film si ispira al caso d'omicidio irrisolto di Elizabeth Short detto \"Black Dahila\", avvenuto a Los Angeles nel 1947.\nTrama.\nA Los Angeles nel 1947 fu rinvenuto il cadavere tagliato in due di Elizabeth Short, una ragazza che a causa del suo modo di vestire e del colore dei suoi capelli fu soprannominata \"Black Dahlia\". Il film descrive le indagini svolte da un detective, nell'infruttuosa ricerca di un colpevole.\nCuriosit\u00e0.\nLucie Arnaz accett\u00f2 di interpretare il ruolo di Elizabeth Short a causa delle forti pressioni subite dalla madre Lucille Ball."}
{"id": "387601", "revid": "6923", "url": "https://it.wikipedia.org/wiki?curid=387601", "title": "Xanthium sibiricum", "text": "Lo Cang Er Zi (\"Xanthium sibiricum\", Patr.) appartiene alla famiglia delle Asteraceae."}
{"id": "387626", "revid": "1905847", "url": "https://it.wikipedia.org/wiki?curid=387626", "title": "Strumentale", "text": "Lo strumentale \u00e8 un caso della declinazione di diverse lingue antiche e moderne. Viene normalmente usato per esprimere il mezzo con cui si compie un'azione o il complemento d'agente nelle costruzioni passive.\nNelle lingue baltiche come il lituano, e anche nelle lingue slave come il polacco, indica anche complemento di moto per luogo (Andare per strada - polacco \"I\u015b\u0107 drog\u0105\").\nRusso.\nNella lingua russa, ad esempio\nNella lingua russa, lo strumentale preceduto dalla preposizione \"\u0441\" serve inoltre ad introdurre il complemento di compagnia.\nSe preceduto dalla preposizione \"\u0437\u0430\", esprime un complemento di fine o scopo o, in alcuni casi, indica il fine e lo scopo dell'intera azione.\nNella frase \"\u041c\u044b \u0441\u0438\u0434\u0438\u043c \u0437\u0430 \u0441\u0442\u043e\u043b\u043e\u043c\" (ci sediamo a tavola), \"\u0437\u0430\" + \"strumentale\" \u00e8 inteso in senso figurato.\nCon le preposizioni \"\u043d\u0430\u0434\" (sopra) e \"\u043f\u043e\u0434\" (sotto), lo strumentale indica, rispetto ad una superficie, la posizione di un oggetto che \u00e8 situato sopra o sotto la superficie stessa, senza contatto con essa. Da questo punto di vista, \"\u043d\u0430\u0434\" e \"\u043f\u043e\u0434\" + \"strumentale\" sono l'equivalente di \"al di sopra\" e \"al di sotto\" (di qualcosa).\nImportante anche il ruolo che ricopre lo strumentale nell'indicare alcune comuni espressioni di tempo riferite alle fasi del giorno e alle stagioni dell'anno. \nLo strumentale si segnala, infine, anche per caratterizzare il predicato nominale delle frasi personali costruite al passato o al futuro, laddove al tempo presente c'\u00e8 il semplice caso nominativo. Quest'ultimo uso dello strumentale al passato \u00e8 tipico della lingua scritta; nel registro colloquiale \u00e8 a volte possibile utilizzare il nominativo."}
{"id": "387631", "revid": "6923", "url": "https://it.wikipedia.org/wiki?curid=387631", "title": "Xanthium albinum", "text": "Lo Xanthium albinum (\"Xanthium albinum\", (Widder) H. Scholz) appartiene alla famiglia delle Asteraceae."}
{"id": "387633", "revid": "125466599", "url": "https://it.wikipedia.org/wiki?curid=387633", "title": "Dale Crover", "text": "Biografia.\nDale Crover si un\u00ec ai Melvins nel 1984, dopo l'abbandono della band da parte di Mike Dillard. Oltre a far parte dei Melvins, Crover si un\u00ec a Kurt Cobain e Greg Hokanson per formare i Fecal Matter nel 1985, band nella quale suonava il basso. Dopo che Hokanson lasci\u00f2 la band, Cobain e Crover registrarono un demo nel dicembre dello stesso anno, intitolato \"Illiteracy Will Prevail\". Su questa demo Crover suon\u00f2 il basso e la batteria. L'anno successivo, il 1986, i Fecal Matter si sciolsero.\nNel 1988 Crover suon\u00f2 su un demo composto da 10 pezzi dei Nirvana. Il demo fu registrato il 23 gennaio del 1988 ai Reciprocal Recording Studios di Seattle. I pezzi che componevano il demo vennero successivamente inseriti in alcuni album dei Nirvana e precisamente:\nLa stessa notte della registrazione del demo, i Nirvana con Crover tennero un concerto a Tacoma. Da questo concerto vennero estratti tre pezzi (\"Downer\", \"Floyd the Barber\", \"Raunchola/Moby Dick\") ed inseriti nel cofanetto \"With the Lights Out\". Dopo l'esperienza con i Nirvana, Crover insieme all'altro componente dei Melvins, Buzz Osborne, si trasfer\u00ec da Seattle a San Francisco in California.\nCrover si riun\u00ec ai Nirvana per un breve tour insieme ai Sonic Youth nel 1990. Nello stesso anno Crover registr\u00f2 una versione demo del pezzo \"Drain You\", con Cobain alla voce ed alla chitarra, e Dave Grohl al basso. Anche questo pezzo verr\u00e0 successivamente inserito nel cofanetto \"With the Lights Out\".\nNel 1994 Crover fonda la band Altamont, insieme a Joey Osbourne e Dan Southwick degli Acid King, mentre nel 2004 si unisce a Billy Anderson e Tim Moss nei The Men of Porn. Suona la chitarra nell'ultimo album della band di Seattle Big Business, collaboratori e membri degli stessi Melvins nell'album \"(A) Senile Animal\".\nLa maggior parte della sua carriera \u00e8 stata comunque occupata dal lavoro con i Melvins, del quale, come gi\u00e0 detto, fa parte dal 1984, e con il quale ha gi\u00e0 registrato oltre 30 album."}
{"id": "387634", "revid": "767487", "url": "https://it.wikipedia.org/wiki?curid=387634", "title": "Stokka &amp; MadBuddy", "text": "Stokka &amp; MadBuddy sono stati un duo musicale hip hop italiano formato a Palermo per iniziativa dagli MC Stokka (Francesco Romito) e MadBuddy (Marco Gorgone). Stokka \u00e8 stato anche il realizzatore di diverse basi utilizzate dal gruppo.\nSi sono avvicinati all'hip hop durante la met\u00e0 degli anni novanta, in principio peraltro i due non sono visti di buon occhio perch\u00e9 frequentatori di locali considerati rivali come \"Il Ponte\" e \"Il Politeama\", punti di ritrovo degli amanti di generi musicali alternativi come l'hip hop e il punk. Stokka, tra il 1995 e il 1997, fa rap dapprima con le Teste di Vinile assieme ad Off e Nervo aka Tommy Giulio, il trio ha cambiato nome poi in Setta del Rimario, producendo un demo che ha ottenuto una recensione positiva su AL, il gruppo ha partecipa anche alla prima raccolta dell'Area di Contagio.\nStoria del gruppo.\nPrimi anni (1997\u20132001).\nA seguito di disguidi personali, la Setta del Rimario si sciolse e Stokka e Tommy proseguirono l'esperienza fondando gli Effetto Instabile. Nel periodo dal 1997 al 1998 MadBuddy conobbe Stokka al concerto palermitano dei Cor Veleno insieme a El Presidente e Zero Stress. Stokka in quel momento si occupava delle produzioni per il rapper Cifra, il quale era alla ricerca di un MC per fondare un vero gruppo hip hop; la comunanza dei tre diede vita agli Instabili d'Alto Livello, come parte della collettivo Effetto Instabile. Col tempo l'interesse di Cifra e Tommy nei confronti dell'hip hop cal\u00f2 e il quartetto mut\u00f2 in un duo che cement\u00f2 nel frattempo l'amicizia, trovando forti comunanze sui gusti musicali. Nel 1998 Stokka &amp; MadBuddy parteciparono alla raccolta \"50 MCs II\" curata dagli ATPC e nel 2001 pubblicarono \"Palermo centrale\", il loro demo di esordio che si rivela una piccola perla e finisce presto tutto esaurito.\n\"La cura del microfono\" (2003\u20132004).\nDopo la partecipazione a numerosi concerti e jam, il gruppo inizi\u00f2 a farsi strada oltre la scena locale. Nel 2003 il duo pubblic\u00f2 \"La cura del microfono\", disco che ricevette buone critiche e un certo successo all'interno del circuito underground a carattere nazionale. La decadente scena italiana, simboleggiata dalla chiusura di riviste come \"AL\", \"Biz\" e \"Juice\", e dall'approdo ad altri generi di artisti di spessore come Neffa, amareggi\u00f2 particolarmente il duo, che riflett\u00e9 il proprio stato d'animo sull'album. Il titolo del disco simboleggia il tentativo di dare una spinta positiva all'hip hop con un lavoro che non si appoggiasse ai soliti clich\u00e9 ad esso legati. In una intervista concessa ad HotMC per l'uscita del disco, Buddy non us\u00f2 mezze parole per descrivere la situazione: \n\"Blocknotes\" (2005\u20132006).\nCon il brano \"Ghettoblaster\", il duo partecip\u00f2 all'album \"60 Hz\" di DJ Shocca. Nel giugno del 2005 venne pubblicato dalla Vibrarecords il terzo album del duo, \"Blocknotes\", le cui produzioni furono affidate (oltre che a Stokka) a DJ Shocca, DJ Squarta e Frank Siciliano. Il disco venne accolto positivamente da diverse riviste del settore ed \u00e8 diventato un classico dell'hip hop italiano del periodo.\nNel 2006 Stokka realizz\u00f2 un album strumentale sotto lo pseudonimo Cookie Snap, intitolato \"Music With Noise\" e reso disponibile per il download gratuito nello stesso anno attraverso il sito della Soulville.\nCollaborazioni, \"Bypass\" e lo scioglimento (2007\u20132018).\nNel periodo compreso tra il 2007 e il 2012 il duo svolse diverse collaborazioni con tanti artisti affermati del panorama hip hop italiano, supportando svariati artisti emergenti provenienti principalmente dalla loro stessa citt\u00e0 come Johnny Marsiglia, Big Joe, Dual Shok, Bras, Jamba, Louis Dee e i PA All Bastardz. Inoltre continu\u00f2 a svolgere una fitta attivit\u00e0 di concerti, portando in giro per l'italia uno degli spettacoli hip hop pi\u00f9 coinvolgenti della penisola. Il quarto album del duo, intitolato \"Bypass\" \u00e8 stato annunciato nell'estate del 2008 ma a causa di eventi artistici legati allo sviluppo del disco, \u00e8 stato deciso di rimandarne l'uscita. Il disco \u00e8 uscito il 28 maggio 2012, a quattro anni di distanza dal primo annuncio.\nIntorno allo stesso periodo fondarono Unlimited Struggle, collettivo di artisti ed etichetta musicale indipendente.\nNel 2014, il duo palermitano collabora con DJ Shocca alla produzione di un EP intitolato \"Struggle Radio\", che vede due uniche collaborazioni con il rapper Noyz Narcos e il cantante Zuli. L'EP \u00e8 stato prodotto solo in vinile in tiratura limitata. Dopo l'uscita di questo lavoro, il trio intraprende un tour in giro per tutta Italia, chiamato appunto \"Struggle Radio Tour\".\nL'11 ottobre 2018 il duo ha annunciato il proprio scioglimento, rivelando lo svolgimento di un'ultima tourn\u00e9e nel corso del 2019.\nDiscografia.\nProduzioni.\nIl solo Stokka, nel corso degli anni, ha prodotto strumentali per diversi album oltre a quelli del duo:"}
{"id": "387651", "revid": "767487", "url": "https://it.wikipedia.org/wiki?curid=387651", "title": "Una ragazza dal corpo caldo", "text": "Una ragazza dal corpo caldo \u00e8 un film del 1971, diretto dal regista Joseph W. Sarno.\nIl film \u00e8 il sequel di \"Inga - Io ho voglia...\"."}
{"id": "387661", "revid": "767487", "url": "https://it.wikipedia.org/wiki?curid=387661", "title": "Butterfly erotica", "text": "Butterfly erotica \u00e8 un film del 1975, diretto dal regista Joseph W. Sarno."}
{"id": "387672", "revid": "767487", "url": "https://it.wikipedia.org/wiki?curid=387672", "title": "Bulli e pupe", "text": "Bulli e pupe \u00e8 un film del 1955 diretto da Joseph L. Mankiewicz. \u00c8 tratto dal musical \"Guys and Dolls\" ispirato alla storia e ai personaggi di Damon Runyon.\nTrama.\nNathan Detroit, scommettitore incallito, cerca una cantina dove allestire una bisca clandestina, e la trova nel garage dell'Hotel Biltmore, dove per\u00f2 il proprietario chiede una cauzione di 1.000 dollari.Cercando di ottenere la somma, Nathan coinvolge un altro giocatore d'azzardo, Sky (Cielo nella versione italiana) Masterson, e gli propone una scommessa apparentemente impossibile; invitare a cena a Cuba, al Caf\u00e8 Cubana dell'Avana, Miss Sarah Brown, rigidissima sergente dell'Esercito della Salvezza.\nSarah naturalmente rifiuta le galanterie di Sky, ma quando questi furbescamente le propone di riempire le preghiere della sua Missione con una dozzina di scapestrati, lei accetta.\nMiss Adelaide, ingenua ed eterna fidanzata mai impalmata da Nathan, intona il suo lamento e la sua commiserazione verso quell'uomo totalmente coinvolto dal gioco d'azzardo.\nOttenuto l'invito a cena, Sky forza le inibizioni della ragazza facendole bere del Bacardi; lei si lascia andare non appena ubriaca, ma il giovane non vuole approfittarne, dimostrando un certo spessore morale. Nel rientro verso la missione, i due scoprono di essersi innamorati l'uno dell'altra, ma il loro momento romantico si infrange quando scoprono che gli incontri di preghiera della Missione sono completamente svuotati; sono andati tutti alla bisca di Nathan, che nel frattempo dava per scontata la sua vittoria con Sky.\nMiss Adelaide trema per un raffreddore psicosomatico, causato dall'assenza di un anello nuziale, e medita di lasciare Nathan.\nSky e Sarah fanno i conti con le loro divergenze, ma il ragazzo ormai \u00e8 convinto di essersi finalmente innamorato seriamente di una donna; non volendo disattendere la promessa fatta a Sarah, vince una scommessa coi ragazzi alla bisca di Nathan, esigendo in premio che si rechino alla Missione dell'amata.Anche Nathan \u00e8 costretto, ma cos\u00ec facendo sapr\u00e0 ricucire lo strappo con Adelaide fino alle insperate nozze, alle quali fanno seguito ovviamente quelle tra Sky e Sarah per il lieto fine.\nCritica.\nIl film ebbe buone recensioni. Su Rotten Tomatoes il 68% ha dato al film una recensione positiva, con un voto di 6,9/10. Il cast ha avuto buone recensioni. Con un budget di 5.000.000 di dollari, il film ha incassato 13.000.000 di dollari."}
{"id": "387674", "revid": "38120", "url": "https://it.wikipedia.org/wiki?curid=387674", "title": "Carruggio", "text": ""}
{"id": "387678", "revid": "38120", "url": "https://it.wikipedia.org/wiki?curid=387678", "title": "Carrugio", "text": ""}
{"id": "387680", "revid": "38120", "url": "https://it.wikipedia.org/wiki?curid=387680", "title": "Carugio", "text": ""}
{"id": "387683", "revid": "599013", "url": "https://it.wikipedia.org/wiki?curid=387683", "title": "Fap", "text": ""}
{"id": "387689", "revid": "767487", "url": "https://it.wikipedia.org/wiki?curid=387689", "title": "Fat Mike", "text": "\u00c8 il cantante e bassista del gruppo musicale punk NOFX ed il bassista della cover band Me First and the Gimme Gimmes.\nNel 1991 guadagna il soprannome con cui \u00e8 famoso ancora oggi. Egli tuttavia non \u00e8 obeso:\nDopo aver suonato nei False Alarm fonda con gli amici Eric Melvin ed Erik Sandin i NOFX e tre anni dopo diviene il cantante del gruppo, dato che Melvin fa fatica a cantare e suonare contemporaneamente. Oltre che suonare nei NOFX collabora ad alcuni album di altri gruppi tra cui i Lagwagon, Screeching Weasel e $wingin' Utter$, dal 1995 suona anche in una band che propone cover in versione punk rock di brani molto conosciuti degli anni sessanta e settanta, i Me First and the Gimme Gimmes.\n\u00c8 proprietario dell'etichetta discografica Fat Wreck Chords insieme alla ex-moglie Erin.\nVita personale.\nBurkett vive a San Francisco, California. Ha studiato alla San Francisco State University, nella quale si \u00e8 laureato nel 1990 in scienze sociali e come \"minor\" la sessualit\u00e0 umana.\n\u00c8 stato sposato per 17 anni con Erin, dalla quale ha avuto una figlia di nome Darla. Ha avuto un secondo breve matrimonio con la attrice porno Soma Snakeoil, finito nel 2017.\nAttivismo.\nCampagna contro W. Bush.\nFond\u00f2 il sito internet Punkvoter.com nel tentativo di mobilizzare la comunit\u00e0 punk a votare contro la riconferma di George W. Bush nel 2004. Fat Mike ammise di non aver mai votato prima del 2000 e non era mai stato particolarmente attento alla politica in precedenza, ma disprezzava la presidenza Bush. Il sito ottenne al suo vertice 15 milioni di visite al giorno e raccolse pi\u00f9 di un milione di dollari in donazioni.\nAllo stesso scopo organizz\u00f2 anche la campagna \"Rock Against Bush\", coinvolgendo altri artisti punk noti come gli Alkaline Trio, i Green Day e Jello Biafra in un tour nei campus dei college americani. Durante i concerti, distribuiva gratuitamente DVD di \"Uncovered: The Whole Truth About The Iraq War\", un documentario che criticava le ragioni della politica Bush nel vicino oriente. I profitti dei concerti vennero spesi per la propaganda elettorale negli swing states.\nBDSM.\nBurkett ha praticato il BDSM tutta la vita e lo dichiara pubblicamente, ha anche un tatuaggio che raffigura una dominatrice col suo sottomesso legato, e ha contribuito con una donazione alle spese legali per la difesa nel caso Spanner. Nel 2014 ha creato Fatale, un brand di mutandine indirizzato agli uomini che vogliono vestirsi da donna.\nDiscografia.\nCon lo pseudonimo di Cokie the Clown, ha pubblicato anche l'album solista You're Welcome, nel 2019.\nAltro.\n\u00c8 comparso nel documentario \"The Other F Word\", che analizza la genitorialit\u00e0 tra gli artisti punk."}
{"id": "387692", "revid": "2044650", "url": "https://it.wikipedia.org/wiki?curid=387692", "title": "Nazionale di calcio dell'Ecuador", "text": "La nazionale di calcio dell'Ecuador (in spagnolo \"Selecci\u00f3n de f\u00fatbol de Ecuador\") \u00e8 la rappresentativa nazionale di calcio dell'omonimo paese sudamericano ed \u00e8 posta sotto l'egida della Federaci\u00f3n Ecuatoriana de F\u00fatbol.\nL'Ecuador si \u00e8 qualificato a tre edizioni del campionato del mondo (2002, 2006, 2014), raggiungendo gli ottavi di finale nel 2006. Insieme al , la \"Tri\" \u00e8 una delle due nazionali sudamericane che non hanno vinto la Coppa America. Nel torneo continentale ha ottenuto due quarti posti, nel 1959 e nel 1993, in due delle tre edizioni giocate in patria.\nIl miglior posizionamento dell'Ecuador nel ranking FIFA, istituito nell'agosto 1993, \u00e8 il 13\u00ba posto, raggiunto nel 2012 e nel novembre 2015, mentre il peggior posizionamento \u00e8 il 71\u00ba posto occupato nel novembre 2017; occupa il 46\u00ba posto della graduatoria.\nStoria.\nEsordi (1930-1960).\nLa federcalcio ecuadoriana fu fondata il 30 maggio 1925 e si affili\u00f2 alla FIFA nel 1926 e alla CONMEBOL nel 1927. Nel 1930 la selezione ecuadoriana fu invitata a partecipare alla prima edizione della Coppa del mondo, ma rinunci\u00f2 per motivi economici. L'8 ottobre 1938, in occasione dell'incontro inaugurale dei Giochi bolivariani di Bogot\u00e0, in Colombia, l'Ecuador disput\u00f2 la sua prima partita ufficiale, contro la (1-1). Nel 1939 l'Ecuador partecip\u00f2 per la prima volta al Campeonato Sudamericano de Football, torneo antesignano della Coppa America, organizzato quell'anno a Lima. Guidata dall'allenatore-giocatore Ram\u00f3n Unamuno, la compagine ecuadoriana perse tutti i quattro incontri disputati. Alc\u00edvar e Arenas segnano un gol ciascuno.\nNel 1945, alla quarta partecipazione al Campeonato Sudamericano de Football, l'Ecuador mise fine alla serie di sconfitte consecutive subite dall'esordio nella competizione: l'11 febbraio 1945 pareggi\u00f2 per 0-0 contro la Bolivia a Santiago del Cile, ma poi termin\u00f2 all'ultimo posto il proprio girone, dopo aver perso tutti gli altri incontri. Aguayo fu autore di quattro gol per i suoi. Il 30 novembre 1947 l'Ecuador disput\u00f2 per la prima volta una partita in casa: quell'anno, infatti, fu l'Ecuador ad organizzare il Campeonato Sudamericano. Nonostante il sostegno dello stadio George Capwell di Guayaquil, l'Ecuador non riusc\u00ec, tuttavia, a vincere alcuna partita. La prima vittoria dell'Ecuador in gare ufficiali data infatti solo due anni dopo, contro la (4-1) a Rio de Janeiro, ma rimase un caso isolato, dal momento che nei successivi dieci anni, vale a dire per tre edizioni di Campeonato Sudamericano, l'Ecuador non conobbe successi.\nNel Campeonato Sudamericano 1959, disputato in casa, l'Ecuador si piazz\u00f2 quarto, stabilendo il proprio miglior piazzamento nella competizione. Nel torneo la squadra ottenne una vittoria nell'ultimo match contro il (3-0), due sconfitte contro (0-4) e (1-3) e un pareggio per 1-1 contro l'.\nPrimi passi sulla scena internazionale (1960-1970).\nNel 1960, sotto la guida del commissario tecnico uruguaiano Juan L\u00f3pez Fontana, l'Ecuador prese parte per la prima volta alle eliminatorie della Coppa del mondo, in vista di . Opposta all'Argentina in una doppia sfida di andata e ritorno, la \"Tri\" sub\u00ec due sonore sconfitte (3-6 a Guayaquil e 0-5 alla Bombonera di Buenos Aires) e fu eliminata. Non disput\u00f2 pi\u00f9 alcun match sino al 1963, quando si rec\u00f2 in Bolivia per partecipare al Campeonato Sudamericano. Dopo aver pareggiato per 4-4 contro i padroni di casa boliviani (poi vincitori del torneo), l'Ecuador ottiene una sola vittoria (4-3 contro la Colombia nel suo ultimo match, due altri pareggi e tre sconfitte, classificandosi penultimo. I gol fatti sono 14, quelli subiti 18. L'ecuadoriano Carlos Alberto Raffo \u00e8 il capocannoniere della manifestazione con 6 gol.\nNelle qualificazioni al Mondiale di l'Ecuador ottenne buoni risultati, ma non riusc\u00ec a centrare l'obiettivo. Nel girone con e Colombia chiuse a 5 punti, a pari merito con il Cile, con cui dovette dunque disputare uno spareggio, che a Lima si concluse con la vittoria per 2-1 del Cile. Quell'organico poteva fare affidamento su Washington Mu\u00f1oz, Alberto Spencer, Carlos Alberto Raffo, Enrique Raymondi e Jorge Bola\u00f1os.\nNel 1967 la sconfitta nel turno preliminare contro il Paraguay priv\u00f2 gli ecuadoriani allenati da Mu\u00f1oz della partecipazione al Campeonato Sudamericano.\nNel 1969, nelle qualificazioni al Mondiale di , l'Ecuador termin\u00f2 ultimo nel proprio girone, dietro Uruguay e Cile, senza riuscire a vincere alcun incontro. Il 24 maggio 1970 esord\u00ec all'Estadio Ol\u00edmpico Atahualpa di Quito affrontando l' campione del mondo in carica davanti a 22.250 spettatori. Gli ecuadoriani, al debutto contro una nazionale non sudamericana, furono sconfitti per 2-0.\nAnni 1970.\nNel luglio 1972 affront\u00f2 , Cile, e nel girone B della Coppa d'Indipendenza Brasiliana, raccogliendo un pari (1-1 contro gli iraniani) e tre sconfitte. La nazionale, allenata da Roberto Resqu\u00edn, disput\u00f2 poi una serie di amichevoli (tra cui una contro la e una contro i futuri campioni della CONCACAF di ) prima dell'esordio nelle eliminatorie del . Inserita nel gruppo 1 di qualificazione al Mondiale insieme a Uruguay e Colombia, l'Ecuador manc\u00f2 ancora una volta la qualificazione, chiudendo il girone senza vincere una partita.\nIl 22 giugno 1975, per l'esordio dell'uruguaiano Roque M\u00e1spoli come CT, l'Ecuador ottenne la pi\u00f9 larga vittoria della propria storia travolgendo per 6-0 in amichevole il Per\u00f9 a Quito. Nella Coppa America 1975 l'Ecuador torn\u00f2 a disputare il torneo, che proprio da quell'edizione cess\u00f2 di chiamarsi Campeonato Sudamericano, dopo otto anni. Anche in questo caso il cammino nel torneo fu deludente: l'Ecuador non vinse neanche una partita e fu sopravanzato da Colombia e Paraguay. Due anni dopo non riusc\u00ec a qualificarsi per la fase finale del campionato del mondo di , terminando all'ultimo posto il proprio girone dietro Per\u00f9 e Cile.\nNella Coppa America 1979 la compagine ecuadoriana colse una vittoria nel torneo che mancava dal 1965, battendo per 2-1 l'Uruguay all'Estadio Ol\u00edmpico Atahualpa di Quito, ma perse le altre tre partite e termin\u00f2 all'ultimo posto in classifica nel proprio raggruppamento, dietro Paraguay e Uruguay. Non riusc\u00ec, pertanto, a qualificarsi per le semifinali.\nTra i giocatori pi\u00f9 rappresentativi degli anni settanta e ottanta si ricorda Jos\u00e9 Villafuerte.\nAnni 1980.\nL'Ecuador inizi\u00f2 il 1981 con due amichevoli perse contro la e il , prima di cimentarsi nelle eliminatorie del . Inserita nel gruppo 3 con Cile e Paraguay, la squadra cominci\u00f2 con il piede giusto, imponendosi sul Paraguay e costringendo al pareggio il Cile, ma le due sconfitte che seguirono la condannarono all'eliminazione.\nNella Coppa America 1983, inserita in un girone di ferro con Argentina e Brasile, ferm\u00f2 sul pari gli argentini di Jorge Burruchaga, ma perse due volte contro i verde-oro, vittoriosi per 5-0 in casa. Nella seconda parte del 1984 la \"Tri\" svolse un tour di amichevoli di sei mesi negli Stati Uniti e in America centrale, con un bilancio di due pareggi e quattro sconfitte.\nDopo aver disputato vari match di preparazione contro nazionali europee ( e ), l'Ecuador fu impegnato nelle eliminatorie del nel girone con Uruguay e Cile, ma ottenne solo un punto, in casa contro i cileni. Dopo il nuovo insuccesso la nazionale rimase ferma due anni, riprendendo a giocare solo nella Coppa America 1987. L'edizione, rinnovata nel formato, si svolse in Argentina e vide gli ecuadoriani nel gruppo A insieme all'Argentina padrona di casa e campione del mondo in carica e al Per\u00f9. Perso per 3-0 l'incontro con i padroni di casa (doppietta di Diego Armando Maradona), la \"Tri\" pareggi\u00f2 contro il Per\u00f9 e fu eliminata.\nNel giugno 1988 la panchina della nazionale fu affidata allo jugoslavo Du\u0161an Dra\u0161kovi\u0107, che esord\u00ec con un tour di amichevoli negli USA e in America Centrale molto pi\u00f9 fruttuoso di quello effettuato quattro anni prima. In vista della Coppa America 1989 l'Ecuador disput\u00f2 alcune amichevoli contro altre nazionali sudamericane con risultati negativi (una sola vittoria in dieci partite). Inserito nel gruppo 3 di Coppa America contro Argentina, Uruguay, Bolivia e Cile, debutt\u00f2 con una sorprendente vittoria, la prima nel torneo dal 1979, contro l'Uruguay. La squadra, tuttavia, non si conferm\u00f2 negli impegni successivi e chiuse il girone al quarto posto, dopo due pareggi senza reti con boliviani e argentini e una sconfitta di misura contro i cileni.\nSei settimane dopo iniziarono le eliminatorie del Mondiale di , in cui la \"Tri\" se la vide con Colombia e Paraguay nel gruppo 2 della zona CONMEBOL. Ottenne una sola vittoria, contro il Paraguay (3-1), mancando ancora una volta la qualificazione alla Coppa del mondo.\nAnni 1990: lenti progressi.\nNella Coppa America 1991 l'Ecuador chiuse il proprio girone piazzandosi dietro a Colombia, Brasile, Uruguay e davanti alla Bolivia in classifica e uscendo dopo la prima fase. Alla sconfitta di misura contro la Colombia segu\u00ec il pareggio contro l'Uruguay e la vittoria per 4-0 contro la Bolivia, sino a quel momento la pi\u00f9 larga vittoria degli ecuadoriani in un match ufficiale (il portiere Erwin Ram\u00edrez si permise il lusso di calciare e segnare il calcio di rigore che all'80\u00ba minuto di gioco fiss\u00f2 il risultato sul 4-0). Un'altra sconfitta, contro il Brasile, condann\u00f2 la squadra di Dra\u0161kovi\u0107 all'eliminazione.\nNel giugno 1993 si disput\u00f2 in Ecuador la trentaseiesima edizione della Coppa America. La nazionale guidata da Dra\u0161kovi\u0107, decisa a ben figurare davanti al proprio pubblico, riusc\u00ec a vincere il proprio girone mettendosi dietro, in classifica, Uruguay, e . Nel match d'esordio, battendo per 6-1 i venezuelani, l'Ecuador ottenne la pi\u00f9 larga vittoria della propria storia in una partita ufficiale. Ai quarti di finale la squadra ecuadoriana elimin\u00f2 il Paraguay con un secco 3-0, ma in semifinale si arrese al Messico di Hugo S\u00e1nchez (2-0). Nella finale per il terzo posto usc\u00ec sconfitta contro la Colombia (1-0), chiudendo quarta, miglior piazzamento di sempre dell'Ecuador in Coppa America.\nNelle eliminatorie del Mondiale di USA '94 l'Ecuador affront\u00f2 Brasile, Bolivia, Uruguay e Venezuela. La campagna di qualificazione fu mediocre, con un bilancio di una vittoria (l'8 agosto 1993, per 5-0 a Quito contro i venezuelani), tre pareggi e quattro sconfitte. Ancora una volta l'Ecuador rimase fuori dalla fase finale del campionato del mondo.\nL'ultimo incontro del girone, contro la Bolivia a Quito il 19 settembre 1993 (1-1), fu l'ultimo per Du\u0161an Dra\u0161kovi\u0107 come CT. Dopo un anno di pausa, nel 1995 la squadra si spost\u00f2 in Asia, prima in Giappone per la Kirin Cup e poi in Corea del Sud per la Korea Cup. In seguito si rec\u00f2 in Uruguay, a Rivera, per disputare la Coppa America 1995. Allenata dal colombiano Francisco Maturana, la \"Tri\" volle confermarsi tra le semifinaliste, come nell'edizione di due anni prima, ma non riusc\u00ec ad andare oltre il primo turno: furono decisive due sconfitte di misura contro i campioni del mondo del Brasile e la Colombia, prima dell'inutile vittoria contro il Per\u00f9, insufficiente per qualificarsi per i quarti di finale.\nNel 1996 l'Ecuador effettu\u00f2 la prima tourn\u00e9e in Medio Oriente, disputando partite amichevoli in casa di , , e . Nella primavera del 1996 iniziarono le qualificazioni CONMEBOL al Mondiale di , disputate per la prima volta con la formula dei girone unico comprendente tutte le nazionali sudamericane. Dopo una serie di buoni risultati a domicilio (vittorie contro il Per\u00f9, l'Argentina - battuta per la prima volta dall'Ecuador nelle qualificazioni - e il Venezuela), la \"Tri\" non fu in grado di mantenere un rendimento elevato in un girone dominato da Argentina e Paraguay e manc\u00f2 la qualificazione per quattro punti. La sola nota positiva di queste eliminatorie fu la buona tenuta della squadra davanti al proprio pubblico, con un bilancio casalingo di sei vittorie, un pareggio e una sola sconfitta, contro la Colombia. In trasferta, invece, non fu ottenuto alcun successo. La squadra ecuadoriana poteva contare su molti giocatori di talento come Luis Capurro, \u00c1lex Aguinaga, Eduardo Hurtado, \u00c1ngel Fern\u00e1ndez, Iv\u00e1n Kaviedes, Agust\u00edn Delgado e Ariel Graziani.\nLa Coppa America tenutasi in Bolivia nel giugno 1997 vide una netta ripresa dell'Ecuador, capace di vincere il girone davanti ad Argentina, Paraguay e Cile. Ai quarti di finale gli ecuadoriani ritrovarono il Messico che quattro anni prima li aveva sconfitti in semifinale a domicilio. La partita, combattuta, si chiuse sull'1-1 e si decise ai tiri di rigore per la prima volta nella storia della nazionale ecuadoriana, che ebbe la peggio.\nL'Ecuador gioc\u00f2 poi un solo incontro, a Washington contro il Brasile (sconfitta per 1-5) prima della Coppa America 1999 in Paraguay. Allenato dal nuovo CT Carlos Sevilla, fu sorteggiato nel gruppo C con Argentina, Colombia e Uruguay. Anche questa volta arriv\u00f2 una delusione, con tre sconfitte consecutive. L'attaccante Iv\u00e1n Kaviedes realizz\u00f2 due dei tre gol ecuadoriani, insufficienti per la qualificazione al turno successivo.\nNell'ottobre 1999 l'arrivo del colombiano Hern\u00e1n Dar\u00edo G\u00f3mez al posto di Sevilla inaugur\u00f2 una fase di progresso per la squadra ecuadoriana.\nAnni 2000.\nNel nuovo millennio la nazionale ecuadoriana si \u00e8 resa protagonista di una rapida ascesa ottenendo due qualificazioni consecutive al campionato del mondo, nel 2002 e 2006. Figura tra le Nazionali sudamericane che hanno compiuto pi\u00f9 progressi a partire dai primi anni del XXI secolo.\nL'Ecuador si mise in mostra come una delle squadre rivelazione durante le qualificazioni al campionato del mondo 2002. La squadra ottenne il secondo posto nel gruppo di qualificazione sudamericano, con un punto di vantaggio sui futuri Campioni del Mondo del , superata solo dall'. L'ossatura della squadra era composta da giocatori come Agust\u00edn Delgado, \u00c1lex Aguinaga, Iv\u00e1n Kaviedes, Iv\u00e1n Hurtado, Ulises de la Cruz, Jos\u00e9 Francisco Cevallos ed \u00c9dison M\u00e9ndez: in particolare, Delgado fu capocannoniere con 9 reti (al pari di Hern\u00e1n Crespo). La nazionale allenata dal colombiano Hern\u00e1n Dar\u00edo G\u00f3mez diede una svolta decisiva al girone di qualificazione il 28 marzo 2001, sconfiggendo il Brasile a Quito. In seguito vinse a Lima contro il e a La Paz contro la : la qualificazione fu centrata alla penultima giornata, grazie all'1-1 interno contro l'.\nLa fase finale del Mondiale, disputatasi in Giappone e Corea del Sud, non fu tuttavia buona come i risultati delle qualificazioni avevano fatto sperare. L'esordiente Ecuador fu sconfitto prima dall' per 2-0 (con doppietta di Christian Vieri) e poi dal per 2-1. Delgado segn\u00f2 contro i messicani il primo gol degli ecuadoriani ad un Mondiale. All'ultima giornata l'Ecuador fu eliminato, ma riusc\u00ec ad ottenere una storica vittoria contro la (terza classificata al Mondiale di ) con una rete di \u00c9dison M\u00e9ndez, che condann\u00f2 i croati all'eliminazione.\nL'eliminazione al primo turno nella Coppa America 2004 caus\u00f2 le dimissioni di G\u00f3mez, che venne sostituito dal connazionale Luis Fernando Su\u00e1rez.\nPrima dell'inizio delle qualificazioni sudamericane per il campionato del mondo 2006 l'Ecuador si trovava al 71\u00ba posto nel ranking mondiale FIFA. La squadra riusc\u00ec, per\u00f2, a scalare numerose posizioni, fino ad entrare nelle prime trenta, a conferma dei progressi compiuti dalla squadra. Dopo il negativo avvio del girone di qualificazione (delle prime otto partite, su diciotto totali, l'Ecuador ne perse quattro) la \"Tri\" si riprese vincendo cinque gare consecutive, tra cui quella contro il Brasile, piazzandosi cos\u00ec terzo e staccando il biglietto per il mondiale tedesco.\nNella rassegna tedesca fin\u00ec nel gruppo A che comprendeva la padrona di casa, la e la . L'Ecuador esord\u00ec con una vittoria per 2-0 contro i polacchi, seguita dal successo per 3-0 sui costaricani che consent\u00ec alla squadra di balzare in testa al girone (per via della migliore differenza reti nei confronti dei tedeschi). Pur perdendo l'ultima partita con la Germania, l'Ecuador super\u00f2 il turno come seconda classificata. Agli ottavi di finale fu eliminato dall', vittoriosa per 1-0.\nNel 2007 l'Ecuador fu eliminato al primo turno della Copa Am\u00e9rica. A causa della pessima partenza nelle qualificazioni al campionato del mondo 2010 Su\u00e1rez fu esonerato e sostituito da Sixto Vizuete. Fallito l'accesso al Mondiale sudafricano, anche Vizuete fu sollevato dall'incarico e rimpiazzato da un nuovo colombiano, Reinaldo Rueda.\nAnni 2010.\nIl 6 febbraio 2013 l'Ecuador ottenne una storica vittoria in trasferta contro il per 2-3.\nIl 15 ottobre 2013 l'Ecuador consegu\u00ec la qualificazione al Mondiale di Brasile 2014 piazzandosi quarto nel girone di qualificazione sudamericano, dietro Argentina, Colombia e Cile e davanti all'Uruguay, costretto allo spareggio interzona con la per accedere al Mondiale. Nella fase finale della competizione, nel giugno 2014, fu eliminato al primo turno, perdendo la prima partita contro la per 2-1, vincendo per 2-1 contro l' e pareggiando 0-0 con la , risultato che non bast\u00f2 agli ecuadoriani per approdare agli ottavi di finale.\nNella Coppa America 2015, in Cile, la nazionale ecuadoriana rimedi\u00f2 due sconfitte contro (0-2) e (2-3) e ottenne una vittoria contro il (2-1), ma fu la peggiore delle tre terze classificate dei tre gironi e fu dunque eliminata al primo turno.\nNella Copa Am\u00e9rica Centenario del 2016 l'Ecuador pareggi\u00f2 contro il (0-0) e contro il (2-2). Vincendo nettamente la terza partita contro (4-0) super\u00f2 la fase a gironi per la prima volta dal 1997. Ai quarti di finale fu eliminato dagli padroni di casa, che vinsero per 2-1.\nL'inizio delle eliminatorie sudamericane per il fu ottimo per l'Ecuador: vittoria per 2-0 in casa dell' priva di Lionel Messi e tre altre vittorie di fila, per un totale di quattro successi consecutivi e primato nel girone con 12 punti. Ciononostante l'Ecuador non riusc\u00ec a qualificarsi per il Mondiale di Russia. Da quel momento, infatti, ottenne due sole vittorie, due pareggi e dieci sconfitte, che non consentirono alla squadra di andare oltre il terzultimo posto nel girone.\nNegativa fu la partecipazione alla Coppa America 2019 in Brasile. La \"Tricolor\" fu infatti eliminata al primo turno, dopo aver subito due sconfitte contro (0-4) e (1-2) e aver raccolto un pari contro il (1-1).\nAnni 2020.\nSi ferm\u00f2 ai quarti di finale il percorso ecuadoriano nella Coppa America 2021: la squadra di Gustavo Alfaro fu sconfitta all'esordio dalla (1-0), poi pareggi\u00f2 contro il (2-2), il (2-2) e il (1-1), accedendo ai quarti, dove fu eliminata dall' (3-0).\nColori e simboli.\nLa divisa della nazionale ecuadoriana ricalca i colori della bandiera: maglia gialla, calzoncini blu e calzettoni rossi. Dal 1994 il fornitore \u00e8 Marathon, azienda ecuadoriana.\nStadio.\nL'Ecuador gioca le partite casalinghe ufficiali allo stadio Olimpico Atahualpa di Quito, impianto da 35 724 posti situato a 2850 m s.l.m., altitudine spesso ostica per i giocatori di squadre avversarie non abituati a giocare a queste altezze.\nIn questo stadio la nazionale ecuadoriana sconfisse l' nella Coppa America 1993 e il nelle eliminatorie del . Pareggiando con l'Uruguay in questo stadio il 7 novembre 2001, l'Ecuador si qualific\u00f2 per la prima volta alla Coppa del mondo, quella di .\nIn previsione della sua demolizione e della costruzione di un nuovo impianto pi\u00f9 capiente in suo luogo, l'Ecuador usa dal 2020 lo stadio Rodrigo Paz Delgado.\nNumeri ritirati.\nA causa della prematura scomparsa, nell'agosto 2013, del calciatore Christian Ben\u00edtez a causa di un attacco di cuore, la federazione calcistica dell'Ecuador ha deciso di omaggiare la sua memoria con il ritiro della maglia numero 11 della nazionale che apparteneva al \"Chucho\"..\nIl numero 11 \u00e8 stato reintrodotto in occasione del .\nPartecipazioni ai tornei internazionali.\nCONCACAF Gold Cup.\nPur non essendo affiliata alla CONCACAF, la nazionale ecuadoregna \u00e8 stata invitata all'edizione 2002 della Gold Cup, uscendo di scena dopo il girone iniziale tramite il lancio della monetina (parit\u00e0 totale fra le tre squadre del gruppo).\nGiochi bolivariani.\nLa \"Tricolor\" si \u00e8 classificata al terzo posto ai Giochi bolivariani colombiani del 1938, gli unici disputati dalle selezioni maggiori delle nazioni partecipanti. Per la nazionale dell'Ecuador si trattava dell'esordio assoluto.\nRosa attuale.\nLista dei giocatori convocati per le gare di qualificazione al campionato mondiale di calcio 2022 contro e del 27 gennaio e 1 febbraio 2022.\nPresenze e reti aggiornate al 2 febbraio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 28 gennaio 2022.\nIn grassetto i giocatori ancora attivi in nazionale."}
{"id": "387705", "revid": "21371", "url": "https://it.wikipedia.org/wiki?curid=387705", "title": "Nazionale di calcio paraguayana", "text": ""}
{"id": "387707", "revid": "110108886", "url": "https://it.wikipedia.org/wiki?curid=387707", "title": "Matsuo Sugano", "text": "Fa parte della \"Variable Star Observers League in Japan\" col codice Sgm .\nScoperte.\nMatsuo Sugano ha scoperto o coscoperto quattro asteroidi, tre nove, una cometa, una supernova e una variabile. Scoperte in ordine cronologico:\nRiconoscimenti.\nL'asteroide 5872 Sugano prende il nome da lui , l'asteroide 6155 Yokosugano \u00e8 stato dedicato a sua moglie Y\u014dko Sugano ."}
{"id": "387719", "revid": "15756", "url": "https://it.wikipedia.org/wiki?curid=387719", "title": "George Enescu", "text": "Biografia.\nGeorge Enescu ebbe come primo insegnante il compositore e virtuoso di violino Eduard Caudella. All'et\u00e0 di 5 anni, scrisse la sua prima opera per violino e pianoforte, \"Paese Romeno\" e a 13 anni \"Poema Romeno\".\nNel 1888, all'et\u00e0 di sette anni, Enescu fu ammesso al Conservatorio di Vienna dove studi\u00f2 teoria con Robert Fuchs e violino con Joseph Hellmesberger jr, diplomandosi nel 1893. Si perfezion\u00f2 poi a Parigi con Martin-Pierre Marsick, Andr\u00e9 Gedalge, Jules Massenet e Gabriel Faur\u00e9, e, nel 1900, esord\u00ec come violinista nei Concerts Colonne; due anni pi\u00f9 tardi costitu\u00ec un trio con Alfredo Casella e Louis Fournier e nel 1904 un quartetto con Henri Casadesus, Fournier e Fritz Schneider, esibendosi in tutta Europa (anche come pianista e direttore d'orchestra) in compagnia di solisti quali Pablo Casals, Fritz Kreisler, Eug\u00e8ne Ysa\u00ffe, Alfred Cortot, Jacques Thibaud, Maurice Ravel e B\u00e9la Bart\u00f3k.\nTra le due guerre contribu\u00ec a far conoscere in campo internazionale le composizioni della giovane scuola nazionale romena e nel 1923 suon\u00f2 per la prima volta negli Stati Uniti, a Filadelfia, sotto la direzione di Leopold Stokowski. Tenne corsi di interpretazione a Parigi, Londra, Siena ed ebbe tra i suoi allievi Yehudi Menuhin, Yvonne Astruc, Ginette Neveu, Arthur Grumiaux, Christian Ferras e Uto Ughi.\nNel suo nome si svolge a Bucarest dal 1958 un festival internazionale con cadenza annuale.\nL'opera \"Oedipe\" (1936), rappresenta una sintesi dei mezzi tecnico-espressivi raggiunti dal musicista nella maturit\u00e0. Celebri sono le due \"Rapsodie romene\" op. 11 (1901) per orchestra; Enescu compose inoltre 5 sinfonie e molta musica cameristica.\nNel 2001 la \"Sonata per violoncello e pianoforte Op.26 No.1\" fu rivisitata dal The Mutato Muzika Orchestra ed \u00e8 stata utilizzata come tema ricorrente nel film di Wes Anderson \"I Tenenbaum e nella \"sigla del TGR \"Leonardo\", programma di informazione scientifica della RAI. Purtroppo non vi \u00e8 pi\u00f9 traccia della partitura originale.\nEnescu suonava un violino costruito dal liutaio Bartolomeo Giuseppe Guarneri \u201cdel Ges\u00f9\u201d del 1725 detto \u201cla cattedrale\u201d per il suono ricco ed ampio. Oggi lo strumento, oltre al nome originale, porta anche il nome del compositore stesso. Fu acquistato da Enescu nel 1900 che lo prefer\u00ec al suo precedente Stradivari."}
{"id": "387720", "revid": "256896", "url": "https://it.wikipedia.org/wiki?curid=387720", "title": "Processione del venerd\u00ec santo di Savona", "text": ""}
{"id": "387722", "revid": "1342115", "url": "https://it.wikipedia.org/wiki?curid=387722", "title": "Provenzano", "text": ""}
{"id": "387728", "revid": "220256", "url": "https://it.wikipedia.org/wiki?curid=387728", "title": "Tradizione cristiana", "text": ""}
{"id": "387741", "revid": "38120", "url": "https://it.wikipedia.org/wiki?curid=387741", "title": "Passione del Redentore", "text": ""}
{"id": "387753", "revid": "16758", "url": "https://it.wikipedia.org/wiki?curid=387753", "title": "Saba", "text": ""}
{"id": "387757", "revid": "1452073", "url": "https://it.wikipedia.org/wiki?curid=387757", "title": "Hymenochaetaceae", "text": "Hymenochaetaceae \u00e8 una famiglia di funghi basidiomiceti dell'ordine Hymenochaetales.\nEssa comprende specie di funghi \"a mensola\", con consistenza legnosa, provvisti di tuboli cilindrici e pori arrotondati o angolosi. Alcune specie sono saprofite, altre parassite, molto dannose, che causano il marciume bianco. Pochissime le specie commestibili a causa della carne fibrosa o legnosa.\nTassonomia.\nGeneri della famiglia Hymenochaetaceae.\nIl genere tipo \u00e8 \"Hymenochaete\" L\u00e9v. (1846), altri generi inclusi sono:"}
{"id": "387759", "revid": "287204", "url": "https://it.wikipedia.org/wiki?curid=387759", "title": "Concerto per violino e orchestra n. 5 (Mozart)", "text": "La composizione del Concerto per violino e orchestra n. 5 in La maggiore K 219 \"Turkish\" fu terminata da W. A. Mozart il 20 dicembre 1775. Costituisce il quinto, e forse il maggiore, dei cinque concerti per lo stesso strumento (K 207, K 211, K 216, K 218) attribuibili con certezza al compositore.\n\u00c8 certamente il pi\u00f9 eseguito dei concerti per violino del compositore ed in esso lo strumento solista \u00e8 trattato con maestria (non si dimentichi che Mozart era un valente violinista). La bellezza melodica, la forte contrapposizione dei singoli movimenti, l'uso sicuro delle possibilit\u00e0 espressive dello strumento tutte presenti non sono portate ai massimi livelli. Si deve in ogni caso tener conto che quest'opera esce dalla mente di un Mozart diciannovenne e che questi non si cimenter\u00e0 pi\u00f9 in questo tipo di composizioni.\nL\"Allegro aperto\" inizia con orchestra e violino che suonano insieme. Il tema iniziale viene esposto due volte in modo stilizzato a cui segue una melodia pi\u00f9 estesa. Fa capolino un adagio di poche battute dove fa il suo ingresso lo strumento solista. Riprende poi l'allegro iniziale che porta alla conclusione dopo una libera cadenza del violino. \nL\"adagio\" apparve troppo ricercato ad Antonio Brunetti, primo violino dell'orchestra di Salisburgo. Mozart andando incontro ai desideri di Brunetti lo modific\u00f2 con la stesura di un altro \"adagio\" (K 261) di effetto pi\u00f9 sicuro ed immediato e dove, come nella stesura del concerto K 216, sostituir\u00e0 gli oboi con i flauti e prescriver\u00e0 agli archi l'uso della sordina.\nL'ultimo movimento del K 219 \u00e8 un Rond\u00f2-sonata.\nLa struttura di questa forma \u00e8 \"ciclica\" e classicamente codificata ABACABA, in cui A \u00e8 un primo tema, B il secondo e C il terzo. Il secondo e il terzo tema sono intercalati dal primo che chiude la composizione e ne costituisce l'elemento ritornante.\nLa necessit\u00e0 di permettere all'ascoltatore di memorizzare immediatamente i diversi temi porta, in tutte le strutture formali della musica del periodo e fino al primo romanticismo, alla ripetizione del tema appena esposto, necessit\u00e0 che non si ripresenta quando il tema ritorna nel prosieguo del brano.\nLa forma diventa allora AABBACCABA.\nLa forma elementare qui riassunta diventa lo scheletro su cui i compositori andavano a costruire le proprie architetture che, nel caso di grandi compositori come Haydn, Beethoven o, appunto, Mozart, potevano divenire estremamente elaborate ed articolate e, pur rispettando la struttura formale, potevano nel gioco di variazioni, aggiunte ed omissioni acquistare significati e contenuti molto complessi. Si aggiungono Coda, Sviluppo, Ponte modulante, Cadenza e sezioni di transizione tra un tema e l'altro.\nTrattandosi di un concerto, la struttura interna delle varie parti del Rond\u00f2-sonata si complica ulteriormente, c'\u00e8 infatti la necessit\u00e0 di dare eguale spazio ai due \"contendenti\", o meglio \"protagonisti\" della \"rappresentazione\": l'orchestra e lo strumento solista (in questo caso il violino). Cos\u00ec l'\"esposizione\" dei singoli temi viene abitualmente ripetuta una volta per l'orchestra ed una per il solista, con la necessit\u00e0 di una nuova sezione di raccordo tra le due parti e l'abitudine di usare i \"da capo\" come spazi di variazione tematica, timbrica o modale... inoltre i diversi temi possono essere trattati in giustapposizione o, pi\u00f9 frequentemente, in contrapposizione quando, ad esempio, ad un primo tema allegro se ne contrappone un secondo o un terzo, malinconici o molto tesi e via dicendo.\nIn tutto questo, l'identit\u00e0 melodica del tema diventa l'ancora che consente allo spettatore di percepire lo svolgimento del discorso musicale."}
{"id": "387761", "revid": "17654", "url": "https://it.wikipedia.org/wiki?curid=387761", "title": "K 219", "text": ""}
{"id": "387770", "revid": "125308655", "url": "https://it.wikipedia.org/wiki?curid=387770", "title": "Ariete (carro armato)", "text": "L'Ariete \u00e8 il carro da battaglia principale standard delle formazioni corazzate dell'Esercito Italiano. Lo sviluppo di questo progetto ha visto la collaborazione fra OTO Melara e Fiat-Iveco nell'intento di creare un mezzo con potenza di fuoco, mobilit\u00e0 e moderne tecnologie di protezione al pari della concorrenza.\nInformazioni ufficiali.\nIl MBT Ariete \u00e8 stato sviluppato dal Consorzio Fiat-Iveco - OTO Melara con sede a Roma. La divisione difesa di Fiat-Iveco ha effettuato lo sviluppo principale del carro e la OTO Melara si \u00e8 incaricata dello sviluppo dei sistemi d'arma e della torretta. L'Ariete \u00e8 in servizio nell'Esercito Italiano cui il primo carro \u00e8 stato consegnato nel 1995 e l'ultimo, dei 200 MBT ordinati, nell'agosto 2002. Il carro \u00e8 distribuito ai due reggimenti carri della Brigata corazzata \"Ariete\": il 32\u00ba Reggimento ed il 132\u00ba; dal 2008 il carro \u00e8 in dotazione anche al 4\u00ba Reggimento carri della 8\u00aa Brigata bersaglieri \"Garibaldi\"; i rimanenti carri sono in carico alle scuole o tenuti in riserva strategica.\nNel 2004 l'MBT Ariete \u00e8 stato impiegato, per la prima volta, dall'Esercito Italiano in Iraq all'interno della missione \"Antica Babilonia\".\nStoria del progetto.\nIl progetto che avrebbe portato alla realizzazione del primo carro armato italiano dal dopoguerra mosse i primi passi negli anni ottanta e nel 1984 l'esercito eman\u00f2 le specifiche tecniche ufficiali per lo sviluppo del nuovo mezzo.\nIl primo prototipo, che beneficiava molto dall'esperienza dell'OF-40 (di cui riprendeva le linee generali e la configurazione) venne completato nel 1986, presentato nel 1987 insieme al B1 Centauro, ma il programma fu rallentato dalla mancanza di fondi perci\u00f2 i tempi di sviluppo e produzione si allungarono.\nQuando i primi Ariete prodotti in serie lasciarono le catene d'assemblaggio era ormai il 1995 e le loro caratteristiche tecniche risultavano ormai superate a causa di un power pack inferiore ai concorrenti occidentali. Inoltre il mezzo manca di riservetta corazzata predisposta, al contrario degli altri carri occidentali di pari generazione.\nInizialmente l'esercito italiano aveva deciso l'acquisto di 700 Ariete. Questi 700 veicoli sarebbero dovuti essere prodotti in due lotti, di cui un primo lotto da 400 veicoli e successivamente un secondo da 300 nel quale erano incluse le cosiddette versioni speciali (genio, gettaponte, ecc.). La fine della Guerra Fredda determin\u00f2 una riduzione del primo lotto a 200 veicoli e provoc\u00f2 prima la riduzione del secondo lotto a 300 mezzi e poi la sua definitiva cancellazione. Gli Ariete del secondo lotto avrebbero dovuto godere di diverse migliorie sia in termini di corazza, che di sensoristica che di impianto motopropulsivo.\nArmamento.\nL'Ariete pu\u00f2 ingaggiare obiettivi fissi o in movimento sia di giorno che di notte, che il carro sia fermo o in movimento. L'armamento principale \u00e8 un cannone calibro 120\u00a0mm ad \"anima liscia\" prodotto dalla OTO Melara. Il cannone \u00e8 monitorato da sensori termici e dispone di un sistema per il recupero dei gas e di smorzamento di fiamma; \u00e8 inoltre stabilizzato idraulicamente e pu\u00f2 utilizzare quasi tutti i tipi di munizioni disponibili, compresi i proiettili APFSDS (\"armour-piercing fin-stabilised discarding sabot\") e HEAT (\"high explosive anti-tank\").\nIl carro trasporta 42 proiettili, di cui 15 all'interno della torretta e gli altri nello scafo. L'Ariete inoltre \u00e8 munito di una mitragliatrice standard NATO da 7.62\u00a0mm coassiale al cannone principale e di una mitragliatrice per la difesa antiaerea da 7.62\u00a0mm montata sul tetto della torretta e manovrata dal capocarro. La riserva di munizioni per le due armi leggere \u00e8 di 2.500 cartucce.\nSistemi di protezione.\nSu entrambi i lati della torretta in posizione anteriore sono montati dei lanciatori di granate fumogene azionati elettricamente. Il carro \u00e8 dotato del sistema RALM, prodotto dalla Selex Communications (ex Marconi Italiana S.p.A.), che rileva i raggi laser dei sistemi di puntamento avversari; il sensore RALM \u00e8 montato nella parte anteriore della torretta e copre un arco di 360 gradi.\nL'Ariete, come tutti i carri armati occidentali di ultima generazione, ha una torretta protetta in materiali compositi, con un frontale assai inclinato, ma come nel caso del Leopard 2 i lati sono verticali. Le gonne laterali sono fatte pure in materiali compositi, prodotti dalla Lasar. Il carro ha una protezione maggiorata sull'arco frontale e vi \u00e8 l'opzione di rinforzare i fianchi mediante corazzature aggiuntive laterali. Il peso limitato del mezzo fa per\u00f2 supporre una protezione minore (almeno nella versione senza corazze aggiuntive) rispetto ai carri occidentali coevi, ma i dati certi sono segreto militare.\nIl carro \u00e8 inoltre protetto da minacce nucleari, batteriologiche e chimiche (NBC) da un sistema sviluppato dalla Sekur S.p.A. di Roma.\nSistemi di tiro ed osservazione.\nIl sistema di controllo del tiro \u00e8 il TURMS FCS prodotto da Galileo Avionica S.p.A. (ex Officine Galileo ed ora parte di Selex Galileo) di Firenze. Il sistema \u00e8 lo stesso montato sul B1 Centauro e comprende un visore periscopico stabilizzato diurno/notturno per il comandante, un visore stabilizzato con vista termica e telemetro laser per il cannoniere, oltre ad un computer di controllo del fuoco. Quest'ultimo riceve dati dai sensori meteorologici e dall'anemometro del carro, insieme a dati circa la posizione del carro stesso, le condizioni della canna, il tipo di munizioni ed il bersaglio; grazie al computer balistico e al telemetro laser c'\u00e8 la possibilit\u00e0 di far fuoco anche quando il mezzo \u00e8 in movimento con un'altissima precisione: la stabilizzazione dell'armamento e le sospensioni consentono il tiro in movimento: ma mentre un mezzo come il Leclerc spara con precisione anche sui 30\u201340\u00a0km/h, l'Ariete \u00e8 costretto a rallentare a 15\u201320\u00a0km/h a seconda del terreno. La postazione del comandante, sulla destra della torretta, \u00e8 equipaggiata con un visore panoramico ed un monitor che mostra l'immagine termica dal punto di vista del cannoniere. Il visore, montato sul tetto della torretta, ha una rotazione di 360 gradi, ed un'elevazione da -10 a +60 gradi. La postazione del pilota, sulla destra nella parte frontale dello scafo, \u00e8 equipaggiata con tre periscopi, uno dei quali d\u00e0 la possibilit\u00e0 della visione notturna passiva.\nPropulsione e prestazioni velocistiche.\nL'Ariete monta un motore turbodiesel Fiat V-12 MTCA (Modulare TurboCompresso Aftercooler) da 12 cilindri, in grado di generare 937 kW (1247 CV). Tale motore \u00e8 di derivazione ferroviaria. Il sistema di trasmissione automatica, prodotto su licenza della compagnia tedesca ZF, ha quattro marce avanti e due indietro, e incorpora il sistema di sterzata e il ritardatore idraulico.\nIl sistema di trazione \u00e8 concepito su sette doppie ruote stradali a profili gommati, pi\u00f9 quattro rulli di richiamo su ogni lato, con cingoli a doppio perno disegnati dalla tedesca Diehl. Il sistema di sospensioni consiste in una barra di torsione e un ammortizzatore idraulico su ogni braccio.\nL'Ariete \u00e8 in grado di raggiungere una velocit\u00e0 massima di 65\u00a0km/h e superare una pendenza massima del 60%. La profondit\u00e0 di guado massima \u00e8 di 3 metri con la preparazione, e 1,25 metri senza preparazione. L'IVECO avrebbe in sviluppo una variante del motore da 1600 CV per ovviare al sotto potenziamento del carro, la cui installazione sui mezzi non \u00e8 mai avvenuta.\nSviluppi futuri.\nNuovi pacchetti di corazzature aggiuntive sono stati prodotti e consegnati all'Esercito (viste su alcuni carri nell\"'operazione Antica Babilonia\", in Iraq), cos\u00ec come \u00e8 disponibile il nuovo propulsore IVECO V12 di 27 litri di cilindrata capace di sviluppare 1200 KW (1600 CV), tuttavia sembra che gli aggiornamenti al motore siano stati bloccati per problemi tecnici ed economici. Attualmente l'unico aggiornamento operato sull'Ariete riguarda l'adeguamento dei sistemi di comunicazione nell'ambito della forza NEC con il programma Siccona.\nNel 2018 \u00e8 stata inoltre finanziata la prima tranche da 35 milioni di euro in tre anni per lo sviluppo dei primi due mezzi aggiornati prototipali, definiti Ariete II, per permettere al veicolo di rimanere in servizio oltre il 2030. Tuttavia \u00e8 probabile che tale cifra potrebbe arrivare a 1 miliardo di euro dato che l'esercito si aspetta di avere tutti i 200 Ariete II entro il 2028, per un costo di circa 5 milioni di euro ad unit\u00e0. Tale aggiornamento coinvolger\u00e0 protezione, sensori e propulsione.\nSi prevede l'inizio dell'aggiornamento del primo lotto di 125 Carri Ariete nel 2023 e i primi esemplari aggiornati (soluzione ponte) verranno consegnati nel 2024. Soluzione ponte \u00e8 stata ideata per mantenere operativi i Carri Ariete per i prossimi anni in attesa di un nuovo MBT"}
{"id": "387772", "revid": "38120", "url": "https://it.wikipedia.org/wiki?curid=387772", "title": "Metro di Genova", "text": ""}
{"id": "387777", "revid": "857138", "url": "https://it.wikipedia.org/wiki?curid=387777", "title": "Probabilit\u00e0 di transizione", "text": "In teoria delle probabilit\u00e0 la probabilit\u00e0 di transizione di un processo aleatorio indica la probabilit\u00e0 del processo di passare ad un certo stato. Pi\u00f9 precisamente, per una famiglia di variabili aleatorie (indicanti gli stati) \"St\" indicizzate dal tempo \"t\", la probabilit\u00e0 di transizione da {\"x\"\u03c4}\u03c4&lt;\"t\" a \"xt\" \u00e8 la probabilit\u00e0 condizionata\nQuando il processo aleatorio \u00e8 discreto nel tempo, ovvero pu\u00f2 essere indicizzato da numeri interi, la probabilit\u00e0 di transizione \u00e8 definita da\nSe la probabilit\u00e0 di transizione dipende solo dallo stato precedente, cio\u00e8 se \u00e8 della forma\nallora il processo \u00e8 detto di Markov.\nIl processo di Markov \u00e8 omogeneo quando questa probabilit\u00e0 non dipende dal tempo, ovvero se\nQuando il processo di Markov \u00e8 a stati discreti (catena di Markov) finiti, ovvero quando le \"Sn\" possono assumere solo un numero finito di valori (stati), le probabilit\u00e0 di transizione da \"Sn-1\" a \"Sn\" possono essere raccolte in una matrice \"A\", detta di transizione: nella riga \"i\" e colonna \"j\" viene indicata la probabilit\u00e0 di passare dallo stato \"i\" allo stato \"j\".\nSe inoltre la catena di Markov \u00e8 omogenea, quindi, le probabilit\u00e0 di transizione dopo \"k\" passi sono espresse dalla matrice di transizione \"Ak\""}
{"id": "387780", "revid": "125825477", "url": "https://it.wikipedia.org/wiki?curid=387780", "title": "Italia all'Eurovision Song Contest", "text": "LItalia \u00e8 tra i paesi fondatori dell'Eurovision Song Contest e vi ha partecipato senza interruzioni fino al 1980 per poi parteciparvi con diverse pause fino al 1997. Dopo un'assenza durata 13 edizioni, il paese \u00e8 tornato a partecipare nel 2011 e da allora \u00e8 uno dei cosiddetti Big Five, ossia i cinque paesi che, in virt\u00f9 dei loro investimenti nell'Unione Europea di Radiodiffusione, partecipano direttamente alla finale dell'evento.\nLa nazione ha vinto tre volte: nel 1964 con \"Non ho l'et\u00e0 (per amarti)\" di Gigliola Cinquetti, nel 1990 con \"\" di Toto Cutugno e nel 2021 con \"Zitti e buoni\" dei M\u00e5neskin. Grazie a queste vittorie l'Italia ha ospitato per due volte la manifestazione, ossia nel 1965 presso l'auditorium Rai di Napoli e nel 1991 presso gli studi di Cinecitt\u00e0 a Roma, e la ospiter\u00e0 per la terza volta nel 2022, stavolta presso il PalaOlimpico a Torino.\nLa partecipazione dell'Italia \u00e8 curata dall'emittente di stato Rai, membro fondatore dell'Unione europea di radiodiffusione (UER). Fu proprio un giornalista Rai, Sergio Pugliese, ad ideare il festival musicale ispirandosi al Festival di Sanremo, che \u00e8 stato spesso il metodo di selezione nazionale per il rappresentante italiano all'Eurovision Song Contest.\nStoria.\nAnni 1950 e 1960.\nLa prima partecipazione dell'Italia coincide con la prima edizione dell'Eurovision Song Contest, svoltasi a Lugano nel 1956. Ogni Paese poteva presentare due brani: per l'Italia parteciparono la vincitrice del Festival di Sanremo di quell\u2019anno, Franca Raimondi, con il brano \"Aprite le finestre\", e la seconda classificata dello stesso festival, Tonina Torrielli, con il brano \"Amami se vuoi\". La prima edizione fu vinta dai padroni di casa: il resto della classifica non fu mai rivelato.\nDa quella volta l\u2019Italia ottenne discreti risultati, senza mai piazzarsi nelle ultime posizioni e raggiungendo anche un terzo posto nel 1958 grazie a Domenico Modugno e alla sua \"Nel blu dipinto di blu\".\nNei primi anni 1960 le canzoni italiane continuarono a non sfigurare, raggiungendo un terzo posto con il brano \"Uno per tutte\" interpretato da Emilio Pericoli nel 1963, che fu seguito dalla vittoria del 1964 a Copenaghen, dove si impose Gigliola Cinquetti con \"Non ho l'et\u00e0 (per amarti)\". L'anno successivo vide Bobby Solo raggiungere a Napoli il quinto posto con la canzone \"Se piangi se ridi\", dopo il quale arriv\u00f2 un periodo di scarsi risultati per il tricolore, il primo dei quali fu un ultimo posto nel 1966 ottenuto da Domenico Modugno, seguito da altre tre edizioni in cui il miglior risultato fu una decima posizione, nonostante le partecipazioni di artisti quali Claudio Villa, Sergio Endrigo e Iva Zanicchi.\nAnni 1970 e 1980.\nLa situazione cominci\u00f2 a migliorare nel decennio successivo, con un ottavo posto di Gianni Morandi nel 1970 con il brano \"Occhi di ragazza\", seguito da un quinto posto di Massimo Ranieri (nel 1971 con \"L'amore \u00e8 un attimo\") e un sesto posto di Nicola Di Bari (1972, \"I giorni dell'arcobaleno\") e ancora una volta Massimo Ranieri nel 1973 con \"Chi sar\u00e0 con te\", classificatosi tredicesimo.\nNel 1974 l'Italia sfiora la sua seconda vittoria, nuovamente con Gigliola Cinquetti, la cui canzone \"S\u00ec\" fu seconda solo a \"Waterloo\" degli ABBA. Questa edizione fu trasmessa in Italia solo qualche mese dopo lo svolgersi della manifestazione per la sua prossimit\u00e0 con il referendum per l'abrogazione della legge sul divorzio: la decisione venne presa dai vertici della Rai che ritenevano che il titolo della canzone che rappresentava il paese potesse influenzare il voto degli italiani.\nL'anno seguente l'Italia ottenne il secondo podio consecutivo grazie al terzo posto della coppia Wess &amp; Dori Ghezzi che cant\u00f2 il brano \"Era\". L'ultimo risultato di rilievo, per quanto riguarda questo periodo, fu ottenuto nel 1976 da un'altra coppia, quella formata da Al Bano e Romina Power, alla loro prima partecipazione con \"We'll Live It All Again\" (cantata parte in italiano e parte in inglese), giunta al settimo posto. Poi, solo piazzamenti fuori dalla \"top ten\" da parte di Mia Martini (13\u00ba), Ricchi e Poveri (12\u00ba) e Matia Bazar (15\u00ba).\nIl decennio successivo inizi\u00f2 con un buon sesto posto, ottenuto nel 1980 da Alan Sorrenti con la sua \"Non so che darei\". Nel 1981 la Rai decise, per la prima volta dall'introduzione della manifestazione nel 1956, di non partecipare, adducendo questioni di scarso interesse. L'assenza italiana termin\u00f2 nel 1983, quando il paese fu rappresentato da un brano interpretato da Riccardo Fogli, \"Per Lucia\", arrivato undicesimo. In questo periodo l'Eurovision Song Contest ebbe la sua maggiore popolarit\u00e0 in Italia: nel 1984 Alice e Franco Battiato arrivarono quinti con il brano \"I treni di Tozeur\"; l'anno seguente vide Al Bano e Romina Power classificarsi settimi interpretando la canzone \"Magic, Oh Magic\".\nNel 1986 la Rai si ritir\u00f2 nuovamente per motivi interni, facendo poi ritorno all'Eurovision Song Contest 1987, quando Umberto Tozzi e Raf arrivarono terzi con il brano \"Gente di mare\". Chiusero questo decennio le partecipazioni di Luca Barbarossa (1988, \"Ti scrivo\"), dodicesimo, e della coppia Anna Oxa-Fausto Leali (1989, \"Avrei voluto\") che chiuse nona.\nAnni 1990.\nNel 1990 l'Italia torn\u00f2 a vincere a Zagabria, nell'allora Jugoslavia, con Toto Cutugno, autore e interprete del brano \"\". Fu cos\u00ec che l'edizione 1991 venne ospitata in Italia. Inizialmente doveva svolgersi a Sanremo ma, per motivi di sicurezza legati alla guerra del Golfo e alle crescenti tensioni jugoslave, la sede fu spostata a Roma, dove fu scelto lo studio 15 di Cinecitt\u00e0 come teatro della manifestazione.\nA detta della maggior parte dei commentatori europei ci fu un buon grado di improvvisazione e la conduzione, affidata ai due precedenti vincitori italiani, Cutugno e Gigliola Cinquetti, non fu brillante per varie ragioni, tra cui la scenografia, la disorganizzazione (che port\u00f2 quell'edizione a durare quasi un'ora pi\u00f9 del previsto) e la scarsa dimestichezza che Cutugno aveva con la lingua inglese. Per organizzare la manifestazione furono spesi 12 miliardi di lire e la diretta televisiva registr\u00f2 tra i 6 e i 7 milioni di spettatori. L'Italia fu rappresentata da Peppino di Capri, scelto direttamente dalla Rai, e per la prima volta il brano fu interpretato in napoletano: si tratta della canzone \"Comme \u00e8 ddoce 'o mare\", piazzatasi al settimo posto. Vinse la Svezia, che l'anno seguente ospit\u00f2 la manifestazione, alla quale l'Italia prese parte con Mia Martini con il brano \"Rapsodia\", ottenendo un buon quarto posto. Nel 1993 fu la volta di Enrico Ruggeri il quale, svantaggiato anche dal sorteggio (dovette esibirsi per primo), si piazz\u00f2 solo al dodicesimo posto.\nNel 1994 la Rai si ritir\u00f2 nuovamente dall'Eurofestival, sempre motivando la propria scelta con uno scarso interesse da parte del pubblico. Tale assenza dur\u00f2 fino all'edizione 1996, al termine della quale l'UER non risparmi\u00f2 delle critiche alla televisione di stato italiana per il suo comportamento.\nForse a causa di ci\u00f2, e probabilmente anche per le pressioni delle case discografiche, nel 1997 la Rai torn\u00f2 a partecipare all'Eurovision Song Contest: accadde in Irlanda, con i Jalisse che, tra i favoriti della vigilia, conquistarono il quarto posto con \"Fiumi di parole\", canzone vincitrice di Sanremo quello stesso anno. Il commentatore fu Ettore Andenna, fautore delle trasmissioni europee, mentre Peppi Franzelin dava conto dei voti assegnati agli altri paesi dall'Italia (la stessa coppia era presente 4 anni prima, sempre in Irlanda). Si tratt\u00f2 senza dubbio di un ottimo risultato, non senza ombre secondo lo stesso Andenna, il quale sostenne che la Rai non sembrasse soddisfatta dei pronostici e che volesse a tutti i costi evitare di vincere.\nIn ogni caso, quella del 1997 fu per l'Italia l'ultima partecipazione alla competizione per molto tempo: vane furono infatti le proteste di Annalisa Minetti e delle case discografiche, che nel 1998 volevano prendere parte alla competizione. Per il successivo decennio, per\u00f2, nessuna motivazione venne pi\u00f9 addotta dalla Rai.\nAnni 2000: la lunga assenza.\nAvvenne cos\u00ec che in Italia non si sent\u00ec pi\u00f9 parlare di Eurovision Song Contest, se non in rare occasioni e quasi sempre da fonti estere, cos\u00ec la manifestazione cadde sempre pi\u00f9 nell'oblio tanto che alcuni artisti italiani che vi avevano partecipato in passato credettero addirittura che la manifestazione fosse stata soppressa.\nSolo nel 2006 la Rai e l'UER si sono riavvicinate per trattare un ritorno dell'Italia all'edizione 2007, ma senza risultati. Frattanto all'edizione 2008 avvenne il debutto di San Marino (il cui network pubblico, San Marino RTV, \u00e8 una societ\u00e0 partecipata al 50% dalla Rai) con la canzone \"Complice\", interpretata dal gruppo Miodio e finita ultima nella prima semifinale. A settembre dello stesso anno, prima dell'edizione 2009, Raffaella Carr\u00e0 chiese e ottenne di poter ospitare all'interno di \"Carr\u00e0mba! Che fortuna\" un cantante o gruppo che ha preso parte all'Eurovision Song Contest 2008 per far conoscere l'evento e riaccendere l'interesse in esso; in particolare alla prima puntata \u00e8 stato presente il vincitore Dima Bilan. Erano previste otto partecipazioni di quelle che effettivamente furono effettuate; quella del danese Simon Mathew fu preceduta da un vero e proprio elogio della Carr\u00e0 all'evento, dopodich\u00e9 alcuni gruppi e cantanti, che dovevano prendere parte alle puntate successive, non furono pi\u00f9 presentati.\nL'UER, con l'intenzione di avere il maggior numero possibile di partecipanti, fece di tutto affinch\u00e9 anche l'Italia tornasse a partecipare. In particolare, nel 2008 l'allora responsabile dell'Eurovision Svante Stockselius aveva annunciato, durante un incontro con l'OGAE Serbia, che nel caso di un ritorno il paese entrer\u00e0 a far parte dei \"Big\" (ovvero nazioni che, per il loro contributo fondamentale all'UER, possiedono uno \"status\" intoccabile che concede loro di accedere direttamente in finale).\nNel 2009 la diretta della finale torn\u00f2 in Italia via \"streaming\", trasmessa sul sito del quotidiano \"la Repubblica\" e commentata, via blog, da Gino Castaldo ed Ernesto Assante.\nAnni 2010: il ritorno.\nIl 6 settembre 2010, l'allora direttore di Rai 2 Massimo Liofredi, nel presentare la quarta edizione di \"X Factor,\" ha accennato a sorpresa alla possibilit\u00e0 che il vincitore del talent avrebbe potuto partecipare all'Eurovision Song Contest, riaccendendo improvvisamente l'interesse dell'Italia intorno alla manifestazione. Il successivo 2 dicembre l'UER rivela che la Rai ha inoltrato la domanda di partecipazione e il 31 dello stesso mese, con il rilascio della lista definitiva dei partecipanti, \u00e8 arrivata l'ufficialit\u00e0 che l'Italia avrebbe partecipato all'Eurovision Song Contest 2011, svoltasi quell\u2019anno a D\u00fcsseldorf, ritornandovi dopo 13 anni di assenza; avrebbe inoltre gareggiato direttamente in finale tra i cosiddetti \"Big\" (insieme a Germania, Regno Unito, Spagna, Francia), cio\u00e8 tra i paesi che contribuiscono maggiormente alle attivit\u00e0 dell'ente. Liofredi, intervistato in merito, ha annunciato inoltre che la Rai avrebbe scelto internamente il suo rappresentante.\nTale scelta, avvenuta nell'ambito del Festival di Sanremo 2011, \u00e8 poi caduta sul vincitore della categoria \"Giovani\", Raphael Gualazzi. L'annuncio \u00e8 stato dato nel corso della finale della manifestazione canora dal conduttore Gianni Morandi e dal direttore di Rai 1 Mauro Mazza, il quale ha anche dichiarato che la finale del 14 maggio sarebbe stata trasmessa da Rai 2, mentre la seconda semifinale (dove l'Italia ha avuto diritto a votare) sarebbe andata in onda su Rai 5. La prima partecipazione ha avuto risultati contrastanti: Gualazzi, all'ultima votazione, con \"Madness of Love\" ha strappato il secondo posto finale a Eric Saade, rappresentante svedese, finendo soltanto dietro alla coppia azera vincitrice Ell &amp; Nikki, e ha ricevuto per quattro volte i 12 punti (da San Marino, Albania, Spagna e Lettonia) ma in televisione lo show \u00e8 stato seguito da persone (6,43% di share).\nNonostante ci\u00f2, la Rai ha partecipato anche all'edizione 2012 a Baku; la scelta \u00e8 ricaduta su una cantante in gara al Festival di Sanremo 2012, Nina Zilli (annunciata nella serata finale da Ell &amp; Nikki), che con \"L'amore \u00e8 femmina (Out of Love)\" \u00e8 arrivata nona, mentre gli ascolti sono leggermente migliorati con spettatori e 7,43% di share.\nGi\u00e0 nell'ottobre del 2012 la Rai annuncia la partecipazione per l'anno dopo, facendo ricadere la propria scelta sul vincitore del Festival di Sanremo 2013 Marco Mengoni con il brano \"L'essenziale\". Per la prima volta il 18 maggio 2013 il concorso \u00e8 stato trasmesso anche su Rai HD (che in quel periodo trasmetteva una selezione dei programmi dei canali pubblici). La semifinale su Rai 5 (che rispetto al 2011 e al 2012 ha avuto una migliore copertura del territorio, pur se ancora vacante in alcuni territori) raggiunge spettatori e lo 0,65% di share, pi\u00f9 del doppio rispetto alla media di rete. Anche la finale migliora gli ascolti con spettatori e 9,17% di share; Mengoni conquista il settimo posto (terza \"top ten\" di fila per l'Italia).\nPer il 2014, la Rai annuncia la trasmissione di entrambe le semifinali, stavolta su Rai 4, che ottengono una media di poco pi\u00f9 di spettatori. Per questa edizione viene scelta internamente Emma, che si piazza tuttavia al ventunesimo posto \u2013 secondo peggior risultato italiano nella storia della manifestazione \u2013 mentre l'audience si assesta su spettatori e 8,77% di share.\nDal 2015, per la prima volta dal ritorno italiano, il vincitore del Festival di Sanremo ha, come stabilito dal regolamento, il diritto di rappresentare l'Italia al contest europeo, salvo rinuncia dello stesso: questa regola sar\u00e0 confermata nelle successive edizioni. A vincerlo sono Il Volo con \"Grande amore\", che accettano l\u2019opportunit\u00e0. A Vienna il trio conquista il terzo posto in finale con 292 punti ricevuti da tutti i paesi, di cui nove assegneranno i 12 punti; inoltre gli ascolti hanno avuto un netto aumento rispetto all'anno precedente ( con 3,09% di share per la seconda semifinale su Rai 4 dopo la mancata trasmissione live della prima per motivi di palinsesto e telespettatori con 16,35% di share per la finale su Rai 2). Prima dell'evento Rai 4 ha anche trasmesso lo speciale \"Eurovision Story\", commentato da Filippo Solibello e Marco Ardemagni.\nPer l'edizione 2016, dopo il successo di ascolti ottenuto l'anno precedente, la Rai decide di promuovere la finale dell'ESC sulla rete ammiraglia Rai 1, che non trasmetteva la manifestazione dal lontano 1997, anno in cui fu trasmesso in differita, mentre l'ultima diretta fu l'edizione di Roma 1991, anno in cui la Rai organizz\u00f2 l'evento. Il diritto di rappresentare l'Italia all'Eurovision, appannaggio del vincitore del Festival di Sanremo 2016, gli Stadio, viene da questi declinato sicch\u00e9 la scelta della Rai ricade sulla seconda classificata, Francesca Michielin, la quale con \"No Degree of Separation\" chiude al 16\u00ba posto. Buoni gli ascolti: la finale ottiene un ascolto medio di 3,3 milioni di telespettatori e contatti unici (ovvero chi ha seguito la diretta per almeno un minuto), mentre l'Anteprima Eurovision con telespettatori batte in sovrapposizione la concorrenza di Striscia la Notizia ( telespettatori), e le semifinali su Rai 4 si confermano ben al di sopra della media di rete.\nNel 2017 \u00e8 nuovamente il vincitore del Festival di Sanremo, Francesco Gabbani con \"Occidentali's Karma\", a rappresentare l'Italia all'Eurovision Song Contest, che quell'anno si \u00e8 tenuto a Kiev. Il 24 febbraio viene confermato che il brano sar\u00e0 portato sul palco dell'Eurovision 2017 tutto in lingua italiana. Gabbani, considerato fino alla finale il favorito, concluder\u00e0 la sua avventura al sesto posto, vincendo il Premio Marcel Bezen\u00e7on della Sala Stampa. La finale di sabato 13 maggio 2017 (dalle 20:57 alle 00:44) venne seguita da spettatori con il 20,14% di share.\nNel 2018 la coppia vincitrice del Festival di Sanremo, Ermal Meta e Fabrizio Moro con il brano \"Non mi avete fatto niente\", hanno rappresentato l'Italia a Lisbona piazzandosi al 5\u00ba posto; la finale del 12 maggio 2018 \u00e8 stata seguita da spettatori con il 18,63% di share.\nPer l'edizione 2019, svoltasi a Tel Aviv in Israele, a rappresentare l'Italia \u00e8 il vincitore di Sanremo Mahmood con \"Soldi.\" In aggiunta alla consolidata copertura dell'evento, Rai 4 trasmette nei giorni precedenti in access prime time otto spazi di breve durata che ripercorrono la storia dell'Eurovision sotto vari aspetti, introdotti da Ema Stokholma e condotti da diversi ospiti, e uno speciale che precede la seconda semifinale. L\u2019artista italo-egiziano chiude al secondo posto (terzo podio in nove edizioni per l'Italia), a soli 26 punti di distacco dal primo classificato Duncan Laurence (Paesi Bassi), e vincendo il \"Composer Award\" per il miglior testo. La finale \u00e8 stata vista da telespettatori con uno share del 19,72%, in crescita di 3 punti percentuali rispetto all\u2019anno precedente.\nAnni 2020.\nPer il 2020 la manifestazione si sarebbe dovuta svolgere presso l'Ahoy Arena di Rotterdam; qui il vincitore del 70\u00ba Festival di Sanremo, Diodato, avrebbe dovuto partecipare con la sua canzone \"Fai rumore\". Tuttavia, a causa della sopraggiunta pandemia di COVID-19, l'evento \u00e8 stato cancellato e sostituito dallo show \"\" che ha visto lo stesso Diodato esibirsi all'Arena di Verona con la gi\u00e0 citata \"Fai rumore\" e con una versione acustica di \"Nel blu dipinto di blu\". L'evento \u00e8 stato trasmesso nella sua forma originale da Rai 4, mentre Rai 1 lo ha adattato aggiungendo interventi di partecipanti delle scorse edizioni, allungando la durata oltre due ore. Inoltre Rai Premium ha trasmesso in seconda serata le finali dall'edizione 2016 a quella del 2019, condensate in due ore.\nPer l'edizione 2021, riconfermata a Rotterdam, a rappresentare l'Italia sono i vincitori del Festival di Sanremo 2021, i M\u00e5neskin, con il brano \"Zitti e buoni\". Durante l'avvicinamento all'evento, Rai 4 e RaiPlay hanno organizzato l\"Italian Eurovision Party\", presentato da Ema Stokholma e Saverio Raimondo, dove alcuni partecipanti dell'edizione 2021 si sono esibiti con alcuni dei pi\u00f9 celebri brani italiani o hanno parlato del loro rapporto con la penisola mediterranea. Arrivati al Rotterdam Ahoy come principali favoriti, i M\u00e5neskin hanno confermato i pronostici della vigilia centrando il terzo trionfo italiano all'Eurovision Song Contest, a dieci anni dal ritorno in gara del Paese e a ben trentuno dal precedente di Toto Cutugno: il gruppo ha raccolto un totale di 524 punti (il pi\u00f9 alto punteggio mai ottenuto dall'Italia nella storia della manifestazione, seppur col nuovo sistema di votazione), divenendo inoltre i secondi artisti a vincere sia il Festival di Sanremo sia l'Eurovision, come era accaduto precedentemente solo a Gigliola Cinquetti nel 1964. La finale, seguita da telespettatori con uno share del 24,98%, \u00e8 la pi\u00f9 seguita dal ritorno in gara nel 2011 e la seconda pi\u00f9 vista nella storia Auditel dopo quella del 1991, quando la rassegna si tenne in Italia.\nSelezione della canzone.\nIl Festival di Sanremo ha spesso rappresentato la gara di preselezione italiana all'Eurovision Song Contest: molte delle partecipazioni italiane sono infatti canzoni che hanno vinto Sanremo o comunque interpretate dai vincitori dell'edizione pi\u00f9 recente dello stesso.\nLa vittoria o il piazzamento a una manifestazione canora nazionale non \u00e8 un requisito necessario per gareggiare all'Eurovision Song Contest, in quanto il regolamento non pone particolari vincoli di selezione (ad esempio, anche nel 1991 la Rai fece una scelta interna con Peppino di Capri).\nDal 1956 al 1997.\nNei primi dieci anni di concorso, il rappresentante italiano era il vincitore del Festival di Sanremo, che portava in gara la canzone vincitrice dello stesso. Tale schema \u00e8 stato seguito nel 1972 e nel 1997. Dal 1967 al 1969, e poi nel 1987, 1989 e 1993, l'interprete vincitore del Festival ha presentato una canzone inedita come partecipazione al concorso. Nel 1988, 1990 e 1992, invece, i rappresentanti italiani al concorso sono invece i cantanti secondi o terzi classificati del Festival, che anche in questo caso hanno partecipato al Contest con una canzone inedita. \nNella prima met\u00e0 degli anni settanta le partecipazioni italiane sono state collegate non pi\u00f9 al Festival di Sanremo, bens\u00ec a \"Canzonissima\": chi vinceva questa manifestazione partecipava di diritto all'Eurovision con una canzone inedita, sebbene questo requisito non fosse necessario per la partecipazione.\nTra la seconda met\u00e0 degli anni settanta e la prima met\u00e0 degli ottanta, nonch\u00e9 per l\u2019edizione del 1991, infine, il rappresentante italiano all\u2019Eurovision \u00e8 stato scelto internamente dalla Rai.\nDal 2011 a oggi.\nDal ritorno del 2011 si sono seguite varie metodologie di selezione, diverse di anno in anno. Per l'edizione 2011, ad esempio, la Rai ha delegato la scelta del concorrente per l'Italia al Festival di Sanremo, precisamente a una commissione composta tra gli altri dal conduttore Gianni Morandi, il direttore artistico del Festival Gianmarco Mazzi, il direttore di Rai 1 Mauro Mazza e il direttore di Rai 2 Massimo Liofredi. Il nome del concorrente, il vincitore dei Giovani Raphael Gualazzi, \u00e8 stato annunciato nell'ultima serata del Festival di Sanremo 2011.. Stessa procedura \u00e8 stata seguita nel 2012 (quando la Rai ha scelto Nina Zilli) e nel 2013 (quando il prescelto \u00e8 stato il vincitore del Festival Marco Mengoni). Nel 2014 la Rai ha invece optato per la selezione interna, scegliendo Emma.\nNel 2015 \u00e8 stata introdotta la regola che il vincitore di Sanremo ha il diritto (salvo rinuncia) di rappresentare l'Italia all'Eurovision. Da allora tutti i vincitori del Festival hanno poi preso parte al contest europeo, tranne che nel 2016: in questo caso, dopo la rinuncia degli Stadio a partecipare all\u2019Eurofestival, la Rai ha scelto come rappresentante Francesca Michielin, seconda classificata di quel Festival di Sanremo.\nStatistiche di voto.\nFino al 2021, le statistiche di voto dell'Italia sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest 1992 e capo della delegazione per la Svezia fino al 2021) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nOGAE Eurovision Song Contest Poll.\nL'OGAE Eurovision Song Contest Poll \u00e8 la classifica fatta dai gruppi dell'OGAE, organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione.\nPortavoce.\nLe persone che hanno dato i risultati delle votazioni italiane:\nTrasmissione in Italia.\nLa Rai, in quanto membro rappresentativo dell'Unione europea di radiodiffusione per l'Italia, ha i diritti di trasmissione dell'evento."}
{"id": "387781", "revid": "125178896", "url": "https://it.wikipedia.org/wiki?curid=387781", "title": "Porsche", "text": "Porsche (pronuncia tedesca: ; in italiano comunemente ) \u00e8 una casa automobilistica tedesca con sede presso il quartiere Zuffenhausen della citt\u00e0 di Stoccarda (Baden-W\u00fcrttemberg).\nIl capitale sociale dal 2012 \u00e8 interamente posseduto da Volkswagen (in precedenza vi era una partecipazione azionaria di minoranza).\nStoria.\nGli inizi.\nLa storia della Porsche inizia ufficialmente il 25 aprile del 1931 con la fondazione dello studio di progettazione e ingegneria Dr. Ing. h.c. F. Porsche GmbH (dott. ing. honoris causa (nel 1924) Ferdinand Porsche s.r.l.) a Stoccarda da parte del fondatore boemo Ferdinand Porsche dopo gli studi viennesi e la proficua collaborazione dapprima con Lohner nella realizzazione di auto elettriche ed ibride anche a trazione integrale e poi sempre a Vienna in Austro Daimler: \u00e8 questo il vero nucleo originario dell'azienda Porsche, in cui ben presto inizier\u00e0 a fornire il proprio importante contributo anche il figlio di Ferdinand, ovvero Ferdinand Anton Porsche (detto \"Ferry\").\nIl 17 gennaio del 1934, durante il periodo nazista, su richiesta di Adolf Hitler, Ferdinand Porsche redige un esposto concernente la progettazione e la costruzione di una vettura a destinazione popolare: nacque cos\u00ec la prima celebre \"Volkswagen\" ovvero l'auto del popolo (dal tedesco \"Volks\" = popolo - nel caso genitivo della parola - e \"Wagen\" = vettura).\nIntorno al 1938 pare che lo stesso Hitler fornisse specifiche richieste tecniche a Ferdinand Porsche per la realizzazione di un'automobile dalle prestazioni pi\u00f9 elevate. Egli, insieme al figlio lavor\u00f2 assiduamente per dare vita alla prima vera Porsche, che peraltro entrer\u00e0 in produzione, tra mille difficolt\u00e0 e vicissitudini legate all'esito delle vicende belliche, soltanto dieci anni dopo, ovvero nel 1948 a Gm\u00fcnd in K\u00e4rnten, nuovamente in Austria dove nel 1944 era stata spostata la sede e fondata la Porsche-Werk Gm\u00fcnd: il celebre modello 356, prima vera automobile prodotta in serie con il marchio Porsche, sin dall'inizio prodotta sia in versione cabrio che coup\u00e9 (oltre alla celebre Speedster per il mercato americano). Da notare che il marchio Porsche produrr\u00e0 sempre anche le varianti cabrio dei propri veicoli.\nLa meccanica della vettura ricalcava nello schema di base l'impostazione della Volkswagen, cio\u00e8 motore boxer a quattro cilindri, raffreddato ad aria, collocato in posizione longitudinale posteriore a sbalzo ovvero con il monoblocco oltre l'asse posteriore e il cambio verso l'abitacolo.\nIl motore inizialmente utilizzato manteneva la configurazione del Maggiolino ma con il sistema di alimentazione rivisto per la presenza di due carburatori, uno per bancata. Anche i materiali e le tecnologie utilizzati per testate, cilindri, pistoni, albero a camme e meccanismi biella-manovella furono progressivamente migliorati, consentendo in tal modo regimi di rotazione pi\u00f9 elevati e di conseguenza maggiori prestazioni, grazie anche a un rapporto potenza/cilindrata molto favorevole.\nSuccessivamente venne introdotto, solo per le versioni pi\u00f9 sportive, un motore pi\u00f9 complesso e sofisticato, dotato di un sistema di distribuzione a doppio albero a camme in testa, progettato da Fuhrmann e detto \"Carrera\" in onore della gara automobilistica Carrera Panamericana. Il motore a 4 cilindri, basato sull'architettura a singolo albero a camme nel basamento, fu comunque mantenuto e dur\u00f2 per tutta la produzione del modello 356 e oltre, dato che venne utilizzato anche sul modello Porsche 912 fino al 1969 nella variante da 90 cv.\nDal 1951 la produzione delle Porsche venne definitivamente trasferita a Stoccarda nel distretto di Zuffenhausen.\nQuando il padre di Ferry, Ferdinand, mor\u00ec nel 1951, la Porsche conquist\u00f2 la sua prima vittoria di classe alla 24 ore di Le Mans. Nel 1953 vide la luce la \"550 Spyder\", una barchetta studiata appositamente per le competizioni con un motore boxer a quattro cilindri di 1.498 cm\u00b3 e 110 cavalli di potenza, con una potenza specifica di 73,4 cavalli/litro, non indifferente per un'auto di quel periodo.\nLa disposizione del motore era centrale, cio\u00e8 con il monoblocco verso l'abitacolo all'interno dell'asse posteriore e il cambio verso l'esterno. Questa collocazione dell'unit\u00e0 motrice conferiva maggiore stabilit\u00e0 e verr\u00e0 applicata diversi decenni dopo a modelli di serie (Porsche 914, Porsche Boxster e Porsche Carrera GT).\nQuesto modello pass\u00f2 alla storia per i numerosi successi sportivi e anche per il fatto che l'attore James Dean era al volante di una \"550\" quando ebbe l'incidente che ne caus\u00f2 la morte il 30 settembre 1955.\nIl logo.\nLa nascita del logo che contraddistingue le Porsche, con minime varianti estetiche nel tempo, sin dagli anni '50 avvenne in modo quasi casuale. L'imprenditore americano Max Hoffmann, che si occupava dell'importazione delle Porsche negli USA, era convinto dell'enorme potenziale commerciale di queste vetture, ma era contrariato dal fatto che non fossero dotate di un marchio che le rendesse immediatamente riconoscibili.\nDurante una cena di lavoro con Ferdinand Anton Porsche, convinse definitivamente quest'ultimo dell'indispensabilit\u00e0 di un marchio per le sue vetture. La risposta di \"Ferry\" fu immediata: disegn\u00f2 su un tovagliolino uno scudo, nel quale si fondevano gli stemmi della citt\u00e0 di Stoccarda e della regione nella quale nasceva, il W\u00fcrttemberg, con un cavallo al centro e rami di corna di cervo di Ulrico I ed in cima allo scudo la parola Porsche, questo stemma in seguito all'ottenimento dell'autorizzazione d'uso dal comune di Stoccarda e dal governo federale W\u00fcrttemberg avrebbe fregiato ogni Porsche dal 1953 in poi.\nLa 911.\nNel 1963 Ferdinand Alexander Porsche detto Butzi, figlio di Ferry, cre\u00f2 la 911, vettura sportiva con motore boxer ma, differentemente dalla precedente 356, a sei cilindri (per aumentare le prestazioni) e sempre raffreddato ad aria, che partecip\u00f2 a molti rally vincendo tra l'altro quello di Montecarlo per due volte. Le origini del modello risalgono comunque alla seconda met\u00e0 degli anni '50, dal momento che si prese la decisione di sostituire la 356, modello che ormai risentiva del peso degli anni nonostante le vendite continuassero a buon ritmo (specie nel mercato statunitense, che divenne ben presto il principale sbocco commerciale per la Casa).\nIn fase di progetto, la vettura avrebbe dovuto chiamarsi \"901\", ma ben presto dovette essere modificato il nome, poich\u00e9 Peugeot aveva gi\u00e0 brevettato e registrato tutti numeri con la cifra zero nel mezzo per i propri modelli. Anche per la 911 fu conservata la tradizionale disposizione posteriore a sbalzo del motore, che verr\u00e0 sempre mantenuta, mentre il raffreddamento a liquido sostituir\u00e0 quello ad aria soltanto con la serie \"996\" nel 1998.\nNel 1975 la Porsche cre\u00f2 la \"930\", la sua prima vettura sovralimentata con turbocompressore: derivata stradale della Carrera RSR (una 911 per corse su strada), che tuttavia si scelse di chiamare semplicemente \"Turbo\". Preceduta in questa tecnologia dalla BMW che tre anni prima aveva posto in commercio il modello 2002 turbo. Con una cilindrata di 3.0 litri e una potenza di 260cv, la Turbo era una vettura molto potente ma difficilissima da guidare, soprattutto su superfici con scarsa aderenza a causa dell'erogazione di potenza assai improvvisa.\nQuesta particolarit\u00e0, unita alla disposizione del motore posteriore a sbalzo, provocava un assetto tendenzialmente sovrasterzante in condizioni critiche, costringendo a tempestive manovre di controsterzo.\nUn ulteriore problema derivava dal cosiddetto turbo lag, cio\u00e8 dal ritardo con cui veniva erogata la potenza rispetto al momento in cui veniva premuto l'acceleratore, il che costringeva ad anticipare sia l'accelerata che la staccata per cercare di ottenere la potenza voluta al momento giusto. Il turbo lag era un problema comune a tutte le vetture turbo delle prime generazioni: fu in seguito risolto con una sofisticata gestione elettronica dell'unit\u00e0 motrice e soprattutto con le turbine a geometria variabile, entrate in produzione soltanto nel 2006 con la serie \"997\".\nLa 911 ha beneficiato nei suoi quasi 50 anni di vita di un affinamento costante, che ha consentito a questo modello di occupare una quota di mercato di tutto rispetto, divenendo ben presto il termine di paragone per le vetture sportive di tutto il mondo. Le serie che si sono avvicendate recano le sigle 930 (solo versioni turbo), 964, 993, 996, 997, Porsche 991 e la pi\u00f9 recente 992. Le cilindrate sono aumentate dagli iniziali 2 litri a 2.2, 2.4, 2.7, 3.0, 3.2, 3.3, 3.6, 3.8 (con la 997 a fine 2004). Una versione da 4 litri aspirata del boxer Porsche \u00e8 stata prodotta per la 997 4.0 GT3 RS.\nI modelli transaxle e la 959.\nGli anni '70 e '80 furono caratterizzati dai controversi modelli Porsche 924, Porsche 944 (concepiti inizialmente per Audi), Porsche 968 e Porsche 928, tutti con motore anteriore, trazione e cambio posteriori (sistema transaxle). Nonostante le ottime doti di agilit\u00e0, distribuzione dei pesi e abitabilit\u00e0, tali modelli ottennero infatti un successo commerciale inferiore alle attese. \nA met\u00e0 degli anni ottanta venne prodotta in soli 292 esemplari la potente e innovativa \"959\" con propulsore 2.8 litri due turbo e trazione integrale, che tra l'altro vinse la Parigi-Dakar del 1986.\nGli anni '90 e 2000.\nNegli anni novanta nascono i nuovi modelli della serie \"911\", nelle varie versioni \"Carrera\", \"Turbo\", \"Cabrio\", \"Targa\", inizialmente con la serie 964, quindi con le 993 e 996 (quest'ultima la prima con raffreddamento a liquido).\nNel 1996 viene introdotta la \"Boxster\", roadster con due posti fissi e motore boxer 6 cilindri raffreddato ad acqua e posto in posizione centrale pura, cio\u00e8 non a sbalzo, ma subito dietro i sedili e all'interno dell'asse posteriore. Questo tipo di collocazione dell'unit\u00e0 motrice ha conferito al modello una tenuta di strada eccezionale, anche superiore a quella della 911. Dalla Boxster \u00e8 derivata la Cayman: una coup\u00e9 con motore di 3.4 litri e una potenza di 295 cavalli. La Boxster \u00e8 il primo modello del nuovo corso Porsche, essendo la prima vettura Porsche raffreddata a liquido.\nNei primi anni 2000 viene inoltre prodotta in quasi 2000 esemplari la celebre Porsche Carrera GT, supercar a motore centrale e due posti fissi, dotata di numerose innovazioni.\nNel 2002 entra in produzione la \"Cayenne\", ovvero la prima SUV della casa, creata in collaborazione con Volkswagen e Audi. L'ultimo modello introdotto \u00e8 stata la berlina 4 porte e 4 posti Panamera, che condivide parte della meccanica e i propulsori con la Cayenne (entrambe sono prodotte nello stabilimento di Lipsia, appositamente costruito. Tali modelli evidenziano la volont\u00e0 della casa di Stoccarda di aumentare le vendite, il fatturato e la penetrazione commerciale in mercati nuovi (Russia, Cina) ma anche sul mercato statunitense, tradizionalmente molto redditizio.\nGli ultimi anni.\nAll'inizio del 2009, nelle vicinanze della sede storica di Zuffenhausen viene inaugurato il Porsche Museum, che raccoglie alcuni dei modelli pi\u00f9 conosciuti e famosi della storia della casa automobilistica, sia di serie che da gara.\nIl 5 aprile 2012 scompare Ferdinand Alexander Porsche (nipote del fondatore) all'et\u00e0 di 76 anni.\nIl 5 luglio 2012, dopo alcuni anni di alterne vicende finanziarie e di tentativi andati a vuoto di acquisizione del capitale VAG da parte di Porsche, la Volkswagen raggiunge un accordo per l'acquisizione del rimanente 50,1% del capitale Porsche, per un esborso totale di 4,46 miliardi di euro: il 1\u00ba agosto 2012 il capitale Porsche \u00e8 quindi interamente nelle mani del gruppo Volkswagen, anche se la storia della casa di Stoccarda \u00e8 sin dagli inizi strettamente legata al marchio di Wolfsburg.\nNel 2013, dopo alcuni anni di gestazione, viene presentata l'innovativa Porsche 918, supercar ibrida a motore centrale che vanta la potenza e le prestazioni pi\u00f9 elevate nella storia delle vetture Porsche stradali.\nNel novembre 2013 viene presentato il Macan, l'atteso SUV di dimensioni medie, strettamente imparentato con l'Audi Q5 ma prodotto a Lipsia, posizionato al di sotto del Cayenne ed inizialmente proposto con motori benzina V6 turbo (3 litri) e biturbo (3,6 litri) e turbodiesel V6 (3 litri), in attesa del lancio delle versioni di accesso a 4 cilindri.\nNel febbraio 2018 Porsche ha annunciato ufficialmente l'abbandono della produzione di autovetture con motore diesel.\nInfine nel 2019, Porsche entra nel mercato delle auto elettriche con la Porsche Taycan, una berlina 3 volumi \"shooting brake.\"\nAltre attivit\u00e0.\nTrattori agricoli.\nTra il 1950 e il 1963 Porsche progett\u00f2 e produsse anche numerosi modelli di trattore agricolo con motore diesel nell'ambito della societ\u00e0 Porsche-Diesel Motorenbau GmbH con sede in Friedrichshafen (Germania).\nAccessori.\nTramite la controllata Porsche Design l'azienda progetta e disegna da molti anni anche accessori per le auto e vari altri prodotti (abbigliamento sportivo, cancelleria, informatica...) con il marchio della casa madre, ad esempio orologi, pipe, portachiavi, ombrelli, valigie, scarpe, felpe, polo, spille, occhiali, profumi.\nChristophorus.\nSin dai primi anni '50 il periodico (attualmente bimestrale) Christophorus \u00e8 la pubblicazione ufficiale della Casa di Stoccarda, dove vengono pubblicate le ultime novit\u00e0 relative ai veicoli e in generale al mondo che ruota intorno al marchio Porsche. In caso di acquisto di una vettura, il periodico viene inviato gratuitamente all'acquirente, in seguito dev'essere acquistato o viene procurato tramite le concessionarie.\nPorsche Club.\n\u00c8 il club di marca degli appassionati della cavallina di Stoccarda, che riunisce migliaia di persone (possessori e non) in numerosi paesi del mondo, suddivisi in base a club locali che svolgono attivit\u00e0 sociali quali i raduni.\nDenominazioni Carrera e Targa.\nA partire dalla met\u00e0 degli anni cinquanta e fino ai nostri giorni, alcune versioni dei modelli Porsche si fregiano delle denominazioni \"Carrera\" e \"Targa\". Tale tradizione intende celebrare le prime vittorie, di classe e assoluta, della Porsche in gare internazionali.\nLa denominazione Carrera fu adottata per la prima volta sulla Porsche 356A 1500 GS del 1955, in ricordo della vittoria di classe conquistata da Hans Herrmann, alla guida di una 550 Spyder, durante la Carrera Panamericana del 1954, prima vittoria di classe della Porsche in una gara internazionale.\nLa denominazione Targa apparve per la prima volta sulla Porsche 911 Targa presentata nel settembre 1965, in onore al trionfo di Umberto Maglioli che, sempre con la 550 Spyder, vinse la XL Targa Florio del 1956 conquistando la prima vittoria assoluta della Porsche in una gara internazionale, valida per il Campionato mondiale vetture sport.\nAziende di elaborazione.\nEsistono diverse aziende attive nel campo dell'elaborazione che si occupano esclusivamente della modifica di sole vetture della casa di Stoccarda. Tra le pi\u00f9 famose vi sono la Ruf Automobile e la 9ff."}
