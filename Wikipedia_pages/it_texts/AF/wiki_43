{"id": "460115", "revid": "116863232", "url": "https://it.wikipedia.org/wiki?curid=460115", "title": "Maresciallo capo", "text": "Il maresciallo capo \u00e8 il terzo grado dei sottufficiali dell'Esercito Italiano, dei Carabinieri e della Guardia di Finanza ed \u00e8 superiore al maresciallo ed al maresciallo ordinario e subordinato al primo maresciallo. Il distintivo di grado del maresciallo capo \u00e8 costituito da tre barrette dorate, ovvero argentate per i Carabinieri. Il grado \u00e8 equivalente al codice di grado NATO OR-9(Denominazione NATO appartenuta al grado di Maresciallo maggiore prima 1995).\nStoria.\nPrima del 1995 il grado maresciallo capo era inferiore al maresciallo maggiore. La legge sulla professionalizzazione delle Forze Armate, dello stesso anno, port\u00f2 nell'esercito alla ridenominazione da maresciallo maggiore (con l'abrogazione di questo) al maresciallo capo e la relativa assunzione grado NATO.\nFino al 1972 i marescialli erano inquadrati in tre livelli gerarchici: \"maresciallo ordinario\", \"maresciallo capo\" e \"maresciallo maggiore\" ed avevano come distintivo rispettivamente uno, due o tre binari dorati screziati di nero posti in senso verticale sulle controspalline.\nAll'entrata in guerra dell'Italia nel primo conflitto mondiale i gradi di \"Maresciallo ordinario\", \"Maresciallo capo\" e \"Maresciallo maggiore\" divennero rispettivamente \"Maresciallo di compagnia\", \"Maresciallo di battaglione\" e \"Maresciallo di reggimento\". Nel 1916 venne istituito il grado di \"aiutante di battaglia\", raggiungibile sia dai sottufficiali che dalla truppa unicamente per meriti di guerra, indipendentemente dal grado rivestito in precedenza. \nNegli anni settanta venne aggiunto il grado di \"maresciallo maggiore aiutante\", detto anche pi\u00f9 semplicemente \"maresciallo aiutante\" o solo \"aiutante\", sovraordinato agli altri gradi, ma sempre subordinato al grado di aiutante di battaglia. Tale grado si distingueva in quanto era raggiungibile tramite promozione a scelta e non per anzianit\u00e0, ed aveva lo stesso distintivo di grado del maresciallo maggiore, ma con i binari screziati di rosso. Dopo il 1972 per tutti i marescialli i binari erano posti in orizzontale.\nNel 1995 la legge sulla professionalizzazione delle forze armate italiane port\u00f2 nell'esercito ad una ridenominazione dei gradi dei marescialli in base alla quale si aveva la seguente trasformazione:"}
{"id": "460117", "revid": "57342", "url": "https://it.wikipedia.org/wiki?curid=460117", "title": "Pippo Delbono", "text": "Biografia.\nFrequenta durante il liceo la scuola di teatro di Savona, dove incontra Pepe Robledo, attore argentino proveniente dal Libre Teatro Libre, scappato dalla dittatura del suo Paese. All'inizio degli anni ottanta si trasferisce insieme a lui in Danimarca, dove si uniscono al gruppo Farfa, diretto da Iben Nagel Rasmussen, attrice storica dell'Odin Teatret. Prendendo parte ai viaggi e alle opere del gruppo apprende le tecniche dell'attore danzatore dell'Oriente, in seguito approfondite nei soggiorni in India, Cina e a Bali.\nRitornato in Italia, inizia a lavorare al suo primo spettacolo, \"Il tempo degli assassini\", che debutta sui palcoscenici italiani nel 1987, dopo una lunga tourn\u00e9e che tocca anche carceri e villaggi popolari sudamericani. Sempre nel 1987 incontra Pina Bausch e viene invitato a partecipare alla creazione dello spettacolo \"Ahnen al\" W\u00fcppertal Tanztheater: una tappa fondamentale nel percorso artistico del regista, in cui danza e teatro si fondono.\nDue anni dopo scrive \"Morire di musica\", una creazione poetica minimale e silenziosa, ambientata in una stanza piena di barchette di carta. Segue nel 1990, \"Il Muro\", primo suo allestimento corale con attori e danzatori. Nel 1992 \u00e8 la volta di \"Enrico V\", tratto da Shakespeare, unica sua opera ispirata ad un testo teatrale e unica produzione italiana ad essere ospitata alla Royal Shakespeare Company. \nL\u2019incontro con persone provenienti da situazioni sociali di emarginazione determina una svolta nella sua ricerca poetica: nasce cos\u00ec \"Barboni\" nel 1997, spettacolo vincitore del premio speciale Ubu \"per una ricerca condotta tra arte e vita\" e del premio della critica nel 1998. Alcuni attori di questo lavoro - tra cui Bob\u00f2, sordomuto incontrato e fatto uscire dal manicomio di Aversa dopo un internamento durato 45 anni - hanno consolidato il loro lavoro all\u2019interno della compagnia e sono tuttora parte centrale dell\u2019esperienza.\nNel 1998 all'interno degli spazi del Cantiere Navale di Pietra Ligure nasce lo spettacolo \"Itaca, che vede in scena\" sessanta tra attori e operai. Nello stesso anno Delbono crea \"Guerra,\" che debutta a Milano al CRT Teatro dell\u2019Arte, attuale Triennale di Milano.\nDopo una prima fase di elaborazione presentata alla Biennale di Venezia con il titolo \"Her Bijit\", debutta \"Esodo\" al Teatro Storchi di Modena il 30 dicembre 1999, segnando altres\u00ec l'inizio della collaborazione stabile con Emilia Romagna Teatro Fondazione, tuttora principale produttore dei suoi spettacoli.\nNel luglio 2000 debutta a Gibellina, sul Cretto di Alberto Burri, \"Il silenzio,\" spettacolo dedicato al terremoto del Belice del 1968. \nNel 2002 \u00e8 la volta di \"Gente di plastica\", un universo visivo esuberante che si fonde con la musica rock di Frank Zappa ed il testamento poetico di Sarah Kane.\nNel 2003, in occasione di una tourn\u00e9e in Israele e Palestina, gira il lungometraggio \"Guerra\", presentato alla Mostra del Cinema di Venezia e vincitore del David di Donatello come miglior documentario. \n\"Urlo\" debutta al Festival d'Avignone il 13 luglio 2004, con la partecipazione straordinaria di Umberto Orsini, Giovanna Marini e la Banda della scuola popolare di musica di Testaccio.\nNell'agosto 2006 Delbono partecipa in veste di insegnante al \"Progetto Thierry Salmon,\" con giovani attori provenienti da 5 stati europei sotto la direzione artistica di Franco Quadri. Nello stesso anno crea \"Questo buio feroce\" mutuato dal titolo del libro autobiografico che racconta gli ultimi giorni dello scrittore americano Harold Brodkey, ucciso dall\u2019AIDS. Lo spettacolo \u00e8 stato presentato anche a Wroc\u0142aw, Polonia, nel 2009, in occasione del Premio Europa per il Teatro, dove Delbono \u00e8 stato insignito del XI Premio Europa Nuove Realt\u00e0 Teatrali. \nNel 2007 debutta al Teatro Caio Melisso di Spoleto \"Obra Maestra\", tratta da un progetto inedito di Frank Zappa, che vede per la prima volta Pippo Delbono alla direzione di un 'opera lirica. \nSegue nel 2008 \"La menzogna\" uno spettacolo che risponde a un doppio appello. La crescita di un clima d\u2019intolleranza in Italia nei confronti degli immigrati e la tragedia della morte di sette operai negli stabilimenti della Thyssen Krupp di Torino.\nNel 2011 presenta al Teatro Verdi di Padova lo spettacolo \"Dopo la battaglia\", con la partecipazione, oltre alla sua compagnia, del violinista Alexander B\u0103l\u0103nescu e dell'\u00e9toile dell\u2019Op\u00e9ra di Parigi Marie-Agn\u00e8s Gillot. Lo spettacolo vince il Premio Ubu 2011 come miglior spettacolo.\nNel 2011 il Residenztheater di Monaco di Baviera gli commissiona un lavoro come regista ospite: nasce cos\u00ec \"Erpressung\" (Il ricatto), la sua prima creazione con attori non appartenenti alla sua compagnia. Lo spettacolo debutta a Monaco il 14 gennaio 2012 ed entra a far parte del repertorio del teatro. Nello stesso periodo con il violinista Alexander Balanescu realizza e porta in tourn\u00e9e il concerto \"Amore e carne\". \nNel 2013 viene presentato \"Orchidee\" al Teatro Luciano Pavarotti di Modena nell\u2019ambito della 9\u00aa edizione di Vie Festival.\nNel 2013 esce nelle sale in Italia e in Francia il lungometraggio \"Amore carne\", presentato in anteprima nella sezione Orizzonti alla 68\u00aa Mostra d\u2019Arte Cinematografica di Venezia nel 2011, vincitore del gran premio del Festival di Nyon, considerato da Le Monde tra i migliori film dell\u2019anno.\nLo spettacolo \"Vangelo\"\",\" coprodotto con il Teatro Nazionale Croato di Zagabria vede in scena gli attori della sua compagnia insieme ad attori, danzatori, musicisti e coro dell\u2019istituzione croata, oltre ad alcuni rifugiati del centro profughi PIAM (Progetto Integrazione Accoglienza Migranti) di Asti. Lo spettacolo ha due versioni: una operistica, con orchestra e coro, che ha debuttato a Zagabria nel 2015 e una versione di prosa che ha debuttato al Th\u00e9\u00e2tre Vidy di Losanna nel 2016. Le musiche dello spettacolo sono di Enzo Avitabile che per le stesse ha vinto il premio Ubu nel 2017.\nLa sua ultima creazione teatrale, \"La gioia\"\",\" ha debuttato a marzo 2018 ed \u00e8 stata presentata a Delhi e Bhopal in India, all'Hong Kong Arts Festival, a Shizuoka, in Giappone, in Tunisia, Spagna, Portogallo, Argentina, Cile, ed \u00e8 in tourn\u00e9e nella stagione 2020/21.\nI suoi spettacoli sono stati presentati in pi\u00f9 di cinquanta paesi nel mondo, in teatri e festival come quello di Avignone, che ha ospitato molte creazioni della compagnia, il Grec di Barcellona, il Theater Spektakel di Zurigo, il Festwochen di Vienna, il Festival TransAm\u00e9riques di Montr\u00e9al, la Biennale di Venezia per citarne alcuni.\nNumerosi teatri, come il Th\u00e9\u00e2tre du Rond-Point di Parigi, il Piccolo Teatro di Milano, il Teatro Argentina di Roma, tra gli altri, ospitano regolarmente i suoi spettacoli."}
{"id": "460123", "revid": "6923", "url": "https://it.wikipedia.org/wiki?curid=460123", "title": "Primo luogotenente", "text": "La qualifica di primo luogotenente \u00e8 riconosciuta al luogotenente che \u00e8 il grado pi\u00f9 alto del ruolo marescialli delle forze armate italiane. Il riordino delle carriere che ha interessato le categorie dei sottufficiali, dei graduati e quella dei militari di truppa ha stabilito un nuovo sistema di avanzamento che, oltre a premiare il merito, uniformasse il trattamento del personale all'interno del comparto difesa e sicurezza. Nell'Arma dei Carabinieri tale qualifica \u00e8 denominata \"luogotenente \"carica speciale\"\" e nella Guardia di Finanza \u00e8 denominata \"luogotenente \"cariche speciali\"\".\nIl grado inferiore \u00e8 luogotenente.\nEsercito.\nIl suo distintivo di grado \u00e8 costituito da tre barrette d'oro bordate di nero su fondo rosso, sovrastate da due stellette argentate su fondo rosso.\nMarina.\nIl suo distintivo di grado \u00e8 costituito da tre binari su sfondo rosso e da due stellette d'argento su sfondo rosso. Viene indossato sulla spalla dell'uniforme invernale e sul controspallino dell'uniforme estiva.\nAeronautica.\nIl suo distintivo di grado \u00e8 costituito da tre barrette d'oro su sfondo rosso e da due stellette d'argento su sfondo rosso.\nQualifica di \"carica speciale\" per i luogotenenti.\nCarabinieri.\nNell'Arma dei carabinieri, il grado corrispondente a primo luogotenente \u00e8 luogotenente carica speciale e il distintivo di grado \u00e8 costituito da tre barrette d'argento su sfondo rosso e da due stellette d'oro su sfondo rosso."}
{"id": "460124", "revid": "1632387", "url": "https://it.wikipedia.org/wiki?curid=460124", "title": "Sansone", "text": "Sansone (in ebraico: \u05e9\u05b4\u05c1\u05de\u05b0\u05e9\u05c1\u05d5\u05b9\u05df, \"Shimshon\", \"piccolo sole\") \u00e8 un giudice biblico, descritto nel \"Libro dei Giudici\" ai capitoli . Sansone \u00e8 un eroe dalla forza prodigiosa, concessa direttamente da Dio. Le sue imprese sono straordinarie, ma sono solo una tappa verso la liberazione dai Filistei. Non \u00e8 escluso che in origine si potesse trattare di una figura mitica semidivina, dato che il suo nome \u00e8 connesso con il Sole (\u05e9\u05de\u05e9, \"shemesh\"). Questa tesi, molto diffusa nel XIX secolo, incontra oggi minori consensi accademici a differenza del passato.\nIl racconto biblico.\nNascita di Sansone.\nGli Israeliti restano in bal\u00eca dei Filistei per quarant'anni. Durante questo periodo a Zorea vive Manoach, della trib\u00f9 di Dan, assieme a sua moglie, che non aveva avuto figli. Il messaggero del Signore appare alla donna e le annuncia la nascita di un figlio. L'angelo le impone di astenersi da cibi impuri e bevande inebrianti e di non tagliare i capelli del bambino perch\u00e9 sar\u00e0 un nazireo, consacrato a Dio fin dal concepimento, e comincer\u00e0 a liberare Israele dai Filistei. La moglie riferisce al marito della visita. Manoach prega il Signore di mandare di nuovo il messaggero per insegnare loro cosa fare per il nascituro. Il messaggero torna e conferma quanto preannunciato. Manoach allora sacrifica un capretto al Signore. Quando il messaggero sale verso il cielo assieme alle fiamme dell'olocausto, Manoach e la moglie si gettano faccia a terra. Manoach dice alla moglie di temere la morte per aver visto Dio. La moglie per\u00f2 lo rassicura dicendo che se questa era la Sua volont\u00e0, allora non avrebbe accettato l'offerta n\u00e9 mostrato e fatto udire quelle cose. In seguito la donna partorisce un figlio che chiama Sansone. Il bambino cresce e il Signore lo benedice. A Macane-Dan, fra Zorea e Estaol, lo spirito del Signore comincia a investirlo. A Timna, Sansone vede una figlia dei Filistei e se ne innamora. Tornato a casa, la chiede in sposa ai genitori. Questi, davanti alla risolutezza del figlio, accettano di imparentarsi con una straniera. Sansone si mette in viaggio con i genitori per andare a chiedere la mano della sposa. Giunti presso le vigne di Timna, un leone attacca Sansone. Investito dallo spirito del Signore, Sansone squarcia a mani nude il leone. Ma ai genitori non racconta niente dell'accaduto. Va quindi dalla donna, le parla e la chiede in sposa. Dopo qualche tempo, tornando per prendere la donna, esce dalla strada per vedere la carcassa del leone: tra i suoi resti trova una colonia di api. Prende del miele, ne mangia e poi lo offre ai genitori, ma senza raccontarne la provenienza. Manoach raggiunge la casa della donna e Sansone offre un banchetto ai trenta invitati della sposa.\nSansone allora propone un indovinello agli invitati: \u00abDal divoratore \u00e8 uscito il cibo e dal forte \u00e8 uscito il dolce\u00bb: se riusciranno a risolverlo entro i sette giorni del banchetto, avranno trenta tuniche e trenta vesti; ma se nessuno indoviner\u00e0 la soluzione, allora saranno i Filistei a donare altrettanto a Sansone. Dopo tre giorni di tentativi, al quarto gli invitati minacciano la sposa di dar fuoco a lei e alla casa del padre se non convince il marito a spiegarle l'indovinello. Per i sette giorni del banchetto la moglie tormenta Sansone con continui piagnistei per avere la soluzione. Il settimo giorno Sansone cede e le spiega la soluzione. Lei quindi la riferisce ai Filistei. Nel settimo giorno, prima del tramonto, i filistei risolvono l'enigma: \u00abChe c'\u00e8 di pi\u00f9 dolce del miele? Che c'\u00e8 di pi\u00f9 forte del leone?\u00bb. Sansone capisce di essere stato raggirato. Allora viene investito dallo spirito del Signore e si reca ad Ascalon, dove uccide trenta filistei e prende le loro vesti per darle agli invitati della sposa. Poi se ne va infuriato a casa di suo padre e lascia la sposa al compagno che aveva fatto da amico di nozze.\nLa vendetta di Sansone.\nTornato dalla moglie, Sansone scopre che il padre l'ha maritata al compagno di nozze. Allora decide di vendicarsi: cattura trecento volpi, lega le code a due a due e mette tra le code legate una fiaccola. Poi libera le volpi per i campi dei Filistei e tutto il raccolto viene bruciato. Quando i Filistei vengono a sapere che la causa del disastro \u00e8 il matrimonio tradito, bruciano la donna e suo padre. Persa la moglie, Sansone giura di vendicarsi e compie una strage nel villaggio filisteo. Poi si ritira nella caverna della rupe di Etam.\nAllora i Filistei si accampano in Giudea e fanno una scorreria fino a Lechi. Chiedono quindi che Sansone venga legato e consegnato a loro. Tremila Giudei vanno alla caverna, promettono a Sansone che non gli verr\u00e0 fatto alcun male e lo legano con due funi nuove. Mentre Sansone giunge a Lechi, i Filistei gli vengono incontro con grida di gioia. Allora lo spirito del Signore lo investe, le funi si carbonizzano e cadono disfatte dalle mani. Trovata una mascella d'asino, la usa come arma e uccide mille uomini. Poi, dopo aver elogiato la propria impresa, getta via la mascella e il luogo ove essa si posa prender\u00e0 nome Ramat-Lechi (che significa \u00abla parte alta della mascella\u00bb). Dopo il massacro, Sansone prova una grande sete e invoca il soccorso del Signore. Allora Dio spacca la roccia concava di Lechi e ne fa scaturire acqua fresca. La fonte verr\u00e0 chiamata En-Kor\u00e9 (che significa \u00abla fonte della pernice\u00bb; pernice in ebraico significa \u00abcolui che chiama\u00bb). Sansone diventa giudice di Israele per venti anni.\nLa fine di Sansone.\nSansone va a trovare una donna a Gaza, in terra filistea. Saputolo, i Filistei circondano la casa in attesa dell'alba e tendono un agguato. A mezzanotte Sansone esce, scardina la porta della citt\u00e0, se la mette sulle spalle e la porta in cima al monte che guarda in direzione di Ebron.\nIn seguito Sansone si innamora di Dalila, una donna della valle di Sorek. Allora i capi dei Filistei le offrono mille e cento sicli d'argento ciascuno per sedurlo e farsi rivelare il segreto della sua forza in modo da poterlo legare. A ogni incontro Dalila interroga Sansone su come pu\u00f2 essere legato, ma Sansone la inganna: la prima volta parla di sette corde d'arco fresche, la seconda di funi nuove, la terza di tessere le sue sette trecce nell'ordito e di fissarle al pettine del telaio. Di volta in volta Dalila esegue le sue indicazioni, ma Sansone si libera facilmente dai legami. Dalila allora lo tormenta fino alla noia e alla fine Sansone le rivela il suo segreto: se il suo capo fosse rasato, perderebbe tutta la forza. Dalila comprende che questa volta Sansone le ha detto la verit\u00e0 e quindi chiama i capi dei Filistei. Questi le portano il denaro e si mettono in agguato. La notte Dalila fa addormentare Sansone sulle sue ginocchia, chiama un uomo adatto e gli fa radere le sette trecce. Persa la forza, Sansone viene sopraffatto dai Filistei: gli cavano gli occhi, lo portano a Gaza, lo legano con catene di rame e lo mettono a girare la macina della prigione.\nMentre i capelli cominciano a ricrescergli, i Filistei celebrano un grande sacrificio in onore del loro dio Dagon per ringraziarlo di aver permesso la cattura del loro nemico. I Filistei quindi chiamano Sansone che li intrattiene con dei giochi. Al fanciullo che lo tiene per mano chiede di lasciarlo e di fargli toccare le colonne portanti della casa per appoggiarsi. Nella casa vi sono tutti i capi dei Filistei e sulla terrazza assistono allo spettacolo tremila persone. Allora Sansone invoca il Signore per vendicarsi dei suoi occhi, si mette tra le due colonne portanti e gridando \u00abMorte a Sansone e a tutti i Filistei!\u00bb con tutta la forza fa crollare la casa. Con lui muoiono pi\u00f9 persone di quante ne abbia uccise in tutta la sua vita. Poi i fratelli e i familiari suoi prendono il suo corpo e lo seppelliscono nel sepolcro di Manoach suo padre tra Zorea ed Estaol.\nSansone e il Leone: il Nazireato Rastafari.\nNel \"Kebra Nagast\" (\"La Gloria dei Re\"), antico testo etiope del IV secolo d.C., vi \u00e8 un'ampia sezione particolarmente significativa per i fedeli Rastafari, nella quale \u00e8 raccontato di come un angelo annunci alla madre del neonato Sansone, che il figlio avrebbe un giorno liberato Israele dai Filistei, e la inviti a farlo crescere illibato, ovvero il pi\u00f9 possibile vicino a Dio (il concetto della purezza \u00e8 estremamente importante nella cultura olistica Rastafari).\nIl Creatore \u00e8 dunque generoso con Sansone per la sua integrit\u00e0, e gli dona assieme alla limpidezza d'animo, anche una forza spropositata, ma solo fino al momento in cui egli disobbedisce al Suo comando sposando D\u00e0lila, figlia di un avversario Filisteo. Dio, per punirlo, lo fa allora catturare proprio dai suoi stessi nemici, che lo accecano e gli tagliano i lunghi capelli intrecciati, rendendolo buffone di corte. Sansone, con le sue ultime forze fa crollare tutto il palazzo dove era prigioniero, uccidendo i suoi nemici e se stesso.\nI credenti Rastafari sono comunemente conosciuti per i cosiddetti \"dreadlocks\", delle lunghe e dure trecce che caratterizzano la chioma di alcuni fedeli (si tratta di una pratica facoltativa). I \"dreadlocks\" costituiscono la realizzazione materiale di un voto biblico, il Nazireato, descritto nella Legge Mosaica (Numeri 6) e conservatosi nella Cristianit\u00e0 grazie alla sola tradizione etiope. Questa pratica ascetica comporta la consacrazione del proprio capo e dunque l'astensione dalla tonsura e dalla pettinatura, generando naturalmente le celebri trecce (Giudici 16:13-19); implica inoltre una dieta vegetariana e l'astensione da tutto ci\u00f2 che sia impuro (aceto di vino, uva, alcolici e tabacco).\nIl libro sacro etiope intitolato Kebra Nagast racconta dettagliatamente di come l'angelo apparve alla madre di Sansone, ammonendola di non tagliargli i capelli e farlo crescere puro, illibato e nazireo. \nLa figura finale di Sansone rasato a zero, cieco, incatenato, \u00e8 dunque un esempio di ci\u00f2 che pu\u00f2 accadere a chi disobbedisce ai comandi divini. \nBisogna quindi conservare la propria integrit\u00e0 fisica e morale, e i \"dreadlocks\" sono un simbolo da custodire gelosamente.\nFortuna del personaggio di Sansone.\nNel racconto dell'Antico Testamento Sansone \u00e8 un particolare tipo di eroe nazionale, la cui energia e la stessa eccessivit\u00e0 fanno passare in seconda linea i difetti(nulla si dice, ad esempio, della sua azione di governo. Si dice soltanto che \u00abfu giudice in Israele per vent'anni\u00bb).\nIl Cristianesimo eredit\u00f2 dalla tradizione ebraica l'immagine di Sansone, che in area latina sub\u00ec una sorta di sdoppiamento, sovrapponendosi per gli aspetti pi\u00f9 muscolari e maschili a quella di Ercole (notare in Ercole la ricorrenza del leone e della debolezza verso il fascino femminile), diventando come l'eroe classico sinonimo per antonomasia di un uomo dotato di straordinaria forza fisica e per quelli pi\u00f9 spirituali (la consacrazione all'Eterno, il sacrificio finale) a quella del Cristo. Per questa ragione Sansone fu utilizzato nell'iconografia paleocristiana come simbolo di Cristo e, per la vicenda del leone e del miele, dell'Eucaristia (dal Forte ovvero il Cristo \u00e8 uscita la dolcezza ovvero l'Ostia consacrata). \nPer secoli la figura di Sansone rimase un archetipo della figura dell'eroe, a rappresentare l'oscillazione fra l'eccesso di testosterone (la passione per le donne, la perpetua tentazione dell'abuso della propria forza fisica) e l'effetto di annichilimento prodotto sull'eroe dal fascino femminile - annichilimento dal quale egli riesce a scuotersi soltanto a prezzo del sacrificio estremo di s\u00e9.\nNell'immaginario popolare, la morte di Sansone viene ancora proverbialmente ricordata per indicare una situazione nella quale l'unica vendetta e/o riscatto possibili comportano anche l'autodistruzione della persona offesa (\u00abMuoia Sansone con tutti i Filistei\u00bb)."}
{"id": "460126", "revid": "6923", "url": "https://it.wikipedia.org/wiki?curid=460126", "title": "Telecom Italia Media", "text": "Telecom Italia Media S.p.A., spesso abbreviata in TI Media, \u00e8 stata una societ\u00e0 commerciale italiana controllata al 77,711% da Telecom Italia. La societ\u00e0 era quotata alla Borsa Italiana. Dal 1\u00ba ottobre 2015 \u00e8 stata fusa per incorporazione in Telecom Italia.\nStoria.\nTelecom Italia Media S.p.A. nasce nel novembre del 2002 dalla storica Seat Pagine Gialle del gruppo Telecom Italia, dopo che quest'ultima ha scisso le attivit\u00e0 di \"Annuari\" (raccolta di pubblicit\u00e0 e pubblicazione di prodotti cartacei ed on-line), di \"Informazioni elenco abbonati\" (erogazione di servizi informativi per via telefonica e attivit\u00e0 di call center) e di \"Informazioni Aziendali ed Economiche\" (fornitura alle aziende di servizi di marketing e gestione base di dati) affidandole alla nuova \"Seat\", che sar\u00e0 in seguito ceduta a fondi di private equity.\nCos\u00ec la nuova Telecom Italia Media rimane con le attivit\u00e0 televisive (LA7 e MTV), Internet (Tin.it) e con il Gruppo Buffetti.\nNel 2004, dopo la cessione delle attivit\u00e0 Internet a Telecom Italia, del \"Gruppo Buffetti\" a \"Dylog Italia\" \"S.p.A.\" e \"Palladio Finanziaria\" (oggi Palladio Holding / PFH), TI Media concentra le sue attivit\u00e0 nella produzione televisiva, nell'informazione giornalistica e nello sviluppo della televisione digitale terrestre, in particolare le attivit\u00e0 si suddividono in canali con trasmissione via etere, canali con trasmissione via digitale terrestre, canali con trasmissione via satellite, canali con trasmissione via mobile e servizi di trasmissione via web.\nIl 4 marzo 2013, dopo un lungo periodo di trattativa, TI Media cede LA7 e LA7d a Cairo Communication esclusa MTV Italia che resta sempre di propriet\u00e0 di TI Media.\nIl 4 luglio 2013 Telecom Italia Media cede anche le sue quote all'interno della societ\u00e0 MTV Italia S.r.l. (51%) a Viacom (gi\u00e0 in possesso del 49% delle quote).\nIl 19 febbraio 2015 Telecom Italia Media annuncia la fusione per incorporazione in Telecom Italia S.p.A. a far data dal 1\u00ba ottobre 2015.\nSociet\u00e0 controllate.\nTelecom Italia Media controllava le seguenti societ\u00e0:\nAzionariato.\nPrima della fusione in Telecom Italia la compagine azionaria di Telecom Italia Media era costituita da:\nCanali televisivi e servizi editi fino al 2013.\nCanali televisivi.\nNel 2013 Telecom Italia Media ha ceduto LA7 e LA7d alla societ\u00e0 Cairo Communication di Urbano Cairo e le restanti reti a Viacom International Media Networks attraverso la vendita delle quote di MTV Italia che li produceva.\nIn chiaro\nA pagamento"}
{"id": "460127", "revid": "1543377", "url": "https://it.wikipedia.org/wiki?curid=460127", "title": "Mel Sheppard", "text": "Biografia.\nNel 1904 Melvin Sheppard, studente alla \"Brown Prep. School\", prese parte ai campionati interstudenteschi organizzati a Saint Louis in concomitanza con la III Olimpiade, vincendo su tre distanze: 580 iarde, 880 iarde e il miglio. Dal 1906 al 1908 vinse tre titoli AAU consecutivi sulle 880 iarde e divent\u00f2 uno dei favoriti delle gare di mezzofondo alle Olimpiadi di Londra.\nA Londra Sheppard vinse tre medaglie d'oro, condividendo con il nuotatore britannico Henry Taylor il record di sportivo pi\u00f9 vittorioso di quell'edizione dei Giochi. Sugli 800 m vinse il primo turno in 1'58\"0 e la finale in 1'52\"8, nuovo record olimpico, precedendo l'italiano Emilio Lunghi e il tedesco Hanns Braun. Sui 1500 m pass\u00f2 le qualificazioni in 4'05\"0, e vinse poi la finale con il tempo di 4'03\"4. Alle due medaglie d'oro individuali aggiunse anche quella della staffetta sui 1600 metri. A differenza dell'attuale formula della 4x400 m, le quattro frazioni erano di lunghezze diverse: le prime due di 200 m, la terza di 400 m, la quarta di 800 m. L'ultima frazione venne affidata a Sheppard, che copr\u00ec gli 800 m in 1'55\"4, e chiuse la staffetta con il tempo totale di 3'29\"4 davanti alla Germania e all'Ungheria.\nCuriosamente, come riportato dal \"New York Times\", il vincitore di tre ori olimpici pochi mesi prima era stato scartato dalla polizia di New York perch\u00e9 debole di cuore e ritenuto fisicamente inadatto al servizio.\nAi successivi Giochi Olimpici di Stoccolma, nel 1912, il veterano Sheppard non riusc\u00ec a confermare i suoi titoli olimpici individuali. Negli 800 m con il tempo di 1'52\"0 ottenne la medaglia d'argento, dietro al pi\u00f9 giovane connazionale Ted Meredith, che lo aveva battuto anche sui 400 metri piani, eliminandolo nel turno di qualificazione. Nei 1500 m pass\u00f2 il primo turno vincendo la sua batteria in 4'27\"6, ma in finale fin\u00ec fuori dal podio. La medaglia d'oro arriv\u00f2 nella staffetta 4\u00d7400 metri, dove fu il primo dei quattro frazionisti statunitensi.\nDopo il ritiro dalle competizioni, Sheppard divent\u00f2 avvocato; negli anni 1930 fu uno dei difensori di Bruno Hauptmann, l'uomo accusato e condannato per il rapimento del figlio di Charles Lindbergh. Continu\u00f2 ad essere attivo nell'atletica leggera come allenatore; fu uno dei tecnici della squadra olimpica statunitense ai Giochi di Amsterdam 1928.\nNel 1989 fu inserito nella \"United States Olympic Hall of Fame\", la Hall of Fame del comitato olimpico statunitense."}
{"id": "460137", "revid": "339392", "url": "https://it.wikipedia.org/wiki?curid=460137", "title": "Melvin Whinfield Sheppard", "text": ""}
{"id": "460139", "revid": "6340", "url": "https://it.wikipedia.org/wiki?curid=460139", "title": "Schwarzwald", "text": ""}
{"id": "460141", "revid": "115394086", "url": "https://it.wikipedia.org/wiki?curid=460141", "title": "Sergente maggiore capo", "text": "Il sergente maggiore capo \u00e8 il grado apicale del Ruolo Sergenti dell'Esercito Italiano e dell'Aeronautica Militare, ed \u00e8 stato istituito nel 1995. Superiore al sergente maggiore e subordinato al maresciallo e grado equivalente per l'Aeronautica.\nPu\u00f2 essere promosso \"a scelta\" a sergente maggiore capo il sergente maggiore dopo 7 anni di permanenza nel grado. Nei documenti ufficiali \u00e8 abbreviato Serg. Magg. Ca.\nIl distintivo di grado del sergente maggiore capo per l'Esercito \u00e8 costituito da un gallone dorato e due galloncini divisi da due filetti neri e con alla base una barretta dorata. Per l'Aeronautica Militare \u00e8 rappresentato da un gallone dorato grande sormontante due galloni dorati piccoli sovrapposti. Alla base \u00e8 posta una barretta orizzontale dorata tratteggiata di blu.\nSpagna.\nNelle forze armate spagnole il grado di Sargento Primero, nella corrispondenza gerarchica dei gradi della NATO corrisponde al grado di sergente maggiore capo dell'Esercito Italiano e dell'Aeronautica Militare Italiana e al grado di secondo capo scelto della Marina Militare Italiana.\nSvizzera.\nNell'Esercito svizzero il grado di \"sergente maggiore capo\" (abbreviato sgtm capo) \u00e8 un sottufficiale superiore che esercita, generalmente, il ruolo di sergente maggiore d'unit\u00e0. In quest'ultima qualit\u00e0 \u00e8 (unitamente al furiere, al capo della sezione logistica e quello della sezione del picchetto incidenti) collaboratore diretto del comandante d'unit\u00e0 (compagnia, batteria, colonna o squadriglia), per incarico del quale \u00ab\"dirige\" [...] \"importanti settori dell'andamento del servizio\"\u00bb. \u00c8 in particolare responsabile \u00ab\"del controllo degli effettivi\"\u00bb, \u00ab\"del servizio interno\"\u00bb, \u00ab\"dell'immagazzinamento e della manutenzione del materiale e delle munizioni\"\u00bb nonch\u00e9 \u00ab\"dell'organizzazione degli alloggi della truppa\"\u00bb.\nPrima della riforma Esercito XXI (1\u00ba gennaio 2004) il ruolo di sergente maggiore d'unit\u00e0 era ricoperto, di norma, da un sergente maggiore."}
{"id": "460144", "revid": "585241", "url": "https://it.wikipedia.org/wiki?curid=460144", "title": "Abulfeda", "text": ""}
{"id": "460145", "revid": "838137", "url": "https://it.wikipedia.org/wiki?curid=460145", "title": "Salvatore Trinchese", "text": "Biografia.\nNato da famiglia relativamente povera, Trinchese venne notato per la spiccata vocazione intellettuale e il padre fece di tutto per farlo avanzare negli studi. Si iscrisse al Reale Collegio S. Giuseppe, presso i Gesuiti, dove la maggior parte della giovent\u00f9 borghese e aristocratica salentina riceveva l'educazione primaria. Si laure\u00f2 dunque all'Universit\u00e0 di Pisa in Medicina e Chirurgia nel 1860, coltivando altres\u00ec un sempre crescente sentimento patriottico attraverso una discreta produzione letteraria di carattere dilettantistico.\nSi port\u00f2 dunque in Francia, dove aveva vinto una borsa di studio per le capacit\u00e0 dimostrate. Scaduta la borsa visse in ristrettezze economiche finch\u00e9 non fu costretto al rientro in Italia.\nDopo alcuni anni ricevette la cattedra a Genova, quindi a Bologna ed infine a Napoli, quando nel 1880 fu chiamato da Francesco De Sanctis in quella Universit\u00e0 (Universit\u00e0 di Napoli) per ricoprire la cattedra di Anatomia Comparata e per dirigere il Museo che in seguito porter\u00e0 il suo nome.\nFu per due mandati rettore del medesimo ateneo, per il quale progett\u00f2 una riforma sul modello delle maggiori universit\u00e0 europee.\nStudi\u00f2 ed insegn\u00f2 nel pieno della cultura positivistica del tempo, anche se la sua adesione a quelle teorie \u00e8 tuttora al centro di un dibattito tenuto da chi si \u00e8 occupato della sua figura. Di certo, traspose il positivismo in ambito politico, per mezzo di un'accesa adesione al programma della democrazia riformista e istituzionale, pur mantenendo rapporti con esponenti radicali, quali Giovanni Bovio.\nA Napoli ricopr\u00ec la carica di consigliere comunale sotto l'indirizzo di Francesco Trinchera, capo della fazione della pentarchia napoletana. Non manc\u00f2 di destare preoccupazioni in seno al suo partito, a causa del suo animo profondamente indipendente, cosa che provoc\u00f2 molte volte l'intervento dello stesso barone Giovanni Nicotera.\nNel 1890 sfior\u00f2 la candidatura al Parlamento ma poi si ritir\u00f2 constatando che nel collegio di Maglie la base elettorale era assai debole.\nMor\u00ec di nefrite all'et\u00e0 di 61 anni.\nA Salvatore Trinchese \u00e8 intitolata una delle vie principali della citt\u00e0 di Lecce, una scuola superiore e un monumento davanti al municipio di Martano, sua citt\u00e0 natale.\nBibliografia.\nOpere di Salvatore Trinchese.\nSalvatore Trinchese pose in essere una fruttuosissima opera di ricerca, dal forte impatto innovativo e accademico. Si affid\u00f2 sempre ad opuscoli a stampa, preferendo pubblicare di volta in volta i risultati delle singole ricerche senza per\u00f2 ordinare il complesso del suo sapere e della sua esperienza di scienziato in volumi di maggior contegno."}
{"id": "460147", "revid": "729019", "url": "https://it.wikipedia.org/wiki?curid=460147", "title": "Australiani", "text": "Gli australiani o aussies, come si chiamano loro stessi, sono i nati in Australia.\nSi tratta di una popolazione di circa 25 milioni di abitanti, sparsi su 7 milioni di km\u00b2 di terra. 5 milioni si trovano a Sydney, altri 4 a Melbourne.\nIl popolo australiano \u00e8 un crogiuolo di nazionalit\u00e0: oltre agli aborigeni si enumerano gli inglesi, irlandesi, italiani, statunitensi, canadesi, greci e asiatici.\nAussie.\nIl termine \"aussie\" venne inizialmente utilizzato per indicare gli emigrati di origine anglosassone, assumendo quindi valenza razziale. Attualmente i media e le scuole stanno tentando di assimilare \"aussies\" al significato di \"cittadini australiani\".\nNell'inglese australiano e neozelandese la parola si pronuncia \u02c8\u0252zi\u02d0, e cos\u00ec nel Regno Unito, mentre negli USA la pronuncia \u00e8 \u02c8\u0254\u02d0si o /\u02c8\u0251\u02d0si/. L'uso della sonora /z/ piuttosto che della sorda /s/ \u00e8 considerato anche dagli stessi inglesi pi\u00f9 correttamente \"australiano\".\nLa forma contratta oz, trascrizione diretta della pronuncia, \u00e8 utilizzata molto spesso nella pubblicit\u00e0, sui giornali, sulla cartellonistica.\nComposizione e storia.\nI primi flussi migratori verso l'isola si datano a 65-50 migliaia di anni fa.\nI contatti con il resto del mondo avvenivano attraverso le isole indonesiane: si pu\u00f2 tuttora valutare come alcune lingue australiane aborigene del Top End abbiano influssi Makassar. Di l\u00ec arrivarono i primi bianchi, probabilmente portoghesi diretti verso Timor, sebbene nulla di scritto sia giunto a noi circa questa ipotesi. Ma le rotte passavano a pochi chilometri dalla costa e di certo i capricci atmosferici, i monsoni che soffiano da nord, avranno spinto i marinai lusitani sulla nuova terra. Indizi al riguardo sono un cannone di ottone rinvenuto presso Broome (Australia Occidentale) e le mappe Dieppe. Comunque il primo avvistamento sicuro da parte degli europei \u00e8 olandese, del 1606.\nAll'epoca della colonizzazione bianca la popolazione aborigena si aggirava intorno ai 700\u00a0000 abitanti, ma entro il 1900 era scesa drammaticamente a 100\u00a0000. Non erano un unico gruppo etnico, ma erano costituiti da almeno 600 diversi gruppi linguistici sparsi per il continente, con culture diverse.\nLe pagine pi\u00f9 tragiche dello sterminio sono state scritte in Tasmania: nel 1830 fu istituita la Black Line, una banda di 3000 cittadini armati, che setacciarono l'intera isola sparando a vista. Prima dell'arrivo dei bianchi, nel 1803, gli aborigeni sull'isola erano circa 5000; l'ultimo rappresentate fu Truganini, una donna, che mor\u00ec nel 1876.\nKevin Rudd, primo ministro australiano, il 13 febbraio 2008 durante una seduta parlamentare, ha chiesto ufficialmente scusa ai popoli aborigeni per tutte le violenze subite in pi\u00f9 di 200 anni di storia dell'Australia Bianca, segnando non l'apice, ma comunque un essenziale passo nel processo di riconciliazione, assieme ad altri importanti pilastri come il riconoscimento del diritto di voto agli aborigeni nel 1967 e il Native Title Act, legge a favore degli aborigeni per l'avanzamento di rivendicazioni territoriali.\nDopo l'arrivo di James Cook nel 1770, il primo insediamento, considerato la fondazione dell'Australia moderna, fu dei britannici, che usarono la baia, di quella che divenne la citt\u00e0 di Sydney, come colonia penale. Era il 1788.\nMelbourne fu invece il primo insediamento di cittadini liberi, differenza che \u00e8 alla base dei contenziosi e delle battute umoristiche tra le due citt\u00e0. Ma l'unico stato che realmente \u00e8 stato fondato e costruito da uomini liberi, senza l'aiuto di forzati \u00e8 l'Australia Meridionale. Comunque attualmente, avere nel proprio albero genealogico un forzato \u00e8 motivo di orgoglio, soprattutto se passeggero della \"First Fleet\". In tutto furono trapiantati coattamente circa 160.000 criminali. Tale deportazione termin\u00f2 nel 1868.\nDopo il 1945 l'Australia si ritrova con la popolazione fortemente ridotta. La scelta fu quella di facilitare adeguatamente l'immigrazione: purch\u00e9 bianchi, il governo pagava agli immigrati il viaggio. Fu quindi meta di un imponente flusso migratorio di diseredati provenienti dall'Europa, in particolare greci e italiani.\nA Melbourne esiste la comunit\u00e0 greca pi\u00f9 grande del mondo dopo Atene.\nPer quanto riguarda la componente asiatica, il trattamento riservato fu, fin dal 1901, anno dell'indipendenza, subito ben preciso: uno dei primi emendamenti adottati dalla novella Federazione fu infatti la limitazione all'immigrazione dall'Asia (Immigration Restriction Act), cosa che dur\u00f2 inspiegabilmente fino alla seconda met\u00e0 del '900.\nUn importante precedente certo fu il provvedimento anti-cinese degli anni 50 dell'800 durante la corsa all'oro. Altro evento importante fu l'interdizione di tutti i contatti coi makassan, non solo commerciali: le famiglie miste erano impossibilitate al ricongiungimento.\nSe ancora all'inizio della seconda guerra mondiale il primo ministro John Curtin auspica un'Australia puramente britannica, dal '47 iniziano una serie di provvedimenti tesi a demolire l'Australia Bianca, che culmineranno, nel 1975, col Racial Discrimination Act, emendato dal governo laburista di Gough Whitlam.\nNegli ultimi anni si \u00e8 assistito a un consistente afflusso di immigrati dall'Asia, dal Sudafrica, dall'ex URSS e da pochi anni vi \u00e8 un grosso flusso di neozelandesi ed asiatici, dall'Indonesia al Giappone.\nCaratteristiche e folclore.\nGli \"aussies\" sono famosi per lo stile di vita rilassato. Ci\u00f2 non toglie che siano ottimi lavoratori e che si trovino, insieme ad americani, giapponesi e inglesi, in cima alla classifica per ore lavorate.\nGli \"aussies\" credono fermamente nell'uguaglianza tra i lavoratori di classe diversa, e frasi del tipo \"Jack \u00e8 bravo come il suo capo\" non sono pretestuose. Gli organigrammi aziendali tendono ad essere poco gerarchici, e spesso le amicizie sono trasversali.\nLo scrittore D.H. Lawrence osserv\u00f2 che in Australia \"mentre alcuni si sentono in una posizione migliore rispetto ad altri, nessuno si sente migliore di nessun altro\", e un ufficiale britannico not\u00f2 che i soldati australiani \"salutano solo i superiori che vanno loro a genio\".\nIl linguaggio australiano, anche quello ufficiale, \u00e8 molto colorito, potendosi ascoltare parole che normalmente vengono considerate da altri volgari: classico esempio \u00e8 \"bastard\". Non \u00e8 un insulto, ma un modo confidenziale e/o ironico di rivolgersi alla gente. Questo \u00e8 solo un caso rispetto alla variet\u00e0 di espressioni che altri popoli possono considerare non propriamente educate: quando l'ABC inizi\u00f2 a trasmettere in Asia, gli utenti rimasero scioccati al sentir tranquillamente i cronisti riferirsi ai politici con soprannomi volgari come \"sheep\", \"drongo\", \"idiot\", \"ratbag\" e quant'altro.\n\"G'day mate\" (pronuncia: 'mait') \u00e8 una tipica frase di saluto australiana che a seconda della circostanza possiamo intendere come \"Ciao compagno, socio o camerata\". L'uso \u00e8 convenzionale, come per Mr. o Ms., e non implica necessariamente un rapporto fraterno, viene talvolta rivolta anche alle donne, ma per lo pi\u00f9 in senso ironico. Un tipico scambio di battute in un fish &amp; chips o in un Night Owl (versione queenslandese del 7eleven) potrebbe essere: \"Hi, how ar'ya mate?\".-\"Good thanks mate\" o \"Pain in ass mate, can I have a can of coke?\".\nTutte queste e altre caratteristiche \"aussie\", vere o supposte che siano, si fanno risalire all'origine, quando al posto di citt\u00e0 sull'isola vi erano solo colonie penali, nonch\u00e9 al lungo periodo di isolamento che gli \"aussies\" hanno subito e tuttora incombe.\nUn tempo l\"aussie\" si autodenigrava, considerandosi inferiore all'europeo e all'americano. Era la cosiddetta \"cultural cringe\", o sudditanza culturale: l\"aussie\" era un \"little aussie battler\", un \"piccolo combattente operaio\" in lotta contro i \"tall poppies\", gli \"alti papaveri\" della borghesia inglese. Ancora oggi la parola \"Brit\", britannico, pu\u00f2 essere usata in senso dispregiativo, sebbene ormai edulcorato dall'ironia. Fu solo nel XX secolo che, grazie a diverse esperienze, la coscienza e l'autoconsiderazione \"aussie\" crebbero.\nIl primo avvenimento che stravolse l'universo \"aussie\" fu la guerra di Gallipoli: il 25 aprile 1915 8.587 soldati dell'ANZAC (Australian and New Zealand Army Corps) l'esercito australiano, morirono vittime dei turchi. Ben pi\u00f9 cospicue furono le perdite nello stesso giorno di francesi, inglesi e turchi, nonch\u00e9 altre sconfitte si aggiunsero nelle guerre successive, ma il 25 aprile 1915, definito da allora ANZAC Day, costitu\u00ec la pietra miliare del patriottismo \"aussie\".\nAltro evento fondamentale furono le Olimpiadi di Melbourne del 1956: i visitatori tessero le lodi circa l'efficienza dell'organizzazione australiana, cosa che fece inorgoglire tutti. Inoltre l'Australia si aggiudic\u00f2 il terzo posto nel medagliere, un successo enorme, considerando l'esiguit\u00e0 della popolazione australiana.\nMa l'evento forse di gran lunga pi\u00f9 importante per l'orgoglio \"aussie\", che segn\u00f2 definitivamente la fine della vecchia \"cultural cringe\" occorse nel 1983, quando la Coppa America fu vinta da \"Australia II\": la gente ballava per le strade, la birra veniva offerta gratis nei pub, e il primo ministro Bob Hawke afferm\u00f2 in televisione che i capi-lavoro che non avessero concesso un giorno di permesso in questa data sarebbero stati dei \"poco di buono\".\n\u00c8 fondamentale per gli \"aussie\" presentarsi come gentili e onesti: l'espressione \"dinky-di aussie\" significa \"vero australiano\", ma l'ancora pi\u00f9 nota espressione \"fair dinkum\" significa \"lavoro onesto\". Anche \"be cricket\", dal nobile gioco che appassiona tutti gli australiani, significa \"onesto\": quando si vuole sottolineare la poca correttezza di un atto (anche non sportivo) si dice che \"it's not cricket\", non \u00e8 \"cricket\".\nAborigeni australiani.\nFino a poco dopo le Olimpiadi di Melbourne giravano battute razziste sugli aborigeni. Ma nel 1967 il 90% degli australiani vota s\u00ec al referendum per il diritto di voto degli aborigeni.\nAttualmente la maggior parte degli australiani si rammarica e si duole per la storia e le condizioni attuali degli aborigeni. L'argomento \u00e8 solitamente delicato e viene trattato accoratamente. Naturalmente anche in Australia esiste il razzismo, ma \u00e8 considerato dalla maggioranza \"rozza ignoranza reazionaria\" da esecrare. Ci si rammarica dell'incapacit\u00e0 politica di risolvere problemi quali il tasso di mortalit\u00e0 infantile, l'alcolismo, la violenza domestica, la bassa et\u00e0 media (\u00e8 la met\u00e0 della popolazione bianca). Sebbene molti australiani possono vivere senza incontrare un solo aborigeno, esiste un generale imbarazzo per il fatto che ci sia nel paese una classe svantaggiata ed emarginata.\nMolte comunit\u00e0 aborigene comunque sono dinamiche ed autogestite, e hanno rivendicato con successo la terra su cui vivono. Gestiscono fattorie (\"station\", in inglese australiano), parchi, miniere, sostengono centri artistici di fama internazionale.\nIn molte comunit\u00e0 non accettano visitatori se non su invito, altre organizzano tour guidati. Se si \u00e8 in una comunit\u00e0 risulta fondamentale adeguarsi ai cerimoniali locali.\nNella vita pubblica molti sono gli aborigeni di successo, come Cathy Freeman, vincitrice di una medaglia d'oro in atletica alle Olimpiadi di Sydney del 2000, ma si enumerano artisti, politici, magistrati, attivisti.\nRivalit\u00e0 tra stati.\nL'Australia \u00e8 stata, prima di essere una federazione, un insieme eterogeneo di colonie che si guardavano in cagnesco, mantenendo tasse doganali ai propri confini. La collaborazione era minima, ma nel 1901 riuscirono finalmente a mettersi d'accordo e federarsi. Questo non imped\u00ec lo sviluppo di un'ampia aneddotica comica riferita tra gli stati rivali, soprattutto tra le capitali di questi.\nGli abitanti del Nuovo Galles del Sud si chiamano \"New South Welshmen\", ma son detti anche \"cornstalks\" (spiga di grano), con intenti ironici, ad indicare una vocazione pi\u00f9 agricola.\nNon tanto gli abitanti del Vittoria, quanto i cittadini di Melbourne son detti \"Vics\", per l'aria vittoriana che ivi si pu\u00f2 respirare. Gli abitanti del Victoria son conosciuti a volte come \"Cabbage Gardeners\", poich\u00e9 tale stato inizi\u00f2 presto a produrre grandi quantit\u00e0 e ottime qualit\u00e0 di frutta e verdura.\nGli abitanti del Queensland chiamano le genti dei due stati meridionali \"Mexicans\". Il Queensland \u00e8 conosciuto come \"Sunshine State\" o anche come \"Bananaland\" per le grandi piantagioni di banane e, naturalmente, gli abitanti son detti \"Bananabenders\" (che curvano le banane).\nL'Australia Occidentale \u00e8 lo stato pi\u00f9 isolato, tant'\u00e8 che ci si riferisce agli stati dell'altra sponda come ai \"Re Magi dell'Oriente\" o \"t'othersiders\" o pi\u00f9 semplicemente \"Eastern Staters\". Gli abitanti del WA sono \"Westralians\", ma anche \"Sandgropers\" (\"peregrini nel deserto\"), per i vasti deserti presenti nei loro territori. Naturalmente si abbrevia in \"Gropers\", mentre il nome dello stato pu\u00f2 essere sostituito con l'ovvio \"Groperland\".\nL'Australia Meridionale \u00e8 l'unico stato costruito senza l'aiuto di forzati, quindi ancora i suoi abitanti guardano gli altri dall'alto in basso. Questi, dal par loro, definiscono i \"South Australians\" come \"Croweaters\", \"mangiatori di corvi\".\nLa Tasmania \u00e8 spesso dimenticata dagli abitanti del \"Mainland\", ma il sentimento \u00e8 reciproco da parte degli stessi \"Tassie\" (\"Apple Islanders\" \"dell'isola delle mele\", o \"Apple Gatherers\" \"raccoglitori di mele\", per la loro importante produzione di mele)."}
{"id": "460148", "revid": "1318658", "url": "https://it.wikipedia.org/wiki?curid=460148", "title": "Sergente maggiore", "text": "Quello di sergente maggiore \u00e8 un grado militare utilizzato da varie forze armate nei paesi del mondo.\nNel mondo.\nItalia.\nCostituisce il secondo grado dei sergenti dell'Esercito Italiano e dell'Aeronautica Militare, superiore del sergente e subordinato al sergente maggiore capo. Possono essere promossi sergente maggiore tutti i sergenti per anzianit\u00e0 dopo 7 anni di permanenza nel grado. Il grado \u00e8 equivalente al codice di grado NATO OR-6. Nei documenti ufficiali \u00e8 abbreviato Serg. Magg..\nIl distintivo di grado del sergente maggiore per l'Esercito \u00e8 di colore oro costituito da un gallone e due galloncini divisi da due filetti neri. Il distintivo di grado del sergente maggiore per l'Aeronautica \u00e8 di colore oro costituito invece da un gallone e due galloncini divisi da due filetti blu e viene ripreso dall'Esercito per il grado di Sergente Maggiore delle aviotruppe.\nLe corrispondenze tra le altre armi delle forze armate italiane sono:\nFinlandia.\nNelle forze armate finlandesi il grado \u00e8 Sotilasmestari/Milit\u00e4rm\u00e4stare secondo la dizione in finlandese o svedese, letteralmente Maestro militare, corrisponde al corrisponde Sergente maggiore dell'US Army, mentre nelle forze armate italiane il grado \u00e8 corrispondente Maresciallo capo dell'Esercito e dell'Arma dei Carabinieri, al maresciallo di prima classe dell'Aeronautica e al capo di prima classe della Marina Militare.\nGrecia.\nNell'esercito e nell'Aeronautica militare della Grecia il grado corrispondente \u00e8 \"Lochias\" (greco: \u039b\u03bf\u03c7\u03af\u03b1\u03c2) che nella comparazione dei gradi della NATO corrisponde al livello del sergente maggiore dell'Esercito e dell'Aeronautica militare italiana.\nSvizzera.\nNell'esercito svizzero, il grado di \"sergente maggiore\" (abbreviato sgtm) \u00e8 assegnato agli specialisti tecnici.\nPrima della riforma dell'Esercito XXI (1\u00ba gennaio 2004) i sergenti maggiori d'unit\u00e0 (gli attuali sergenti maggiori capo) avevano questo grado.\nUnione Sovietica e Russia.\nNelle forze armate della Federazione Russa e in precedenza nelle forze armate sovietiche il livello del ruolo sergenti si articola su quattro livelli:\nNella marina russa i gradi di star\u0161ina, paragonabili al ruolo sergenti della Marina Militare Italiana, si articolano su quattro livelli, anche se tuttavia il grado pi\u00f9 alt0 di Glavnyj korabel'nyj star\u0161ina potrebbe essere equiparato ai gradi di capo di terza o seconda classe della Marina Militare:\nStar\u0161in\u00e1 \u00e8 stato il grado pi\u00f9 alto tra i sottufficiali delle forze armate sovietiche fino al 1972, quando vennero introdotti i gradi di Prapor\u0161\u010dik e Star\u0161ij prapor\u0161\u010dik, corrispondenti ai Warrant Officer delle forze armate americane.\nVenezuela.\nNella Fuerza Armada Nacional Bolivariana del Venezuela i sottufficiali sono denominati sergenti. I gradi di \"Sargento Segundo\" e \"Sargento Primero\" sono omologabili al sergente e al sergente maggiore dell'Esercito e dell'Aeronautica Militare Italiana e al sergente e al secondo capo della Marina Militare.\nIl grado di sergente maggiore \u00e8 articolato su tre livelli: \"Sargento Mayor de Tercera\", \"Sargento Mayor de Segunda\" e \"Sargento Mayor de Primera\" omologabili rispettivamente al sergente maggiore capo, al Maresciallo e al Maresciallo ordinario dell'Esercito Italiano, al sergente maggiore capo, al Maresciallo di terza di seconda e dell'Aeronautica Militare Italiana e al capo di terza e di seconda classe della Marina Militare.\nI gradi superiori sono \"Sargento Ayudante\" e \"Sargento Supervisor\", equiparabili il \"Sargento Ayudante\" al Maresciallo capo dell'esercito, al prima classe dell'Aeronautica e al capo di prima classe della Marina Militare, mentre il \"Sargento Supervisor\" \u00e8 equiparabile al primo maresciallo delle forze armate italiane."}
{"id": "460150", "revid": "2199538", "url": "https://it.wikipedia.org/wiki?curid=460150", "title": "Sergente", "text": "Sergente \u00e8 un grado militare impiegato dalla maggioranza delle forze armate, forze di polizia e da altre organizzazioni in uniforme del mondo.\nOrigine del termine.\nL'etimologia \u00e8 incerta. Secondo alcune fonti deriva dal termine \"sergent\", coniato nella lingua francese e di origine latina, dal participio presente del verbo servire, \"serviente\", ovvero colui che serve.\nSecondo altre fonti il termine deriva dalla contrazione di \"signore\" e \"gente\", oppure in \"serra gente\", incarico degli uomini d'ala degli schieramenti di fanteria che dovevano impedire la dispersione delle file sotto l'urto diretto del nemico o del fuoco avversario.\nIl termine \"sergente\" viene utilizzato dallo storico Marc Bloch all'interno del suo celebre testo \"La societ\u00e0 feudale\" per indicare quel corpo di cavalleria che, nonostante l'utilizzo del cavallo in guerra, era equipaggiato pi\u00f9 alla leggera rispetto alla pi\u00f9 elevata classe dei combattenti, i quali potevano invece disporre di un armamento completo.\nIl termine sergente \u00e8 citato da Brunetto Latini ne \"Il Tesoretto\", del XIII secolo, per indicare un sottoposto:\nNel 1540 Francesco Guicciardini cita il termine sergente come grado militare nella \"Storia d'Italia\" (libro 13, capitolo 4). Per molti secoli comunque il grado di sergente fluttua da quello di ufficiale a quello di graduato di truppa.\nNel mondo.\nNelle forze armate di alcuni Paesi (Italia, USA e Regno Unito ad esempio), la figura del \"sergente\" (in quanto questa \u00e8 la qualifica che pi\u00f9 di ogni altra evoca il sottufficiale) riveste grande importanza ed \u00e8 il vero perno all'interno dei reparti attorno al quale ruota la loro efficienza.\nDi seguito \u00e8 riportata una lista dell'equivalente del grado per le principali forze armate mondiali:\nItalia.\nNelle forze armate italiane il sergente \u00e8 il primo grado della categoria dei sottufficiali; il grado omologo di vicebrigadiere nell'Arma dei Carabinieri e nelle forze di polizia a ordinamento militare \u00e8 il primo grado del ruolo sovrintendenti.\nAeronautica.\nIl sergente \u00e8 il primo grado del ruolo sergenti dell'Aeronautica Militare, superiore del primo aviere capo scelto qualifica speciale e subordinato al sergente maggiore. Il distintivo di grado del sergente \u00e8 costituito da un gallone ed un galloncino entrambi dorati.\nEsercito.\nIl sergente \u00e8 il primo grado del ruolo sergenti dell'Esercito, superiore al caporal maggiore capo scelto qualifica speciale e subordinato al sergente maggiore. Il distintivo di grado del sergente \u00e8 costituito da un gallone dorato con un filetto nero. Il grado \u00e8 equivalente al codice di grado NATO OR-5. Nei documenti ufficiali \u00e8 abbreviato Serg..\nMarina.\nIl sergente \u00e8 il primo grado del ruolo sergenti della Marina Militare, superiore del sottocapo di prima classe scelto qualifica speciale e subordinato al secondo capo. Il distintivo di grado del sergente \u00e8 costituito da un \"gallone\" ed un \"baffo\" dorati. Il grado \u00e8 stato istituito nella Regia Marina nel 1938 in sostituzione del grado di Funzionante secondo capo.\nCarabinieri e Guardia di Finanza.\nNell'Arma dei Carabinieri e nella Guardia di Finanza il grado omologo \u00e8 vicebrigadiere, superiore ad appuntato scelto qualifica speciale e inferiore a brigadiere. Nelle forze di polizia ad ordinamento civile la qualifica corrispondente \u00e8 vice sovrintendente. \nEgitto.\nNelle forze armate egiziane la denominazione del grado \u00e8 R\u0101q\u012bb ( ed esistono due livelli di grado del ruolo sergenti: Primo sergente ( traslitterato: R\u0101q\u012bb 'aww\u0101l) e sergente ( traslitterato: R\u0101q\u012bb); il grado \u00e8 comune all'esercito, alla Marina e all'Aeronautica egiziana.\nFinlandia.\nNelle forze armate finlandesi esistono tre gradi distinti del ruolo sergenti: il grado \u00e8 Ylikersantti/\u00d6versergeant, secondo la dizione (finlandese) o (svedese), letteralmente Primo sergente, che corrisponde nelle forze armate italiane al sergente maggiore dell'Esercito e dell'Aeronautica e al secondo capo della Marina Militare, il sergente (Kersantti/Sergeant) e il secondo sergente (Alikersantti/Undersergeant), letteralmente sottosergente, che corrisponde nelle forze armate italiane al caporal maggiore dell'Esercito, al Primo aviere dell'Aeronautica e al sottocapo della Marina Militare, ma diversamente dalle forze armate italiane dove il grado corrispondente al Sottosergente fa parte della truppa, nelle forze armate finlandesi il grado fa parte della categoria dei sottufficiali.\nGrecia.\nNell'esercito il grado corrispondente \u00e8 \"Lochias\" (greco: \u039b\u03bf\u03c7\u03af\u03b1\u03c2) che nella comparazione dei gradi della NATO corrisponde al livello del sergente maggiore dell'Esercito Italiano. Nell'Aeronautica militare della Grecia il grado corrispondente \u00e8 \u039a\u03bb\u03b7\u03c1\u03c9\u03c4\u03cc\u03c2 \u03a3\u03bc\u03b7\u03bd\u03af\u03b1\u03c2 (Klirotos Sminias) omologo sergente dell'Aeronautica militare italiana mentre i gradi di \u03a3\u03bc\u03b7\u03bd\u03af\u03b1\u03c2 (Sminias) e di \u0395\u03c0\u03b9\u03c3\u03bc\u03b7\u03bd\u03af\u03b1\u03c2 (Episminias) sono omologhi al sergente maggiore al sergente maggiore capo. Nella Marina Ellenica il grado \u039a\u03b5\u03bb\u03b5\u03c5\u03c3\u03c4\u03ae\u03c2 (Kelefstis) su tre livelli funzionali omologo del secondo capo della Marina Militare. Il termine Kelefstis indica genericamente il sottufficiale di Marina; il gradi superiori sono \u0395\u03c0\u03b9\u03ba\u03b5\u03bb\u03b5\u03c5\u03c3\u03c4\u03ae\u03c2 (Epikelefstis), omologo del secondo capo scelto della Marina Militare, su due livelli funzionale contraddistinti dalla presenza di uno o due bilancieri nella mostrina, ed \u0391\u03c1\u03c7\u03b9\u03ba\u03b5\u03bb\u03b5\u03c5\u03c3\u03c4\u03ae\u03c2 (Archikelefstis), su due livelli funzionale contraddistinti dalla presenza di uno o due bilancieri nella mostrina, e omologo nella Marina Militare Italiana del capo di prima e seconda classe.\nUnione Sovietica e Russia.\nNelle forze armate della Federazione Russa e in precedenza nelle forze armate sovietiche il livello del ruolo sergenti si articola su quattro livelli:\nNella marina russa i gradi di star\u0161ina, paragonabili al ruolo sergenti della Marina Militare Italiana, si articolano su quattro livelli, anche se tuttavia il grado pi\u00f9 alt0 di Glavnyj korabel'nyj star\u0161ina potrebbe essere equiparato ai gradi di capo di terza o seconda classe della Marina Militare:\nStar\u0161in\u00e1 \u00e8 stato il grado pi\u00f9 alto tra i sottufficiali delle forze armate sovietiche fino al 1972, quando vennero introdotti i gradi di Prapor\u0161\u010dik e Star\u0161ij prapor\u0161\u010dik, corrispondenti ai Warrant Officer delle forze armate americane.\nSpagna e america latina.\nSpagna.\nNelle forze armate spagnole il ruolo sergenti \u00e8 articolato su due livelli: Sargento e Sargento primero corrispondenti al grado di sergente nelle forze armate italiane e sergente maggiore dell'Esercito Italiano e dell'Aeronautica Militare Italiana e ai gradi di sergente e di secondo capo della Marina Militare Italiana.\nArgentina.\nNelle forze armate argentine i gradi dei sottufficiali si suddividono in Suboficiales subalternos e Suboficiales superiores. Il grado di sergente \u00e8 presente solamente nell'Esercito. Il sergente (spagnolo: Sargento; abbreviato: SG) fa parte dei Suboficiales subalternos, paragonabili a sergenti e graduati di truppa delle forze armate italiane, mentre Primo sergente (spagnolo: Sargento primero; abbreviato: SI) e Sergente aiutante (spagnolo: Sargento ayudante; abbreviato: SA) fanno parte dei Suboficiales superiores paragonabili al ruolo marescialli delle forze armate italiane. \nNella Marina e nell'Aeronautica Militare Argentina l'omologo del sergente \u00e8 Cabo principal (abbreviato: CP), mentre l'omologo del Sargento primero, nella Marina Argentina \u00e8 Suboficial segundo (abbreviato: SS) e nell'Aeronautica Militare Argentina Suboficial auxiliar (abbreviato: SX) e l'omologo del Sargento ayudante \u00e8 nella Marina Argentina Suboficial primero (abbreviato: SI) e nell'Aeronautica Militare Argentina Suboficial ayudante (abbreviato: SA).\nCile.\nNell'Ej\u00e9rcito de Chile e nei Carabineros, dal grado di Cabo primero si raggiunge il grado di Sargento 2\u00b0 (SG2\u00ba) e dopo sei anni di permanenza minima nel grado si pu\u00f2 raggiungere il gradi di Sargento 1\u00b0 (SG1\u00ba) con il quale \u00e8 possibile comandare una sezione o un plotone di 30 uomini. Nella Armada la permanenza minima nel grado di Sargento 2\u00b0 (SG2\u00ba) per raggiungere il grado di Sargento 1\u00b0 (SG1\u00ba) \u00e8 cinque anni.\nPeru.\nNelle forze armate peruviane esistono due livelli di sergenti: \"Sargento primero\" e \"Sargento segundo\".\nSvizzera.\nNell'esercito svizzero, il \"sergente\" (abbreviato sgt) \u00e8 il secondo grado dei sottufficiali e pu\u00f2 essere ottenuto nei seguenti modi:\nPrima della riforma dell'esercito (1\u00ba gennaio 2004) questo era il grado attribuito all'attuale sergente capo (cio\u00e8 ad un rimpiazzante capo sezione) o ad un sostituto sergente maggiore d'unit\u00e0 (l'attuale sergente maggiore capo).\nTurchia.\nNelle forze armate turche il grado corrispondente \u00e8 \u00c7avu\u015f ed \u00e8 comune a Esercito, Marina ed aeronautica; il grado immediatamente superiore \u00e8 Uzman \u00c7avu\u015f letteralmente sergente esperto o specialista ed entrambi fanno parte dei graduati. Il primo grado dei sergenti appartenente ai sottufficiali \u00e8 Astsubay \u00c7avu\u015f letteralmente sottufficiale sergente.\nVenezuela.\nNella Fuerza Armada Nacional Bolivariana del Venezuela i sottufficiali sono denominati sergenti. I gradi di \"sargento segundo\" e \"sargento primero\" sono comparabili al sergente e al sergente maggiore dell'Esercito e dell'Aeronautica Militare Italiana e al sergente e al secondo capo della Marina Militare; i gradi di \"sargento mayor de tercera\", \"sargento mayor de segunda\" e \"sargento mayor de primera\" sono omologabili rispettivamente al maresciallo, al maresciallo ordinario e al maresciallo capo dell'Esercito Italiano, al maresciallo di terza di seconda e di prima classe dell'Aeronautica Militare Italiana e al capo di terza, di seconda e di prima classe della Marina Militare, mentre e i gradi di \"sargento ayudante\" e di \"sargento supervisor\" sono equiparabili al primo maresciallo e al luogotenente delle forze armate italiane."}
{"id": "460157", "revid": "1318658", "url": "https://it.wikipedia.org/wiki?curid=460157", "title": "Caporal maggiore capo scelto", "text": "Il caporal maggiore capo scelto \u00e8 il quarto grado della categoria dei Graduati dell'Esercito Italiano, ed \u00e8 stato istituito nel 1995 (decreto legislativo 12 maggio 1995, n.196\n\u00abAttuazione dell'art. 3 della legge 6 marzo 1992, n. 216, in materia di riordino dei ruoli, modifica alle norme di reclutamento, stato ed avanzamento del personale non direttivo delle Forze armate\u00bb). Superiore del caporale maggiore capo ed inferiore del caporal maggiore capo scelto qualifica speciale. Pu\u00f2 accedere a tale grado il caporale maggiore capo che abbia compiuto 4 anni di anzianit\u00e0 nel grado. Il grado \u00e8 equivalente al codice di grado NATO OR-4.\nIl distintivo di grado del caporale maggiore capo scelto \u00e8 costituito da 1 fondo nero rettangolare di mm 6,2 x 4,6 con sopra\nun gallone chiuso ai vertici superiori da un arco dello stesso colore (rosso cupo), 2\ngalloncini (rosso cupo), 2 righette (oro)."}
{"id": "460158", "revid": "124586842", "url": "https://it.wikipedia.org/wiki?curid=460158", "title": "Johnny Logan (cantante)", "text": "Biografia.\n\u00c8 soprannominato \"Mister Eurovision\": Logan \u00e8 infatti l'unico artista ad aver vinto l'Eurovision Song Contest due volte: nel 1980 con \"What's Another Year\" e nel 1987 con \"Hold Me Now\". \u00c8 inoltre autore di \"Why Me?\" altra canzone irlandese ad aver vinto l'Eurofestival nel 1992 cantata da Linda Martin. Anche la canzone di Linda Martin, \"Terminal 3\", presentata nel 1984, e che si classific\u00f2 seconda, fu scritta da Logan.\nTra gli altri suoi successi ci sono, \"Stay\", \"When Your Woman Cries\", \"Heartbroken Man\", \"Living a Lie\" e \"Such a Lady\".\nOltre che nel suo paese Johnny Logan \u00e8 molto popolare in Germania, nei Paesi Bassi, in Belgio e in Danimarca.\nVita privata.\nRisiede ad Ashbourne, County Meath, in Irlanda, con la moglie Ailis e i loro tre figli maschi Adam, Fionn e Jack. Ha anche una figlia, Robyn, nata dalla sua precedente relazione con la ballerina turca Bur\u00e7in Orhon."}
{"id": "460161", "revid": "1318658", "url": "https://it.wikipedia.org/wiki?curid=460161", "title": "Caporal maggiore capo", "text": "Il caporal maggiore capo \u00e8 il terzo grado della categoria della categoria dei graduati delle Esercito Italiano.\n\u00c8 stato istituito nel 1995 (decreto legislativo 12 maggio 1995, n.196. \u00abAttuazione dell'art. 3 della legge 6 marzo 1992, n. 216, in materia di riordino dei ruoli, modifica alle norme di reclutamento, stato ed avanzamento del personale non direttivo delle Forze armate\u00bb). Superiore del caporale maggiore scelto ed inferiore del caporal maggiore capo scelto. Pu\u00f2 accedere a tale grado il caporale maggiore scelto che abbia compiuto 5 anni di anzianit\u00e0 nel grado. Il grado \u00e8 equivalente al codice di grado NATO OR-4.\nIl distintivo di grado del caporal maggiore capo \u00e8 costituito da un gallone rosso con semicerchio e due galloncini rossi con due filetti neri su un quadrato nero di 6,2 \u00d7 4,6 mm."}
{"id": "460162", "revid": "465169", "url": "https://it.wikipedia.org/wiki?curid=460162", "title": "Peridotite", "text": "Le peridotiti sono rocce ultrafemiche caratteristiche del mantello superiore, costituite essenzialmente da olivina (circa il 60% in volume), clinopirosseno (circa il 15%) e ortopirosseno (circa il 25%). Oltre a queste 3 fasi principali pu\u00f2 essere presente una fase alluminifera (al massimo 5% in volume), variabile in base alla pressione; a bassa pressione (P&lt; 1GPa) \u00e8 presente plagioclasio, a pressioni intermedie (1GPa 2,5 GPa) un granato ricco di piropo.\nLa fusione parziale delle peridotiti produce un magma basaltico in corrispondenza delle dorsali oceaniche.\nNon risulta particolarmente comune trovare peridotiti \"fresche\", ossia con i minerali inalterati; infatti il cambiamento progressivo delle condizioni al contorno (pressione e temperatura) e specialmente l'interazione con fluidi acquosi circolanti fa s\u00ec che buona parte della paragenesi metamorfizzi a dare clorite, serpentino, anfibolo ed altri minerali idrati e/o di alterazione."}
{"id": "460163", "revid": "119525960", "url": "https://it.wikipedia.org/wiki?curid=460163", "title": "Caporal maggiore scelto", "text": "Il caporal maggiore scelto \u00e8 il secondo grado della categoria dei graduati dell'Esercito Italiano, istituito con il d.lgs. 12 maggio 1995 n.196 (\"Attuazione dell'art. 3 della legge 6 marzo 1992, n. 216, in materia di riordino dei ruoli, modifica alle norme di reclutamento, stato ed avanzamento del personale non direttivo delle Forze armate\"). \nIl grado \u00e8 equivalente al codice di grado NATO OR-4.\nCaratteristiche.\nSuperiore del primo caporale maggiore ed inferiore del caporale maggiore capo. Pu\u00f2 accedere a tale grado il primo caporale maggiore che abbia compiuto 1 anno di anzianit\u00e0 nel grado. \nIl distintivo di grado del caporal maggiore scelto \u00e8 costituito da un gallone rosso con semicerchio ed un galloncino rosso con un filetto nero su un rettangolo nero di 6,2 \u00d7 4,6 mm."}
{"id": "460165", "revid": "1318658", "url": "https://it.wikipedia.org/wiki?curid=460165", "title": "Primo caporal maggiore", "text": "Il primo caporal maggiore \u00e8 il primo grado della Categoria dei graduati dell'Esercito Italiano.\nIl grado \u00e8 equivalente al codice di grado NATO OR-4.\nCaratteristiche.\nEsso \u00e8 stato istituito con il decreto legislativo 12 maggio 1995 n.196 (\"Attuazione dell'art. 3 della legge 6 marzo 1992, n. 216, in materia di riordino dei ruoli, modifica alle norme di reclutamento, stato ed avanzamento del personale non direttivo delle Forze armate\"). \u00c8 superiore del caporale maggiore ed inferiore del caporale maggiore scelto. Il distintivo di grado del primo caporale maggiore \u00e8 costituito da un gallone rosso con semicerchio.\nPossono accedere a tale grado gli appartenenti al ruolo VFP4 che, dopo il compimento del 4\u00ba anno di servizio, accedono al biennio di rafferma.\nGalleria d'immagini.\nIl distintivo di grado \u00e8 costituito da un gallone rosso sormontato da un semicerchio rosso su un rettangolo nero di 6,2 \u00d7 4,6\u00a0mm.\nCorrispondenze.\nPer i VFP4:\nPer i graduati:"}
{"id": "460166", "revid": "767487", "url": "https://it.wikipedia.org/wiki?curid=460166", "title": "Thievery Corporation", "text": "I Thievery Corporation sono un gruppo musicale statunitense di musica elettronica, formato da Rob Garza e Eric Hilton.\nStoria.\nRob Garza, originario di Chicago ma trasferitosi fin da giovane a Washington, inizia a coltivare la passione per il jazz e per la musica classica. Al contempo Eric Hilton nasce come musicista punk, avvicinandosi successivamente alla musica ambient e al soul.\nDopo aver intrapreso la carriera di Dj, i due decidono di formare i Thievery Corporation nel 1996. La loro musica \u00e8 elettronica e con contaminazioni etniche e reggae.\nLe prime produzioni del gruppo sono rappresentate da due 12\" usciti nel 1997, ossia \"Shaolin Satellite\" e \"2001: a Spliff Odyssey\".\nIl primo album, \"Sounds from the Thievery Hi-Fi\" (1997), contiene parti di tracce altrui riarrangiate e mixate.\nDopo una serie di performance live, il duo rientra a Washington per comporre e registrare il secondo disco. \"The Mirror Conspiracy\" (2000) ha sonorit\u00e0 jazz e etniche, vicine alla world music. Collaborazione in questo disco \u00e8 quella con la cantautrice italo-islandese Emil\u00edana Torrini.\nNel 2002 arriva \"The Richest Man in Babylon\".\nAnche in questo disco collabora Emil\u00edana Torrini, oltre a Pam Bricker, LouLou e al rapper giamaicano Notch.\nNel frattempo il duo si dedica a una serie di attivit\u00e0 parallele come alcuni remix effettuati per altri artisti. Collaborano infatti con David Byrne, Pizzicato Five e Stereolab. Sono inoltre inseriti nelle compilation \"Sounds From the Verve Hi-Fi\" (2002) e \"The Outernational Sound\" (2004).\nNel 2005 esce \"The Cosmic Game\", un disco realizzato anche questo con vari ospiti: Flaming Lips, David Byrne e Perry Farrell, oltre alla cantante Gunjan.\nNel 2006 il gruppo pubblica \"Versions\", una raccolta di remix per altri artisti. Segue un tour testimoniato da un album di foto realizzato da Rob Myers e pubblicato come book dal titolo \"Thievery Corporation 2006\". \nLa band inoltre realizza il brano \"Sol Tapado\" inserito nella compilation di beneficenza \"Silencio = Muerte : Red Hot + Latin Redux\", prodotta dalla Red Hot Organization.\nIl 23 settembre 2008 \u00e8 la volta di \"Radio Retaliation\". Compaiono vari artisti, tra cui il cantante reggae Sleepy Wonder, il nigeriano Femi Kuti, i musicisti di bossa nova Seu Jorge e Venry Varela e LouLou. Questo album \u00e8 stato nominato ai Grammy nella categoria \"best recording package\".\nIl 1\u00ba agosto 2009 aprono il concerto di Paul McCartney in Maryland.\nIl 27 giugno 2010 Eric Hilton debutta come regista cinematografico con il film \"Babylon Central\".\nNel giugno 2011 il gruppo pubblica il sesto album, ossia \"Culture of Fear\", con la collaborazione di Mr. Lif e Shana Halligan.\nAd Aprile 2014 \u00e8 stato pubblicato il loro settimo album, Saudade.\nNel Febbraio 2017 pubblicano l'album The Temple of I &amp; I, anticipato dall'uscita in gennaio del singolo Ghetto Matrix. In questo lavoro ritornano delle sonorit\u00e0 influenzate dalla cultura e dalla musica giamaicana.\nPosizioni politiche.\nIl gruppo ha pi\u00f9 volte preso posizioni politiche su diverse questioni. Tracce come \"Amerimacka\" e \"Revolution Solution\" rivelano l'opposizione del gruppo al presidente statunitense George W. Bush.\nNel settembre 2005 il gruppo ha partecipato al concerto a favore del cessate il fuoco per quanto riguarda la guerra in Iraq."}
{"id": "460172", "revid": "124199374", "url": "https://it.wikipedia.org/wiki?curid=460172", "title": "Caporal maggiore", "text": "Il caporal maggiore \u00e8 il terzo grado della categoria dei militari di truppa delle forze armate italiane, superiore del caporale e inferiore del primo caporal maggiore. L'abbreviazione nei documenti ufficiali \u00e8 \"C.le. Magg.\" o \"C.M\".\nIl corrispettivo in codice NATO \u00e8 OR-3.\nConferimento.\nIl grado viene conferito automaticamente a tutti i VFP4, dopo il compimento di 18 mesi di servizio.\nCaratteristiche e avanzamento.\nI gradi di caporale e caporal maggiore e gradi corrispondenti sono conferiti dal comandante di corpo.\nIl distintivo di grado del caporale maggiore \u00e8 costituito da un gallone nero con due filetti verdi, ovvero da un gallone rosso con due filetti rossi per le aviotruppe. Il grado di caporal maggiore permane dal 18\u00ba mese di servizio fino alla fine della ferma quadriennale. Alla scadenza del quarto anno il militare ottiene una rafferma biennale assumendo il grado di \"1\u00ba Caporal Maggiore VFP4\" e partecipa a un concorso interno per titoli divenendo \"1\u00ba Caporal maggiore VSP\" (Volontario in servizio permanente). In caso di esito negativo permane con lo status da VFP4 fino alla fine della rafferma. Terminata quest'ultima ottiene una seconda rafferma biennale partecipando di nuovo al concorso al fine di transitare in servizio permanente. La ferma, per chi non riesce a transitare subito in servizio permanente, pu\u00f2 protrarsi quindi fino a otto anni con la formula \"4+2+2\".\nCorrispondenze.\nRegno delle Due Sicilie.\nNel Real Esercito del Regno delle Due Sicilie il grado omologabile al caporal maggiore era il caporal foriere che poteva essere raggiunto dai caporali mediante promozione. Le procedure di avanzamento di grado si fondavano principalmente su esami di idoneit\u00e0 periodici, ed in alcuni casi su criteri di anzianit\u00e0. L'esame di idoneit\u00e0 per avanzare di grado seguiva una procedura simile per quasi tutti i livelli gerarchici fino a quello di ufficiale: un soldato di truppa poteva accedere al grado di caporale tramite l'ammissione ad un esame indetto dal colonnello comandante del Reggimento. I candidati dovevano quindi consegnare la domanda ai comandi di compagnia, che la corredavano delle loro osservazioni. Successivamente veniva pubblicata la lista degli ammessi agli esami (generalmente tre candidati per ogni posto disponibile) e si nominava la commissione giudicatrice. L'esame quindi aveva luogo tramite prove scritte e tecnico-pratiche secondo un programma autorizzato dalla Direzione Generale. Il verbale delle prove d'esame, con osservazioni e punteggi, era quindi consegnato al colonnello comandante che rendeva noti i risultati pubblicando la graduatoria. Le promozioni avevano luogo tramite questa graduatoria. La stessa procedura era usata per le promozioni dal grado di caporale a quello di \"caporal foriere\", secondo sergente e primo sergente. Per la promozione ad aiutante di campo (il grado maggiore per un sottufficiale) e per la promozione ad alfiere (il grado minore dell'ufficialit\u00e0) la commissione esaminatrice era ampliata con ufficiali superiori a cui spesso si univano dei generali.\nOmologhi nel mondo.\nCanada.\nNel Canadian Army e nella Royal Canadian Air Force il grado omologo \u00e8 caporale capo (inglese: Master corporal; francese: caporal chef) superiore a caporale e inferiore a sergente. Il grado omologo nella Royal Canadian Navy \u00e8 marinaio capo (inglese: Master Seamanl; francese: Matelot-chef) superiore a Matelot de premi\u00e8re classe, corrispondente al comune di prima classe dalla Marina Militare Italiana e inferiore al Ma\u00eetre de deuxi\u00e8me classe, corrispondente al sergente della Marina Militare Italiana. \nBelgio.\nNelle Forze armate del Belgio il grado omologo nell'esercito e nell'aeronautica \u00e8 Caporale capo (francese: Caporal-chef; fiammingo: Korporaal-chef) che \u00e8 il grado pi\u00f9 basso tra i volontari d'\u00e9lite; il grado omologo nella Marina del Belgio \u00e8 Primo quartiermastro (francese: Quartier-ma\u00eetre-chef; fiammingo: Kwartiermeester-chef) che \u00e8 il grado pi\u00f9 basso tra i volontari d'\u00e9lite.\nFrancia.\nNelle forze armate francesi il grado omologo nell'Arm\u00e9e de terre e nell'Arm\u00e9e de l'air \u00e8 Caporale capo (francese: Caporal-chef); il grado omologo nella Marine nationale \u00e8 Quartiermastro di prima classe (francese: quartier-ma\u00eetre de premi\u00e8re classe)."}
{"id": "460174", "revid": "77358", "url": "https://it.wikipedia.org/wiki?curid=460174", "title": "1\u00b0 Capitano", "text": ""}
{"id": "460175", "revid": "1909570", "url": "https://it.wikipedia.org/wiki?curid=460175", "title": "Caporale scelto", "text": "Il caporale scelto era il secondo grado dei graduati di truppa delle forze armate italiane, superiore al caporale ed inferiore al caporale maggiore. Il grado \u00e8 ormai superato dalla non operativit\u00e0 del servizio militare di leva in Italia.\nL'abbreviazione utilizzata nei documenti \u00e8 \"C.le Sc.\", \u00e8 equivalente al codice di grado NATO OR-3. Il grado di caporale scelto era l'ultimo grado conseguibile della categoria VFA (Volontario in ferma annuale). \nStoria.\nCon l'introduzione del ruolo dei VFB (Volontario in ferma breve) avvenuto il D.Lgs. 12 maggio 1995 n. 196, questi ultimi questi venivano promossi automaticamente da caporale a caporale maggiore, dopo aver sostenuto un certo periodo di servizio; i gradi indossati erano di colore blu.\nCon la sospensione alle chiamate al servizio militare di leva in Italia, sono stati costituiti i ruoli dei introdotto i VFP1 (Volontari in ferma prefissata di 1 anno) e i VFP4 (Volontari in ferma prefissata di 4 anni).\nAi caporali VFP1, dopo almeno 6 mesi di servizio svolto fornendo garanzie di sicurezza ed affidabilit\u00e0, pu\u00f2 essere attribuita dal Comandante di Corpo la qualifica funzionale di caporale scelto, mentre i caporali VFP4 vengono promossi direttamente a caporale maggiore.\nDistintivo.\nIl distintivo di grado del caporale scelto \u00e8 costituito da un gallone nero con un filetto nero e da una barretta nera, ovvero da un gallone rosso con un filetto rosso con una barretta rossa per i paracadutisti."}
{"id": "460176", "revid": "1573940", "url": "https://it.wikipedia.org/wiki?curid=460176", "title": "Uraniidae", "text": "Gli Uranidi (Uraniidae ) sono una famiglia di lepidotteri principalmente notturni, appartenente alla superfamiglia Geometroidea. Comprendono circa 700 specie, diffuse soprattutto nei climi tropicali di America, Africa, Asia e Australia. Alcune specie della sottofamiglia Uraniinae sono tra le pi\u00f9 belle e vistose dei lepidotteri, tanto da essere spesso scambiate per Ropaloceri a causa dei loro colori e delle abitudini diurne; alcune specie di Epipleminae, meno appariscenti, sono presenti anche in regioni temperate come il Canada.\nDescrizione.\nGli adulti delle Uranidi sono simili alle Geometridi, ma si differenziano per il fatto che gli organi timpanici presenti nell'addome hanno una struttura diversa nei due sessi. Inoltre vi sono alcune peculiarit\u00e0 nel sistema delle nervature alari e nelle sottofamiglie Uraniinae e Microniinae nell'ala posteriore il frenulo (un gruppo di setole che permette l'aggancio con l'ala anteriore) \u00e8 rudimentale o assente. Le larve presentano cinque paia di pseudozampe, mentre nelle Geometridi il loro numero \u00e8 pi\u00f9 ridotto (in genere solo due).\nTassonomia.\nLa famiglia Uraniidae \u00e8 suddivisa in 4 sottofamiglie e circa 90 generi:\n\u00c8 la sottofamiglia pi\u00f9 primitiva, formata da specie poco appariscenti che ricordano nell'aspetto esteriore le Drepanidae o le Geometridae.\nComprendono 7 generi, diffusi esclusivamente nelle regioni tropicali dell'America (solo il genere endemico \"Urania\"), dell'Africa (ad esempio \"Chrysiridia\") e delle regioni indomalesi e australiane (\"Alcides\", \"Lyssa\", ecc.). Sono molto colorate, grandi, con ali posteriori caudate e generalmente volano di giorno. Alcune hanno livree eccezionalmente iridescenti, nelle quali i colori, analogamente a quanto avviene per il bianco e il blu delle Nymphalidae del genere \"Morpho\", non sono dovuti a pigmenti chimici ma a fenomeni fisici di diffrazione e interferenza della luce. Alcune specie presentano colorazioni aposematiche che le proteggono dai predatori: ad esempio \"Alcides agathyrsus\" della Nuova Guinea, che per questo \u00e8 imitata dal Papilionide \"Papilio laglaizei\" (mimetismo batesiano). I bruchi vivono su Euphorbiaceae.\nSono specie pi\u00f9 piccole e meno vistose, con livrea chiara striata di scuro, sprovviste di codine e a volo crepuscolare o notturno. Comprendono vari generi diffusi in Africa, nell'area indomalese e in Australia.\nSono diffuse prevalentemente nelle regioni tropicali, ma raggiungono anche le zone temperate; una specie in Europa. Gli adulti hanno capo piccolo con grandi occhi e sono privi di ocelli, In posizione di riposo tengono le ali anteriori pi\u00f9 o meno arrotolate a tubo, oppure distese in avanti, le posteriori invece ricoprono l'addome e sono separate dalle anteriori. Un simile comportamento si osserva solo in alcuni Geometridi della sottofamiglia Ennominae. L'aspetto esteriore ricorda quello delle Geometridae o delle Drepanidae, con le quali sono state spesso confuse in passato. Le colorazioni sono poco appariscenti, chiare o pi\u00f9 spesso scure, molte specie a colorazione criptica si nascondono mimetizzandosi sotto le foglie degli arbusti e non si alzano in volo neppure se questi vengono scossi violentemente. I bruchi del primo stadio sono gregari e vivono insieme in tele sericee."}
{"id": "460177", "revid": "363629", "url": "https://it.wikipedia.org/wiki?curid=460177", "title": "Associazione europea per la terminologia", "text": "L'Associazione europea per la terminologia (in acronimo AET) \u00e8 un'organizzazione professionale senza fini di lucro che intende favorire il plurilinguismo, primariamente in ambito europeo ma senza volersi limitare agli stati membri dell'Unione europea, mediante la pratica della terminologia, e si propone di promuovere la consapevolezza e la professionalit\u00e0 delle attivit\u00e0 terminologiche tramite collegamenti e collaborazioni con altri organismi, associazioni e istituzioni nel settore della terminologia.\nPer questi scopi\nL'AET si presenta in varie lingue e con nomi diversi:\nCenno storico.\nLa costituzione dell'AET \u00e8 seguita alla pubblicazione nel 1996 del rapporto finale del progetto Pointer (Proposals for an Operational Infrastructure for Terminology in Europe), progetto cofondato dalla Commissione europea cui hanno partecipato oltre 40 organizzazioni interessate alla terminologia. L'AET \u00e8 stata costituita il 3 ottobre 1996 a Kolding, Danimarca.\nLe principali azioni di AET hanno riguardato accordi di cooperazione sulla terminologia. Gli accordi pi\u00f9 importanti hanno portato alla costituzione di International Information Centre for Terminology (Infoterm), Pan-Latin terminology network (Realiter) e la European Language Resources Association (ELRA).\nEAT ha organizzato due Terminology Summits, il primo a Bruxelles nel 2002, il secondo a Barcellona nel 2004."}
{"id": "460178", "revid": "106990", "url": "https://it.wikipedia.org/wiki?curid=460178", "title": "Polena", "text": "Una polena \u00e8 una decorazione lignea, spesso figura femminile o di animale, che si trovava sulla prua delle navi dal XVI al XIX secolo. La pratica fu introdotta inizialmente nei galeoni, ma anche navi pi\u00f9 antiche avevano spesso alcune decorazioni nella prua.\nCome molte delle austere decorazioni del tempo la polena aveva lo scopo di indicare il nome della nave che la ospitava a persone che non sapevano leggere (anche se talvolta in maniera contorta), inoltre avevano lo scopo di mostrare la ricchezza e la forza del proprietario. Durante l'epoca barocca alcune navi vantavano polene gigantesche, pesanti molte tonnellate e talvolta ne portavano persino due, una per ogni lato dell'albero di bompresso.\nLe grosse polene, essendo intagliate nel legno massiccio ed essendo poste sulla punta dello scafo, influivano negativamente sulle capacit\u00e0 di navigazione delle navi. Questo fatto, insieme agli alti costi di realizzazione, portarono nel XVIII secolo a fare polene molto pi\u00f9 piccole e addirittura a eliminarle nel secolo successivo.\nDopo le guerre napoleoniche si ricominci\u00f2 a produrre delle polene, ma che raffiguravano solo piccoli mezzibusti e non le grandi figure utilizzate in passato.\nI clipper degli anni 1850 e degli anni 1860 erano in genere dotati di polene a figura intera, ma queste erano relativamente piccole e leggere.\nLa polena in quanto tale mor\u00ec con la fine dell'utilizzo della propulsione a vela in larga scala. I primi piroscafi avevano delle strutture che ricordavano le polene sulla loro prua. Tale pratica dur\u00f2 sino alla prima guerra mondiale."}
{"id": "460180", "revid": "14002", "url": "https://it.wikipedia.org/wiki?curid=460180", "title": "Galeoni", "text": ""}
{"id": "460184", "revid": "298229", "url": "https://it.wikipedia.org/wiki?curid=460184", "title": "Florence Griffith Joyner", "text": ""}
{"id": "460186", "revid": "51032", "url": "https://it.wikipedia.org/wiki?curid=460186", "title": "Uranidi", "text": ""}
{"id": "460187", "revid": "1906976", "url": "https://it.wikipedia.org/wiki?curid=460187", "title": "Lampada ad arco (Balla)", "text": "Lampada ad arco \u00e8 un dipinto a olio su tela (174,7\u00d7114,7\u00a0cm) realizzato tra il 1909 e il 1911 dal pittore italiano Giacomo Balla. \u00c8 conservato nel Museum of Modern Art di New York.\nDescrizione.\nOpera di grande interesse storico, sia per la tecnica che per il soggetto. Esso rappresenta un lampione elettrico che illumina la notte con i suoi fiotti di luce, sopraffacendo persino lo spicchio di luna. La particolarit\u00e0 del quadro \u00e8 legata al fatto che il soggetto (un banale lampione elettrico) possa trasmettere emozioni paragonabili a quelle del chiaro di luna. Infatti nessuno a quell'epoca (1909) poteva immaginare un simile soggetto.\nLa tela riporta in alto a sinistra l'anno 1909, anche se una parte della critica ritiene opportuno supporre che il reale anno di esecuzione sia il 1911, e che lo stesso Balla nel 1928 esponendo il dipinto ne abbia cambiato la cronologia. Il quadro compare per la prima volta nel catalogo della galleria Bernheim-Jeune nel 1912, ma scompare poi nei cataloghi delle successive mostre europee. Forse l'opera venne rifiutata perch\u00e9 ritenuta inadeguata rispetto alle altre.\nNel 1954 il dipinto fu acquistato dal MoMA di New York. Alla notizia Balla invi\u00f2 la seguente lettera a Alfred Barr: "}
{"id": "460191", "revid": "606039", "url": "https://it.wikipedia.org/wiki?curid=460191", "title": "Alcides zodiaca", "text": ""}
{"id": "460192", "revid": "114741727", "url": "https://it.wikipedia.org/wiki?curid=460192", "title": "TRL Awards", "text": "I TRL Awards sono stati una manifestazione musicale organizzata dall'emittente televisiva MTV, volta a premiare ogni anno i cantanti e le canzoni pop pi\u00f9 popolari della stagione televisiva. La prima edizione dei \"TRL Awards\" si \u00e8 tenuta nel 2006 a Milano. Nelle prime sei edizioni il programma intendeva dare un riconoscimento a tutti quegli artisti che, nei vari anni, avevano reso popolare il noto show televisivo \"Total Request Live\". A seguito della cancellazione del programma, avvenuta nel 2010, i \"TRL Awards\" hanno celebrato invece i protagonisti dell'intera stagione musicale e televisiva di MTV. La settima ed ultima edizione della manifestazione si \u00e8 svolta a Firenze nel 2012, lasciando il posto l'anno successivo ai primi \"MTV Awards\" italiani.\nLe prime due edizioni si sono svolte a Milano, in Piazza del Duomo (dove veniva condotto durante l'inverno il programma pomeridiano); la terza si \u00e8 svolta a Napoli, in Piazza del Plebiscito; la quarta a Trieste, in Piazza Unit\u00e0 d'Italia; la quinta a Genova, nel Porto Antico; la sesta e la settima a Firenze, rispettivamente a Piazza Santa Croce e in Piazzale Michelangelo. \nLa diretta della cerimonia veniva trasmessa ogni anno in diretta su MTV; nella terza e quarta edizione \u00e8 stato trasmesso anche il backstage dello show su MTV Pulse.\nGeneralmente i premi principali venivano assegnati tramite votazioni sul sito ufficiale, mentre alcune categorie erano votabili solo attraverso il programma di messaggistica online Windows Live Messenger o via SMS, durante la diretta televisiva. In alcuni casi i premi venivano stabiliti da una giuria scelta da MTV.\nL'artista ad aver vinto pi\u00f9 premi nella storia dell'evento \u00e8 la band italiana Finley con 4 riconoscimenti, seguono Avril Lavigne, Hilary Duff, Marco Carta e Mod\u00e0 con 3.\nCategorie.\nPrincipali.\nQuesti sono i quattro premi principali dei \"TRL Awards\": le seguenti categorie sono state presenti e premiate in tutte le edizioni degli Awards."}
{"id": "460193", "revid": "1958846", "url": "https://it.wikipedia.org/wiki?curid=460193", "title": "Marvin il Marziano", "text": "Marvin il marziano \u00e8 un personaggio dei cartoni \"Looney Tunes\" e \"Merrie Melodies\".\nIl personaggio.\nIl direttore dell'animazione Chuck Jones not\u00f2 che il maggior nemico di Bugs Bunny, Yosemite Sam, era forte e violento senza per\u00f2 riuscire mai a combinare granch\u00e9. Quindi, decise di creare un personaggio opposto: qualcuno che fosse quieto e dal parlare morbido, ma le cui azioni fossero incredibilmente distruttive e pericolose. Marvin il Marziano debutt\u00f2 nel cortometraggio del 1948 \"Diavolo di una lepre\" (\"Haredevil Hare\"). Nella sua prima apparizione Mel Blanc gli diede una voce soffocata, solo successivamente il marziano adott\u00f2 una voce diversa, con accento britannico.\nMarvin proviene dal pianeta Marte, ma si trova spesso altrove. Spesso \u00e8 accompagnato dal suo cane, \"K-9\", e a volte da altre creature (una volta, la prima in \"Hareway to the Stars\", con marziani liofilizzati simili a grossi uccelli verdi che diventavano della dimensione giusta aggiungendo una goccia d'acqua),\nMarvin \u00e8 una parodia del soldato romano in uniforme, con scarpe da basket. La sua testa \u00e8 una sfera nera con degli occhi e, pur potendo parlare, \u00e8 privo di bocca.\nMarvin ha cercato innumerevoli volte di distruggere la Terra (ostruisce la vista di Venere) con il suo \"modulatore spaziale esplosivo uranio Pu-36\" (il riferimento originale all'\"uranio Pu-36\" fu cambiato in \"Illidium PU-36\" nei seguenti cartoni).\nAlcune persone sbagliano la pronuncia di PU dicendo Q e dicendo \"Q-36\". Comunque il nome dell'arma \u00e8 derivato dalle lettere \"PU\" che casualmente sono il simbolo del Plutonio e del pianeta Plutone. Marvin \u00e8 considerato pazzo da Bugs Bunny. Lui ha anche combattuto per del territorio spaziale con Duck Dodgers ne \"L'eroe del XXIV secolo e mezzo\".\nMarvin non viene mai chiamato per nome nei cartoni (viene ad esempio chiamato Commander X-2 in \"The Hasty Hare\" del 1952), ma nei decenni successivi, quando il personaggio cominci\u00f2 a suscitare interessi di merchandising, fu chiamato con il nome che ancora porta.\nApparizioni successive.\nMarvin \u00e8 comparso in due recenti show animati di Cartoon Network - in versione bambino in \"Baby Looney Tunes\", e come Martian Commander X-2 nella serie televisiva \"Duck Dodgers\". In quest'ultima egli lavora per Queen Tyr'ahnee, dalla quale viene schiacciato. Nel decennio precedente, Marvin era comparso come guest-star negli episodi della serie \"Tiny Toon Adventures\" intitolati \"Duck Dodgers Jr.\", dove era affiancato da un apprendista chiamato Marcia il Marziano.\nMarvin \u00e8 apparso inoltre nel videogioco \"\", in cui \u00e8 il boss della Dimensione X e anche nel videogioco per Sega Mega Drive e Game Gear \"Taz in Escape from Mars\" in cui \u00e8 il principale antagonista. Lo troviamo anche in \"Ralph il lupo all'attacco\" come mandante della missione finale. Egli compare infine in un episodio della serie \"Taz-Mania\" e ha avuto un cameo nella serie \"I misteri di Silvestro e Titti\" (\"What's the Frequency, Kitty?\").\nMarvin compare inoltre come inefficace arbitro nel film \"Space Jam\", e successivamente ricopre il ruolo del cattivo nel film \"\", dove viene assunto dal presidente della ACME Mr. Chairman (Steve Martin), per finire DJ Drake (Brendan Fraser) e la gang nella Area 52, in modo tale che Marvin possa liberarsi dall'utilizzo della sua ACME Disintegrated Gun. Alla ACME Corporation Mr. Chairman ordina a Marvin di mettere il Diamante della Scimmia Blu nel satellite della ACME. Bugs e Daffy prendono tuttavia una astronave per impedire a Marvin di mettere il diamante sul satellite. Inizialmente Marvin combatte con Bugs e Daffy nella astronave. Al satellite della ACME, Marvin usa la ACME Bubble Gun per bloccare Bugs. Durante la battaglia Bugs usa tuttavia la sua spada per bloccare le bolle di Marvin. Ciononostante Marvin riesce a bloccare Bugs in una bolla e a sconfiggere Daffy, tuttavia Bugs si liberer\u00e0 presto. Alla fine Marvin rester\u00e0 bloccato nella sua bolla. Mentre nel videogioco \u00e8 alleato di Bugs Bunny.\nEgli compare sporadicamente nella serie The Looney Tunes Show dove viene presentato come uno dei compagni, insieme a Porky Pig e Pete il Puma, di Daffy Duck al tempo del liceo che lo ha portato al desiderio di distruggere il pianeta Terra essendo stato il periodo pi\u00f9 difficile della sua vita.\nMarvin \u00e8 uno degli antagonisti anche nel film d'animazione e appare in dove gli viene sottratta l'astronave, utilizzata come palestra dagli altri Looney.\nNelle serie New Looney Tunes e Looney Tunes Cartoons torna ai suoi connotati originali cercando di distruggere la Terra.\nNel 2013 il regista \"Alfonso Cuar\u00f3n\" gli dedica un sorprendente cameo nel film pluri premiato agli Oscar \"Gravity\".\nIl personaggio dei fumetti DC Comics Lanterna Verde talvolta prende in giro Martian Manhunter, il suo frequente compagno nella Justice League, chiamandolo \"Marvin\".\nLo psichiatra George Burden nota spiritosamente che Marvin \u00e8 pazzo (secondo il manuale diagnostico DSM IV):\nFa un cameo nel film \"Ready Player One\".\nVoce.\nMarvin ha originariamente la voce del grande Mel Blanc, e solo in anni recenti \u00e8 stato doppiato da Joe Alaskey, Bob Bergen e Eric Goldberg. Altri doppiatori come Dan Castellaneta hanno imitato la sua voce in sue parodie. Negli anni ottanta il personaggio \u00e8 stato regolarmente doppiato nei cortometraggi da Vittorio Amandola. Dagli anni novanta, il personaggio \u00e8 stato regolarmente doppiato nei cortometraggi e nei lungometraggi da Neri Marcor\u00e8 sostituito, a partire dal 2004, da Roberto Stocchi che ha doppiato il marziano nella serie Duck Dodgers, nello speciale Canto di Natale - Il film natalizio dei Looney Tunes e nel videogioco . Dalla serie \"The Looney Tunes Show\" in poi, anche Stocchi viene sostituito da Mino Caprio. Altro doppiatore abituale di quegli anni \u00e8 stato Diego Sabre, che ha prestato voce al personaggio nelle serie \"Tazmania\" e \"Tiny Toons\", oltre che nel videogioco \"\"."}
{"id": "460194", "revid": "1573940", "url": "https://it.wikipedia.org/wiki?curid=460194", "title": "Chrysiridia rhipheus", "text": "L'urania del Madagascar (Chrysiridia rhipheus ()) \u00e8 un lepidottero appartenente alla famiglia Uraniidae, endemica del Madagascar.\nViene considerata fra le falene pi\u00f9 belle. In passato veniva usata per produrre oggetti ornamentali a causa dei suoi vividi colori.\nDescrizione.\nAdulto.\nLe ali posteriori hanno numerose code. \nHa un'apertura alare di 8\u201310\u00a0cm.\nLarva.\nIl bruco \u00e8 giallo e nero.\nBiologia.\n\u00c8 una farfalla diurna.\nAlimentazione.\nGli adulti si nutrono preferenzialmente del nettare di fiori di colore bianco o bianco-giallastro.\nTra le specie preferite vi sono: \nLe larve di \"C. rhipheus\" si nutrono esclusivamente di foglie e fiori di specie del genere \"Omphalea\" (Euphorbiaceae).\nSull'isola si trovano 4 specie di \"Omphalea\":\nDistribuzione e habitat.\nLa specie \u00e8 endemica del Madagascar. La si pu\u00f2 trovare in quasi tutta dell'isola tranne che nella parte sud-occidentale, dove la sua pianta nutrice \u00e8 assente.\nGli adulti compiono migrazioni stagionali dalla foresta decidua secca della costa occidentale, ove sono presenti 3 specie di \"Omphalea\" (\"O. ankaranensis\", \"O. occidentalis\" e \"O. palmata\") alla foresta pluviale della costa orientale, ove \u00e8 presente \"O. oppositifolia\". Essendo quest'ultima la unica specie sempreverde presente sull'isola, il suo ruolo \u00e8 cruciale per la sopravvivenza della specie."}
{"id": "460195", "revid": "21880", "url": "https://it.wikipedia.org/wiki?curid=460195", "title": "Urania del Madagascar", "text": ""}
{"id": "460197", "revid": "339392", "url": "https://it.wikipedia.org/wiki?curid=460197", "title": "Marvin the Martian", "text": ""}
{"id": "460200", "revid": "122300414", "url": "https://it.wikipedia.org/wiki?curid=460200", "title": "Comune di prima classe", "text": "Il grado di comune di prima classe (abbreviato Com. 1\u00aa Cl.) \u00e8 il secondo della categoria dei militari di truppa della Marina Militare (codice NATO ), superiore a quello di comune di seconda classe e inferiore a sottocapo.\nDistintivo di grado.\nIl distintivo di grado \u00e8 formato da un baffo (o galloncino) rosso. Il distintivo \u00e8 applicato sulla manica delle divise a met\u00e0 tra spalla e gomito sulle uniformi ordinarie, oppure sul controspallino delle uniformi di servizio e da lavoro.\nAppena al di sopra del grado \u00e8 applicato anche il distintivo di categoria o specialit\u00e0.\nStoria.\nIl grado all'origine della costituzione della Regia Marina era marinaio di 1\u00aa classe nella categoria marinai, mentre nelle altre categoria insieme a marinaio veniva specificata la categoria: marinaro cannoniere di 1\u00aa classe o anche capo pezzo, marinaro guardiano di 1\u00aa classe.\nNel 1868 nelle categorie fuochisti e maestranze (velieri, maestri d'ascia, maestri d'officina) il grado assunse la denominazione rispettivamente di marinaio fuochista di 1\u00aa classe, e di operaio di 1\u00aa classe.\nNel 1897 la denominazione di 1\u00aa classe venne cambiata con quella di scelto, preceduto dalla categoria, come marinaio scelto, fuochista scelto, cannoniere scelto. \nNel 1908 il grado venne unificato in quello di comune di 1\u00aa classe, specificandone la categoria.\nNella Marina Militare il grado di comune di prima classe era il grado pi\u00f9 alto raggiungibile dal personale arruolato tramite il servizio di leva, e da VFB con meno di 18 mesi di servizio. Questo grado era raggiungibile solo dopo aver compiuto il terzo mese di servizio.\nOggi, questo grado \u00e8 attribuito ai marinai provenienti dalla ferma prefissata di 1 anno (VFP1), al momento dell'incorporamento quale Volontariato in ferma prefissata quadriennale (VFP4).\nCorrispondenze nelle altre forze armate italiane.\nIl grado \u00e8 omologo al Caporale dell'Esercito Italiano e all'Aviere Scelto dell'Aeronautica Militare. Il codice di equivalenza NATO \u00e8 OR-2.\nGradi.\nI volontari di ferma prefissata all'atto dell'incorporamento vengono nominati Soldato, Comune di Seconda Classe o Aviere (in relazione alla Forza armata d'appartenenza), per poi ricevere il grado successivo a decorrere dal passaggio quale Volontariato in ferma prefissata quadriennale (VFP4).\nCorrispondenza con marine estere.\nRegno Unito e Commonwealth.\nNella Royal Navy il grado corrispondente \u00e8 Able seaman comune a molte marine, in particolare del Commonwealth. Il grado \u00e8 utilizzato, oltre che nel Regno Unito, nelle marine di Australia, Bangladesh, Canada, Finlandia, Ghana, India, Irlanda, Namibia, Nuova Zelanda, Norvegia, Pakistan, Sud Africa e Sri Lanka.\nCanada.\nNella Royal Canadian Navy, il grado di able seaman \u00e8 esistito fino ad agosto 2020, quando \u00e8 stato sostituito con il grado di marinaio di 2\u00aa classe (inglese: sailor 2nd class; francese: matelot de 2e classe), superiore a marinaio di 3\u00aa classe (inglese: \"sailor 3rd class\"; francese: \"matelot de 3e classe\") e inferiore a marinaio di 1\u00aa classe (inglese: \"sailor 1st class\"; francese: \"matelot de 1re classe\"); tale grado equivale a quello di caporale (inglese: \"private [trained]\" ; francese: \"soldat [form\u00e9]\") dell'Esercito e all\u2019aviere scelto (ing.: \"aviator [trained]\"; fra.: \"aviateur [form\u00e9]\") dell'aeronautica militare canadese che in ambito NATO sono classificati tutti indistintamente come OR-2. \nCome nella Royal Navy, per coloro che ricoprono tale grado \u00e8 ancora utilizzato il termine \"Killick\", anche se le insegne vecchio stile di un'ancora formata da una pietra racchiusa da pezzi di legno fissati insieme non sono pi\u00f9 utilizzate nella Royal Canadian Navy per questo grado.\nStati Uniti.\nNella US Navy il grado corrispondente \u00e8 marinaio (inglese: seaman) superiore ad apprendista marinaio (inglese: Seaman Apprentice), e inferiore a Petty officer third class, letteralmente piccolo ufficiale di terza classe. .\nNella Eesti merev\u00e4gi, la marina militare dell'Estonia il grado corrispondente al Comune di prima classe della Marina Militare italiana \u00e8 Vanemmadros, letteralmente marinaio anziano.\nFinlandia.\nNella Suomen merivoimat, la marina militare della Finlandia il grado corrispondente al Comune di prima classe della Marina Militare italiana \u00e8 Ylimatruusi (finlandese) o \u00d6vermatros (svedese), letteralmente primo marinaio.\nRussia e Unione Sovietica.\nNella Marina russa il grado equiparabile \u00e8 Star\u0161ij matros (in russo: \u043c\u0430\u0442\u0440\u043e\u0441 \u0441\u0442\u0430\u0440\u0448\u0438\u0439; letteralmente \"uomo di mare anziano\") che era stato introdotto nella Marina sovietica nel 1946 ed \u00e8 stato ereditato dalla Federazione russa nel 1991. Le ex repubbliche sovietiche di Bielorussia e Ucraina hanno un grado simile con la stessa pronuncia, ma con ortografia leggermente diversa: \u0441\u0442\u0430\u0440\u0448\u044b \u043c\u0430\u0442\u0440\u043e\u0441 (Star\u0161y matros) in Bielorussia) e \u0441\u0442\u0430\u0440\u0448\u0438\u0439 \u043c\u0430\u0442\u0440\u043e\u0441 (Star\u0161ij matros) in Ucraina. Secondo una diversa interpretazione tuttavia il grado potrebbe essere equiparabile a Matros (marinaio), mentre il grado di \"Star\u0161ij matros\" sarebbe equiparabile al sottocapo della Marina Militare Italiana. Il grado superiore era Star\u0161ina 2 stat'i.\nPaesi Bassi.\nNella Regia Marina olandese il grado corrispondente \u00e8 Matroos der 1e klasse omologo a Marinier der 1e klasse della fanteria di marina e al Soldaat der 1e klasse delle altre forze armate olandesi; Il grado \u00e8 superiore a Matroos der 2e klasse e inferiore a Korporaal comune a tutte le forze armate olandesi, eccetto che per il personale di coperta della Regia Marina dove il grado \u00e8 Kwartiermeester.\nPaesi arabi.\nNei paesi arabi il grado corrispondente \u00e8 Jund\u012b 'aww\u0101l ()"}
{"id": "460202", "revid": "1543377", "url": "https://it.wikipedia.org/wiki?curid=460202", "title": "Sottocapo", "text": "Il grado di sottocapo \u00e8 il terzo della categoria dei militari di truppa della Marina Militare (codice NATO ), superiore a quello di comune di prima classe e subordinato al sottocapo di terza classe. Il grado di sottocapo era il grado pi\u00f9 alto raggiungibile dal personale in ferma prefissata di 4 anni (VFP4) e VFB. Questo grado si pu\u00f2 raggiungere solo dopo il compimento del diciottesimo mese di servizio prestato da VFB o VFP4.\nStoria.\nIl grado \u00e8 comparso la prima volta nella Regia Marina nel 1873 nelle categorie cannonieri e fuochisti con la denominazione rispettivamente di sottocapo cannoniere e sottocapo fuochista, mentre tra i marinai la denominazione era sottonocchiere. Il grado era omologo al caporal maggiore del Regio Esercito e nel tempo venne conferito alle nuove categorie che si andavano formando. Nel 1908 anche il grado di sottonochhiere venne sostituito con il grado di sottocapo. \nTra il 1923 e il 1938 venne istituito il grado di funzionante sottocapo intermedio tra il comune di 1\u00aa classe e il sottocapo, che per\u00f2 venne abolito nel 1938.\nDistintivo di grado.\nIl distintivo di grado del sottocapo \u00e8 costituito da un gallone e due baffi (o galloncini) rossi. \u00c8 applicato sulla manica delle uniformi a met\u00e0 tra spalla e gomito su quelle ordinarie, oppure sulle controspalline delle uniformi di servizio.\nAppena al di sopra del grado \u00e8 applicato anche il distintivo di specialit\u00e0.\nIl grado \u00e8 omologo a quello di caporale maggiore dell'Esercito Italiano, primo aviere dell'Aeronautica Militare e di \"Seaman\" della Marina statunitense. Il codice di equivalenza NATO tra i gradi delle forze armate del Patto \u00e8 OR-3.\nCorrispondenze con Marine estere.\nCanada.\nNella Royal Canadian Navy, il grado di leading seaman \u00e8 esistito fino ad agosto 2020, quando \u00e8 stato sostituito con il grado di marinaio di 1\u00aa classe (inglese: sailor 1st class; francese: matelot de 1re classe), superiore a marinaio di 2\u00aa classe (inglese: \"sailor 2nd class\"; francese: \"matelot de 2e classe\") e inferiore a marinaio capo (inglese: \"master sailor\"; francese: \"matelot chef\"); tale grado equivale a quello di caporal maggiore (inglese: \"corporal\" ; francese: \"caporal\") dell'Esercito e al primo aviere (ing.: \"corporal\"; fra.: \"caporal\") dell'aeronautica militare canadese che in ambito NATO sono classificati tutti indistintamente come OR-3. \nCome nella Royal Navy, per coloro che ricoprono tale grado \u00e8 ancora utilizzato il termine \"killick\", anche se le insegne vecchio stile di un'ancora formata da una pietra racchiusa da pezzi di legno fissati insieme non sono pi\u00f9 utilizzate nella Royal Canadian Navy per questo grado.\nI marinai di 1\u00aa classe generalmente condividono mensa e alloggi con i marinai di 2\u00aa classe e 3\u00aa classe e con i loro equivalenti dell'esercito e dell'aeronautica: soldati, caporali e caporali capo; La loro mensa a bordo delle navi o nelle installazioni \u00e8 generalmente chiamata \"mensa dei ranghi minori\" equicalente ai militari di truppa delle forze armate italiane.\nStati Uniti.\nNella Marina degli Stati Uniti, la posizione di \"primo marinaio\" (Leading seaman o Leading rate) \u00e8 solitamente quella del marinaio pi\u00f9 anziano della divisione. L'equivalente grado di \"Leading rate\" \u00e8 sottufficiale di terza classe (inglese: petty officer third class; abbreviato: PO3), sebbene il \"primo marinaio\" abbia solo l'autorit\u00e0 di un PO3, ma non il grado. La posizione di \"primo marinaio\" viene solitamente utilizzata quando un PO3 o PO2 non \u00e8 in organico.\nSpagna.\nNella Armada Espa\u00f1ola il grado omologo \u00e8 cabo.\nRussia e Unione Sovietica.\nNella Marina russa il grado equiparabile \u00e8 Star\u0161ij matros (in russo: \u043c\u0430\u0442\u0440\u043e\u0441 \u0441\u0442\u0430\u0440\u0448\u0438\u0439; letteralmente \"uomo di mare anziano\") che era stato introdotto nella Marina sovietica nel 1946 ed \u00e8 stato ereditato dalla Federazione russa nel 1991. Le ex repubbliche sovietiche di Bielorussia e Ucraina hanno un grado simile con la stessa pronuncia, ma con ortografia leggermente diversa: \u0441\u0442\u0430\u0440\u0448\u044b \u043c\u0430\u0442\u0440\u043e\u0441 (Star\u0161y matros) in Bielorussia e \u0441\u0442\u0430\u0440\u0448\u0438\u0439 \u043c\u0430\u0442\u0440\u043e\u0441 (Star\u0161ij matros) in Ucraina. Secondo una diversa interpretazione tuttavia il grado di \"Star\u0161ij matros\" \u00e8 equiparabile al comune di prima classe della Marina Militare Italiana."}
{"id": "460203", "revid": "51032", "url": "https://it.wikipedia.org/wiki?curid=460203", "title": "Sfinge testa di morto", "text": ""}
{"id": "460204", "revid": "1573940", "url": "https://it.wikipedia.org/wiki?curid=460204", "title": "Acherontia atropos", "text": "La sfinge testa di morto o atropo (Acherontia atropos ) \u00e8 un lepidottero appartenente alla famiglia Sphingidae, diffuso in Eurasia e Africa.\nEtimologia.\nL'espressione \"testa di morto\" \u00e8 dovuta a un tratto molto caratteristico di questa falena, che la distingue da tutte quelle con cui condivide l'areale: sul lato dorsale del torace spicca una macchia biancastra, con due puntini neri, che ricorda la forma di un teschio. Per quanto riguarda la nomenclatura scientifica, il termine \"Acherontia\" si riferisce all'Acheronte (in greco ), uno dei fiumi infernali che secondo la mitologia greca occorre attraversare per accedere al regno dei morti. L'epiteto specifico \"atropos\" invece deriva dal nome di una delle tre moire greche, Atropo (in greco ), a cui era assegnato il compito di recidere il filo della vita.\nDescrizione.\nCome tutti gli sfingidi \"A. atropos\" ha un corpo massiccio fusiforme coperto da una folta peluria, delle antenne piumose e delle ali aerodinamiche disposte sull'addome come gli spioventi di un tetto. La falena ha delle notevoli dimensioni, con un peso di 1.5\u00a0g, un corpo lungo 6\u00a0cm e un'apertura alare di 90\u2013130\u00a0mm; in molte parti del suo areale risulta la falena dalle dimensioni maggiori e in Europa \u00e8 seconda solamente alla saturnia del pero. Le antenne sono robuste, di diametro costante e presentano degli uncini all'estremit\u00e0. La pagina superiore delle ali anteriori \u00e8 brunastra, marmorizzata di biancastro e nerastro, e con una cellula discale bianca. Quella delle ali posteriori invece \u00e8 gialla con due ampie bande ondulate marrone scuro. L'addome \u00e8 giallo con bande nerastre trasversali, simile a quello di un calabrone. La spiritromba \u00e8 breve, pi\u00f9 corta del torace, robusta, rigida e ricoperta di peluria. La colorazione pu\u00f2 variare in intensit\u00e0 e i disegni sulle ali e sull'addome possono essere pi\u00f9 o meno definiti. Anche la caratteristica macchia a forma di teschio sul lato dorsale del torace alle volte pu\u00f2 essere assente.\nDistribuzione e habitat.\nLa sfinge testa di morto \u00e8 una specie paleotropicale, presente nelle regioni afrotropicale e mediterranea. Vive permamentemente e si riproduce in Africa e nella parte meridionale del bacino mediterraneo e in una parte dell'Asia occidentale. Il suo areale ha come confine orientale il Kuwait e l'Arabia saudita e si spinge a occidente fino alle isole Canarie e all'arcipelago delle Azzorre. Da maggio a settembre hanno luogo le migrazioni verso nord che portano gli animali in Europa, fino alla Scandinavia meridionale e all'Islanda. Il limite settentrionale dell'areale si \u00e8 spostato verso nord negli ultimi anni grazie al carattere pi\u00f9 mite degli inverni. \u00c8 stata trovata frequentemente in paesi dell'Eurasia occidentale, ma soli pochi individui riescono a svernare con successo in queste zone.\n\"A. atropos\" frequenta boscaglie aperte e predilige luoghi secchi e assolati in cui si trovino piante appartenenti tra le altre, alle Solanaceae (come la belladonna, il giusquiamo, il tabacco e specialmente la patata), alle Verbenaceae, alle Bignoniaceae e alle Oleaceae.\nBiologia.\nIl ciclo vitale di questa specie vede svilupparsi un numero variabile di generazioni (1-3) nel corso dell'anno. Si tratta quindi di una specie multivoltina. I cicli di covata si susseguono in continuo nelle popolazioni africane, mentre nelle regioni pi\u00f9 settentrionali dell'areale la sfinge testa di morto sverna allo stadio pupale, come crisalide nel terreno. Le uova sono di colore verde o grigio-blu e vengono deposte singolarmente sulla pagina abassiale delle foglie delle piante ospiti. Al momento della schiusa, che pu\u00f2 avvenire da luglio a ottobre, la larva o bruco ha una colorazione verde chiara, che tende a scurirsi mano a mano che l'animale si nutre, delle bande gialle diagonali sui lati e un cornetto nero sull'ottavo segmento addominale, all'estremit\u00e0 della coda. Al secondo stadio, sul dorso del bruco compaiono numerose piccole spine. Nel terzo stadio larvale le bande diagonali gialle sviluppano dei margini violacei o blu e il cornetto caudale da nero e liscio diventa giallo e granuloso, ricurvo verso il basso. Nello stadio finale le spine sul dorso scompaiono e la larva \u00e8 lunga 13\u201315\u00a0cm, ha un aspetto robusto e pu\u00f2 assumere tre diverse colorazioni: verde, marrone o gialla. Il bruco si muove poco, solo in cerca di foglie fresche di cui nutrirsi, e fa schioccare le mandibole o arriva addirittura a mordere se viene minacciato. Effettuando 4 ecdisi nel corso di circa 20 giorni, la larva cresce fino a una lunghezza di 120\u2013130\u00a0mm e poi scava un buco nel terreno e si impupa in un bozzolo molto fragile, lungo 1,5\u20134,0 \u00a0cm situato all'interno di una camera profonda. La crisalide o pupa \u00e8 liscia, lucida e color mogano tendente al rossastro. La falena nella sua forma adulta o immagine emerge dal terreno dopo una metamorfosi completa che pu\u00f2 durare da 20 a 60 giorni.\nL'adulto, grazie alla colorazione screziata delle sue ali anteriori ripiegate a tenda sull'addome, che confonde il profilo del corpo con lo sfondo, nelle ore diurne riposa sui rami degli alberi, appoggiato sui muri o sul terreno, nella lettiera. Le attivit\u00e0 della falena e il volo si svolgono durante la notte, dal tramonto a qualche tempo dopo la mezzanotte. In questo lasso di tempo si possono trovare degli adulti in accoppiamento, coda contro coda o fianco a fianco, i quali possono rimanere in quella posizione tutta la notte oppure separarsi dopo qualche ora. Sfruttando le ore notturne la sfinge testa di morto pu\u00f2 compiere anche lunghe migrazioni. Mentre vola pu\u00f2 venire attirata dalla luce e dai fiori. Il nemico naturale principale dell\"'A. atropos\" \u00e8 il dittero tachinide \"Sturmia atropivora\".\nComportamento.\nAlimentazione.\nLa sfinge testa di morto di notte frequenta gli alveari, nei quali si nutre del miele prelevato perforando le cellette opercolate con la spirotromba corta e robusta. \u00c8 talmente golosa di miele che capita che ne ingurgiti in quantit\u00e0 eccessive, tanto da non riuscire poi a lasciare l'alveare e da finire quindi soffocata da un gruppo compatto di api. In questo caso, queste ultime ricoprono il suo cadavere con della propoli per evitare che la decomposizione porti infezioni nell'alveare. I danni inflitti alle colonie di api sono molto ridotti in Europa, dal momento che questa falena \u00e8 divenuta molto rara, vittima degli insetticidi e dell'inquinamento luminoso, che sembrano disturbare la sua riproduzione e interferire con le sue capacit\u00e0 di orientamento, per ragioni ancora non note, ma probabilmente legate all'impatto sul sistema ormonale.\nNel continente africano invece, dove questa specie \u00e8 ancora molto diffusa, la predazione degli alveari rappresenta un problema reale per l'apicoltura. La falena viene attaccata dalle api di guardia all'entrata dell'alveare, ma la sua folta peluria, la cuticola spessa e la resistenza al veleno che ha sviluppato le consentono di accedere al favo facendosi largo con saltelli e con il movimento vibratorio delle sue ali. Una volta dentro si sposta indisturbata perch\u00e9 \u00e8 in grado di diventare chimicamente invisibile alle api, cio\u00e8 di produrre molecole chimiche che mimano gli acidi grassi cutanei emessi da questi Imenotteri, confondendosi quindi con essi. Diversamente dalle altre specie del genere \"Acherontia\", \"A. atropos\" attacca esclusivamente le colonie di ape europea \"Apis mellifera\". Oltre che depredando miele, la falena si nutre bottinando alcune specie floreali, come ad esempio il gelsomino, la patata, il tabacco, il garofano, e succhiando la linfa dagli alberi e il succo dei frutti in marcescenza.\nI bruchi si sviluppano mangiando le foglie delle piante ospite scelte opportunamente dalla madre tra una cinquantina di specie, al momento della deposizione delle uova.\nComunicazione.\nLa sfinge testa di morto \u00e8 l'unica farfalla al mondo capace di produrre un grido con la faringe. Infatti, sia il bruco che l'adulto, quando vengono disturbati o si sentono minacciati emettono un suono abbastanza forte, simile a un cigolio o allo stridio di un topo. Questo comportamento \u00e8 facile da osservare in maschi che hanno appena raggiunto una fonte di luce e che sono ancora nello stato di eccitazione caratteristico di questi momenti. Il suono emesso \u00e8 udibile fino a una quarantina di metri e viene prodotto espellendo violentemente dell'aria che mette in vibrazione una piccola lamina situata all'imboccatura della faringe. Questo comportamento, unito a quello di sollevare le ali, di muovere rapidamente l'addome vivacemente colorato e alla secrezione di una sostanza dall'odore nauseante attraverso i peli ghiandolari dell'addome, ha la funzione di scoraggiare l'attacco dei predatori.\nNella cultura di massa.\nLa macchia a forma di teschio sul torace ha fatto in modo che questa falena guadagnasse una reputazione negativa, ispirando associazioni con il mondo soprannaturale e con il maligno. Secondo numerose superstizioni, essa \u00e8 messaggera di guerra e pestilenza, portatrice di sfortuna, arreca gravi disgrazie e morte nelle case in cui vola. La si trova rappresentata nel dipinto \"The Hireling Shepherd\" di William Holman Hunt, pittore preraffaellita inglese, ed in un piccolo dipinto di Van Gogh del 1889. La stessa falena \u00e8 protagonista di un racconto di Edgar Allan Poe, \"La sfinge\" (\"The Sphinx\") del 1846 e viene citata anche nei romanzi \"Dracula\" di Bram Stoker, \"Le intermittenze della morte\" (2005) di Jos\u00e9 Saramago, dove appare sulla copertina dell'edizione americana, e \"I'm the King of the Castle\" di Susan Hill, si trova nel libro \"Marina\" di Carlos Ruiz Zaf\u00f3n. \u00c8 stata poi resa famosa dal film \"Il silenzio degli innocenti\" uscito nel 1991 e diretto da Jonathan Demme.\nDa non dimenticare l'attenzione che le riserva il poeta crepuscolare Guido Gozzano: egli le dedica un componimento nelle sue \"Epistole entomologiche\" e la cita nella poesia \"La signorina Felicita\":\nNella storia del cinema ha fatto la sua comparsa pi\u00f9 volte. Ad esempio, Luis Bu\u00f1uel e Salvador Dal\u00ed la utilizzano come uno dei tanti significati nascosti di \"Un chien andalou\" (1929). Nel 1968 diventa protagonista del film horror \"Il mostro di sangue\", con Peter Cushing, dove un entomologo folle crea un'enorme testa di morto incrociandola con il DNA umano, fino ad ottenere una mostruosa creatura che si nutre di sangue e semina morte e panico; nel 1991 compare la citazione alla cugina asiatica del lepidottero, Acherontia styx, nel film \"Il silenzio degli innocenti\", di Jonathan Demme, in cui la pupa viene usata come simbolo di trasformazione ponendola nella bocca delle vittime del serial killer Buffalo Bill. Nel 2002 infine Mark Pellington fa riferimento alla sfinge testa di morto nel suo film \"The Mothman Prophecies - Voci dall'ombra\"."}
{"id": "460206", "revid": "1318658", "url": "https://it.wikipedia.org/wiki?curid=460206", "title": "Sottocapo di terza classe", "text": "Il grado di sottocapo di terza classe \u00e8 il primo della categoria dei graduati della Marina Militare (codice NATO ), superiore a quello di sottocapo e inferiore al sottocapo di seconda classe.\nDistintivo.\nIl distintivo di grado \u00e8 formato da un archetto ed un gallone rossi e applicato sulla manica delle uniformi ordinarie a met\u00e0 tra spalla e gomito, oppure sulla controspallina delle di quelle di servizio.\nAppena al di sopra del grado \u00e8 raffigurata anche il distintivo di specialit\u00e0.\nAltre forze armate e forze di polizia.\nIl grado \u00e8 omologo a quello di primo caporale maggiore dell'Esercito Italiano, aviere capo dell'Aeronautica Militare, carabiniere dell'Arma dei Carabinieri.\nNella Guardia di Finanza, che \u00e8 un corpo militare e allo stesso tempo forza di polizia, il grado omologo \u00e8 finanziere mentre nella Polizia di Stato e nella Polizia penitenziaria, che sono forze di polizia, la qualifica equivalente \u00e8 agente.\nCorrispondenze con Marine estere.\nRegno Unito.\nNella Royal Navy il grado omologo corrispondente al codice NATO OR-4 \u00e8 leading rating o leading rate (cui abitualmente ci si rivolge con \"leading hand\", oppure col nome della categoria/specialit\u00e0, es: \"leading regulator\"; \"leading seaman\", seguito dal cognome) presente anche nella Indian Navy, nella Royal Australian Navy, nella Royal New Zealand Navy e in marine del Commonwealth e di tradizioni britannica.\nNella Royal Navy coloro che ricoprono tale grado vengono comunemente chiamti \"\"Killick\" in quanto indossa uno distintivo con l'emblema di un'ancora chiamata \"Killick\"\" una specie di ancora formata da una pietra racchiusa da pezzi di legno fissati insieme.\nCanada.\nNella Royal Canadian Navy, il grado di master seaman \u00e8 esistito fino ad agosto 2020, quando \u00e8 stato sostituito con la denominazione di master sailor (francese: \"matelot chef\"; letteralmente: \"marinaio capo\"), superiore a marinaio di 1\u00aa classe (inglese: \"sailor 1st class\"; francese: \"matelot de 1re classe\") e inferiore a \"marinaio capo\" (inglese: \"master sailor;\" francese: \"matelot-chef\"); tale grado equivale a quello di 1\u00ba caporal maggiore (inglese: \"master corporal\" ; francese: \"caporal-chef\") dell'Esercito e al aviere capo (ing.: \"master corporal\"; fra.: \"caporal-chef\") dell'aeronautica militare canadese che in ambito NATO sono classificati tutti come OR-4. \nCome nella Royal Navy, per coloro che ricoprono tale grado \u00e8 ancora utilizzato il termine \"killick\", anche se le insegne vecchio stile di un'ancora formata da una pietra racchiusa da pezzi di legno fissati insieme non sono pi\u00f9 utilizzate nella Royal Canadian Navy per questo grado."}
{"id": "460207", "revid": "6923", "url": "https://it.wikipedia.org/wiki?curid=460207", "title": "Ropecon", "text": ""}
{"id": "460211", "revid": "1318658", "url": "https://it.wikipedia.org/wiki?curid=460211", "title": "Sottocapo di seconda classe", "text": "Il grado di sottocapo di seconda classe \u00e8 il secondo della categoria dei graduati della Marina Militare (codice NATO ), superiore a quello di sottocapo di terza classe e inferiore al sottocapo di prima classe.\nDistintivo.\nIl distintivo di grado \u00e8 formato da un arco, un gallone ed un baffo (o galloncino) rossi e applicato sulla manica delle uniformi ordinarie a met\u00e0 tra spalla e gomito, oppure sulla controspallina delle di quelle di servizio.\nAppena al di sopra del grado \u00e8 raffigurato anche il distintivo di specialit\u00e0.\nAltre forze armate e forze di polizia.\nIl grado \u00e8 omologo a quello di caporal maggiore scelto dell'Esercito Italiano, primo aviere scelto dell'Aeronautica Militare, carabiniere scelto dell'Arma dei Carabinieri.\nNella Guardia di Finanza, che \u00e8 un corpo militare e allo stesso tempo forza di polizia, il grado omologo \u00e8 finanziere mentre nella Polizia di Stato e nella Polizia penitenziaria, che sono forze di polizia, la qualifica equivalente \u00e8 agente.\nIl codice di equivalenza NATO \u00e8 \"OR-4\".\nNelle altre marine.\nCorrispettivo del sottocapo di seconda classe, nella Marina statunitense, \u00e8 il grado di petty officer second class."}
{"id": "460213", "revid": "830939", "url": "https://it.wikipedia.org/wiki?curid=460213", "title": ".de", "text": ".de \u00e8 il Dominio di primo livello nazionale assegnato alla Germania.\nIl nome \u00e8 basato sulle prime due lettere della parola tedesca per Germania (\"Deutschland\").\n.de attualmente \u00e8 il primo per numero di registrazioni tra i domini di primo livello nazionale, mentre considerando anche i domini di primo livello generici \u00e8 secondo soltanto a .com"}
{"id": "460215", "revid": "93556", "url": "https://it.wikipedia.org/wiki?curid=460215", "title": "Sottocapo di prima classe", "text": "Il sottocapo di prima classe \u00e8 un grado della categoria dei graduati della Marina Militare Italiana e viene sopra il sottocapo di seconda classe e prima del sottocapo di prima classe scelto. Il distintivo di grado del sottocapo di prima classe \u00e8 costituito da un gallone e due baffi rossi con archetto.\nIl distintivo di grado \u00e8 formato da un arco, un gallone e due baffi (o galloncini) rossi. Il distintivo \u00e8 applicato sulla manica delle divise a met\u00e0 tra spalla e gomito sulle uniformi ordinarie, oppure sul controspallino delle uniformi di servizio.\nAppena al di sopra del grado \u00e8 applicato anche il distintivo di specialit\u00e0.\nIl grado \u00e8 omologo al grado di caporale maggiore capo dell'Esercito Italiano, primo aviere capo dell'Aeronautica Militare, appuntato dell'Arma dei Carabinieri e di Petty Officer Third Class della Marina statunitense. Il codice di equivalenza NATO \u00e8 OR-4."}
{"id": "460218", "revid": "132266", "url": "https://it.wikipedia.org/wiki?curid=460218", "title": "Sottocapo di prima classe scelto", "text": "Il sottocapo di prima classe scelto \u00e8 un grado della categoria dei graduati della Marina Militare Italiana e viene sopra il sottocapo di prima classe e prima del sergente. Il distintivo di grado del sottocapo di prima classe scelto \u00e8 costituito da un gallone e due baffi rossi filettati d'oro con archetto.\nIl distintivo di grado \u00e8 formato da un arco, un gallone e due baffi (o galloncini) rossi tra i quali \u00e8 applicato uno sfondo dorato. Il distintivo \u00e8 applicato sulla manica delle divise a met\u00e0 tra spalla e gomito sulle uniformi ordinarie, oppure sul controspallino delle uniformi di servizio.\nAppena al di sopra del grado \u00e8 applicato anche il distintivo di specialit\u00e0.\nIl grado \u00e8 omologo al grado di caporale maggiore capo scelto dell'Esercito Italiano, primo aviere capo scelto dell'Aeronautica Militare, appuntato scelto dell'Arma dei Carabinieri e di Petty Officer Third Class della Marina statunitense. Il codice di equivalenza NATO \u00e8 OR-4."}
{"id": "460220", "revid": "253269", "url": "https://it.wikipedia.org/wiki?curid=460220", "title": "Simon Templar", "text": "Simon Templar detto Il Santo \u00e8 un personaggio letterario, ripreso poi dalla televisione e dal cinema, ideato nel 1928 da Leslie Charteris ed esordito nel romanzo giallo \"Meet The Tiger!\". Charteris scrisse oltre 50 romanzi con il personaggio.\nCaratteristiche.\nIl suo creatore lo descrive come un Robin Hood moderno, un giustiziere che agisce ai margini della legge e che, almeno nelle apparizioni iniziali, non disdegna l'omicidio a fini di giustizia.\nDi lui si sa poco: \u00e8 probabilmente di umili origini, \u00e8 dotato di uno spiccato \"sense of humour\" e ha una nutrita serie di identit\u00e0 fasulle. Il suo segno di riconoscimento \u00e8 una stilizzata figura umana con un'aureola sui bigliettini che lascia a mo' di firma sul luogo delle sue imprese, a beffa dei rappresentanti della legge, che lo braccano incessantemente ma che puntualmente falliscono miseramente: l'ispettore Teal di Scotland Yard e l'ispettore John Fernack della polizia di New York.\nNelle versioni televisive e cinematografiche il personaggio vede in parte modificate le sue caratteristiche: infatti appare come un paladino a tutto tondo, senza interessi materiali, anche se vive agiatamente nell'alta societ\u00e0; sua grande predilezione sono il salvataggio di belle donne in pericolo e il farsi beffa di Scotland Yard, che lo ritiene un mero avventuriero non sospinto da alcuna motivazione. In queste versioni il \"Santo\" non prende quasi mai compensi per le sue imprese come investigatore privato.\nStoria editoriale.\nIl personaggio ha tale successo da dare vita a una nutrita serie di libri e raccolte di racconti, in tutto 50, firmati da Charteris, ma a partire dagli anni Sessanta scritti da \"ghost writers\" come Harry Harrison e Fleming Lee.\nSimon Templar arriva al cinema nel 1938, quando la RKO produce \"The Saint in New York\" con Louis Hayward nel ruolo principale. Hayward \u00e8 un Templar dai tratti inquietanti e ossessivi, un giustiziere che gira il mondo organizzando rivoluzioni e ammazzando a sangue freddo i criminali a cui d\u00e0 la caccia. L'anno successivo il Santo diventa protagonista di una serie radiofonica di successo: al microfono si alterneranno, tra gli altri, Terence de Marney, Brian Aherne, Vincent Price, Tom Conway e Barry Sullivan. In \"The Saint Strikes Back\", il film successivo, il ruolo del Santo \u00e8 affidato a George Sanders che lo interpreta per altri quattro film. Sanders fa di Templar un dandy sensibile al fascino delle belle donne che risolve senza troppa fatica banali canovacci gialli.\nCharteris non gradisce questi filmetti di serie B e nel 1941 si riprende dalla Rko i diritti del personaggio e Sanders passa a interpretare il Falco, un eroe molto simile, sempre per la Rko. In \"The Saint's Vacation\", il testimone passa a Hugh Sinclair che sar\u00e0 protagonista anche del successivo \"The Saint Meets the Tiger\". Nel 1953 un invecchiato Hayward riprender\u00e0 il ruolo di Templar nel film \"La banda del Tamigi\". Negli anni Sessanta Templar rispunta in un paio di pellicole francesi dirette da Christian-Jaque con Jean Marais.\nLa popolarit\u00e0 del personaggio cresce a dismisura grazie alla serie televisiva inglese \"Il Santo\" con protagonista Roger Moore, prodotta da Monty Berman e Robert S. Baker e andata in onda dal 1962 al 1968, affiancato di volta in volta da attrici quali Shirley Eaton, Julie Christie, Dawn Addams, Samantha Eggar e Sue Lloyd. Il successo della serie \u00e8 tale che vengono realizzati anche due lungometraggi, ottenuti editando alcuni episodi: \"L'Organizzazione ringrazia - Firmato il Santo\" (1968) e \"La mafia lo chiamava il Santo ma era un castigo di Dio\" (1969).\nDel 1978 \u00e8 invece la serie TV \"Il ritorno del Santo\" con Ian Ogilvy nel ruolo di Templar; mentre del 1987 \u00e8 la volta del film TV \"The Saint in Manhattan\" con Andrew Clarke, pensato inizialmente come episodio pilota di una nuova serie mai realizzata. Tocca poi a Simon Dutton dare il volto al personaggio in sei film TV del 1989. L'ultima incarnazione cinematografica del Santo \u00e8 quella di Val Kilmer nel film \"Il Santo\" del 1997, in cui Templar \u00e8 un superladro internazionale che si destreggia tra congegni high-tech e travestimenti in stile \"\".\nRomanzi.\nLeslie Charteris invent\u00f2 il personaggio di Simon Templar come protagonista del romanzo \"Meet The Tiger\"; seguirono un centinaio di avventure raccolte in numerose antologie.\nInfluenze.\nOltre alla cinquantina di romanzi che l'autore originale Charteris scrisse sul Santo, esistono altrettanti romanzi apocrifi solo in lingua francese.\nDagli anni quaranta agli anni settanta furono prodotte svariate testate a fumetti.\nLa figura di Templar ha influenzato quella di James Bond ideato da Ian Fleming: ad esempio quando il Santo si presentava, molti anni prima di Bond, diceva \"il mio nome \u00e8 Templar, Simon Templar\".\nNel 1952 Ian Fleming spos\u00f2 Anne Geraldine Rothermere, contessa di Charteris, lontana parente dell'inventore de \"Il santo\"."}
{"id": "460222", "revid": "93556", "url": "https://it.wikipedia.org/wiki?curid=460222", "title": "Secondo capo", "text": "Il secondo capo \u00e8 il secondo grado dei sottufficiali della Marina Militare, superiore del sergente e subordinato al secondo capo scelto. Il distintivo di grado del secondo capo \u00e8 costituito da un gallone e due baffi dorati. Viene indossato sulla manica a met\u00e0 tra gomito e spalla e immediatamente sopra il grado viene posizionato il distintivo di ruolo.\nStoria.\nIl grado era stato istituito nella Regia Marina.\nNel 1907 venne istituito anche il grado di Secondo capo anziano, in sostituzione del grado di capo di 3\u00aa classe, mentre il grado di secondo capo assumeva la denominazione di Secondo capo (ordinario).\nNel 1926 con la Legge n\u00ba 1178 dell'8 giugno 1926, \"Organizzazione della Marina\", recepita con foglio d'ordini n\u00ba 168 del 23 luglio 1926 veniva ripristinato il grado di capo di 3\u00aa classe e il grado di secondo capo veniva articolato su tre livelli:\nNel 1932 i gradi di Secondo capo anziano e Secondo capo (ordinario) vennero unificati nel grado di Secondo capo, mentre il Funzionante secondo capo nel 1938 ha assunto la denominazione di Sergente.\nCorrispondenze.\nLe corrispondenze del ruolo sergenti nelle altre forze armate italiane\nGradi omologhi in altre marine della NATO.\nStati Uniti.\nNella US Navy il grado omologo \u00e8 Petty officer second class"}
{"id": "460226", "revid": "287204", "url": "https://it.wikipedia.org/wiki?curid=460226", "title": "Repubblica del Vermont", "text": "La Repubblica del Vermont fu, nel Settecento, uno stato dell'America settentrionale. Proclamatasi indipendente dalla Gran Bretagna nel 1777, entr\u00f2 infine a far parte degli Stati Uniti d'America nel 1791, come quattordicesimo stato con il nome di Vermont.\nStoria.\nNel 1763, il trattato di Parigi pose fine alla guerra dei sette anni, assegnando la zona dell'attuale stato del Vermont alla Gran Bretagna. Parti della regione erano controllate dalla Provincia di New York e dalla Provincia del New Hampshire, cosa che condusse a diverse controversie, concluse con la decisione di Giorgio III di assegnarla a New York.\nFondazione.\nEthan Allen e la sua milizia \"Green Mountain Boys\" combatterono contro i britannici, ma anche contro New York e New Hampshire. Il 15 gennaio 1777 la regione si proclam\u00f2 indipendente, con il nome di Repubblica del New Connecticut, indicata anche come Repubblica delle Green Mountains (\"Montagne Verdi\"). L'8 luglio dello stesso anno, il nome ufficiale venne cambiato in \"Vermont\" (dal francese: \"Verts Monts\").\nGoverno.\nLa Costituzione della Repubblica del Vermont fu redatta e ratificata nel 1777, primo esempio di costituzione nazionale scritta nel Nord America. Fu anche la prima a concedere il suffragio universale maschile e ad abolire la schiavit\u00f9. Nel 1791 la repubblica entr\u00f2 a far parte degli Stati Uniti, in parte per bilanciare l'ingresso del Kentucky, stato schiavista. \nThomas Chittenden fu capo di Stato del Vermont per la maggior parte del periodo in cui esso fu una repubblica indipendente e, dopo l'annessione agli Stati Uniti, divenne il primo governatore del nuovo stato federato."}
{"id": "460229", "revid": "125639924", "url": "https://it.wikipedia.org/wiki?curid=460229", "title": "Sophie Okonedo", "text": "Tra i suoi ruoli pi\u00f9 importanti figura la sua interpretazione nel film \"Hotel Rwanda\", che le \u00e8 valso una candidatura per l'Oscar alla miglior attrice non protagonista.\nBiografia.\nNata da madre inglese ebrea, insegnante di pilates e da padre di origine nigeriana dipendente del governo, fu cresciuta dalla madre in condizioni di indigenza economica dopo che il padre aveva lasciato la famiglia, pochi anni dopo la nascita di Sophie. Laureatasi all'Universit\u00e0 di Cambridge, si \u00e8 formata come attrice alla Royal Academy of Dramatic Art di Londra. In seguito ha avuto dei ruoli in vari lavori cinematografici (tra i quali , nel 1995), televisivi, radiofonici e teatrali.\n\u00c8 divenuta nota nel 2004 per aver ottenuto una \"nomination\" all'Oscar come miglior attrice non protagonista per la sua interpretazione del personaggio di Tatiana Rusesabagina, moglie dell'albergatore Paul Rusesabagina nel film \"Hotel Rwanda\". Nel 2005 partecipa al film \"\u00c6on Flux - Il futuro ha inizio\", al fianco di Charlize Theron. Nel 2006 \u00e8 protagonista del dramma TV \"\", basato sulla catastrofe che ha colpito l'Indonesia nel 2004. Questa \u00e8 la prova definitiva che la porta a esser candidata al Golden Globe e che la consacra alla critica e al pubblico. Nel 2007 recita in \"Martian Child - Un bambino da amare\" di Menno Meyjes, mentre nel 2008 fa parte del ricco cast de \"La vita segreta delle api\".\nDoppiatrici italiane.\nNelle versioni in italiano delle opere in cui ha recitato, Sophie Okonedo \u00e8 stata doppiata da:\nDa doppiatrice \u00e8 sostituita da:"}
{"id": "460233", "revid": "12067", "url": "https://it.wikipedia.org/wiki?curid=460233", "title": "Capo di terza classe", "text": "Il capo di terza classe \u00e8 il primo grado del ruolo marescialli dei sottufficiali della Marina Militare Italiana ed \u00e8 superiore al secondo capo scelto e subordinato al capo di seconda classe. \nStoria.\nIl grado di maresciallo in Italia fu inizialmente previsto unicamente per i marescialli d'alloggio dei Carabinieri Reali. Nel 1902 venne istituito per il Regio Esercito. Il grado era unico e superiore a quello di furiere maggiore. Successivamente nel 1907 i gradi di furiere e furiere maggiore vennero aboliti ed il grado di maresciallo venne diviso in tre classi: maresciallo di 1\u00aa, 2\u00aa e 3\u00aa classe che vennero poi rinominati rispettivamente Maresciallo maggiore, Maresciallo capo e Maresciallo ordinario. Nella Regia Marina i gradi equiparati erano quelli di capo di 1\u00aa, 2\u00aa e 3\u00aa classe.\nNella Regia Marina i gradi dei sottufficiali erano nocchiere di 1\u00aa e 2\u00aa classe e di 2\u00b0 nocchiere per la categoria dei nocchieri, capo cannoniere di 1\u00aa e 2\u00aa classe e 2\u00b0 capo cannoniere per la categoria dei cannonieri, 1\u00b0, 2\u00b0 e 3\u00b0 macchinista per la categoria di macchinisti e fuochisti, capo maestro di 1\u00aa e 2\u00aa classe e 2\u00b0 capo maestro per i sottufficiali di arsenale con il grado di capo maestro di 1\u00aa classe riservato solo al personale di officina. Successivamente a partire dal 1868 il gradi di 2\u00b0 nocchiere divenne nocchiere di 3\u00aa classe, 2\u00b0 capo cannoniere divenne capo cannoniere di 3\u00aa classe, 3\u00b0 macchinista divenne aiutante macchinista e 2\u00b0 capo maestro divenne mastro di 1\u00aa classe, che nel 1878 divenne capo maestro di 3\u00aa classe, mentre a partire dal 1868 il grado di capo maestro di 1\u00aa classe venne esteso a tutti i sottufficiali di arsenale e non pi\u00f9 riservato solo al personale di officina.\nCon la riforma dei gradi introdotta nel 1907, che istituiva i gradi di maresciallo, i gradi dei sottifficiali della Regia Marina, vennero unificati in capo di 1\u00aa, 2\u00aa classe, mentre il grado di \"capo di 3\u00aa classe\" venne soppresso nello stesso 1907&lt;ref name=\"RD135/1907\"&gt;Legge n\u00ba 135 del 24 marzo 1907&lt;/ref&gt; e nel 1908 venne istituito il grado di Secondo capo anziano. \nIl grado di capo di 3\u00aa classe sarebbe stato poi reintrodotto nella Regia Marina nel 1923.&lt;ref name=\"RD1483/1923\"&gt;Decreto luogotenenziale n\u00ba 1483 del 14 giugno 1923.&lt;/ref&gt;\nDistintivo di grado.\nIl distintivo di grado del capo di terza classe \u00e8 costituito da un \"binario\" blu bordato d'oro. Viene indossato sulla spalla dell'uniforme invernale e sul controspallino dell'uniforme estiva."}
{"id": "460236", "revid": "174925", "url": "https://it.wikipedia.org/wiki?curid=460236", "title": "Amnioti", "text": ""}
{"id": "460237", "revid": "226458", "url": "https://it.wikipedia.org/wiki?curid=460237", "title": "Navi da guerra degli Stati Confederati d'America", "text": "Le navi e le imbarcazioni di tutti i tipi e di tutte le classi che prestarono servizio sotto Bandiera confederata prima e durante la guerra di secessione americana, e per le quali esistono documentazioni di riferimento, furono oltre 500. Esse sono tutte contrassegnate dalla sigla CSS, che significa \"Confederate States Ship\" (Nave degli Stati Confederati).\nIn questo numero sono comprese anche imbarcazioni acquisite ma che non poterono entrare in servizio a causa della fine della guerra.\nPer alcune imbarcazioni le informazioni sono molto scarne, per cui \u00e8 solo possibile asserire che esse furono certamente in servizio confederato. Tutte le navi civili o di propriet\u00e0 dei singoli Stati furono acquisite alla Marina confederata ed impiegate nel ruolo originale o trasformate.\nAlcune navi cambiarono classe o impiego; altre furono utilizzate in pi\u00f9 impieghi. Se a seguito di tali modifiche la nave non ha cambiato nome, nella classificazione che segue \u00e8 indicato l'impiego pi\u00f9 importante o di durata maggiore. Per il resto si rinvia alla descrizione delle singole navi.\nFrequentemente il nome di una nave distrutta o perduta viene assegnato ad un'altra nave di nuova acquisizione: in tal caso i nomi ripetuti sono accompagnati da un numero tra parentesi, che indica l'ordine di assegnazione del nome.\nAlle navi catturate, trasformate o meno, solitamente viene cambiato il nome; vi sono per\u00f2 eccezioni, tra le quali la pi\u00f9 evidente \u00e8 quella della fregata USS \"United States\", che divenne CSS \"United States\", anche se talvolta viene indicata come CSS \"Confederate States\".\n\"Censimento e classificazione sono in corso.\"\nNavi impiegate in particolari aree o raggruppamenti.\nLe navi elencate nelle sezioni che seguono sono per la maggior parte elencate anche nelle sezioni suddivise per impiego.\nLa flotta per la difesa fluviale.\nNel 1862 il Dipartimento della Guerra Confederato acquist\u00f2 quattordici vascelli e li convert\u00ec in navi armate leggere per difendere il fiume Mississippi in cooperazione con la Marina Confederata. Equipaggiate da personale dell'Esercito, esse furono poste sotto il commando generale del Captain J. E. Montgomery, CSN, un ex capitano di piroscafo fluviale.\nOtto delle quattordici navi, sei delle quali dotate di sperone e classificate come arieti, operarono nelle acque intorno a Memphis, Tennessee, e parteciparono alla battaglia qui avvenuta il 6 giugno 1862, con i seguenti risultati:\nLe restanti sei navi, tutte rimorchiatori convertiti, operarono nel basso Mississippi e parteciparono alla difesa dei Forti Jackson e St. Philip, 24 - 28 aprile 1862. Erano:\nIl Dipartimento Marittimo del Texas (Esercito Confederato).\nIl Dipartimento Marittimo del Texas, chiamato anche Brigata Marittima del Texas, fu organizzato dai Confederati all'inizio della Guerra per difendere le acque costiere di quello Stato chiave.\nNell'agosto 1861 il Comandante W. W. Hunter, CSN, fu sottoposto al Segretario della Guerra ed assegnato a sovrintendere agli sforzi per proteggere la costa del Texas. Un ordine del 21 settembre lo autorizzava ad impiegare tutti i natanti leggeri di quell'area per pattugliare le acque costiere e trasportare truppe e rifornimenti. Il primo atto ufficiale del Comandante Hunter fu quello di noleggiare la nave Bayou City il 26 settembre 1861.\nDa quel momento e fino alla fine delle ostilit\u00e0 furono coinvolte in queste attivit\u00e0 una trentina di imbarcazioni. Alcune erano armate, ma la maggior parte venne impiegata solo per trasporti. Alcune navi prestarono servizio solo brevemente con il Dipartimento Marittimo; altre per tutta la durata della guerra.\nNavi armate:\n(*) in origine USRC Henry Dodge, oper\u00f2 con il Dipartimento Marittimo del Texas pur mantenendo la propria identit\u00e0 di nave della Marina degli Stati Confederati.\nNavi da trasporto:\nNavi in altri ruoli:\nLa \"Flotta di pietra\": navi affondate per ostruzione.\nL'Esercito e la Marina confederati trovarono questo espediente per costruire barricate nei punti strategici delle acque interne per permettere la via di fuga delle loro forze, evitare la cattura ed impedire l'avanzata dei Federali. Durante la prima met\u00e0 del 1862 due aree della Virginia, Croatan Sound ed il fiume Pamunkey, furono ostruite con numerose imbarcazioni requisite specificamente per questo scopo a proprietari privati, o provenienti da breve servizio come navi da trasporto. Navi di vario tipo e dimensione furono caricate di pietre e sabbia o riempite di rifiuti, poi rimorchiate in un punto predeterminato ed affondate creando ostacolo a tutte le imbarcazioni di passaggio.\nNavi classificate secondo l'impiego preminente.\nCannoniere, Cannoniere corazzate, Cannoniere corazzate con rostro.\nNavi armate da uno o pi\u00f9 cannoni per uso prevalente contro obiettivi costieri. Le cannoniere corazzate, eventualmente dotate di rostro di prua, sono in grado anche di sostenere brevi combattimenti navali.\nContrabbandiere e per forzamento del blocco.\nIn questa categoria sono comprese navi di tre tipi:\nAnche navi di altra nazionalit\u00e0 operavano forzando il blocco, rifornendo le Forze armate confederate e ricevendone in pagamento la produzione locale, prevalentemente cotone. \u00c8 in corso l'identificazione delle navi che seguono per verificarne la bandiera battuta.\n\"Cottonclad\" e \"Cottonclad Ram\".\nNavi il cui scafo veniva internamente rivestito con balle di cotone destinate ad assorbire le cannonate e proteggere le macchine e l'armamento. Alcune di esse erano dotate di sperone o rostro (Ram). Le Cannoniere rivestite in cotone sono classificate fra le Cannoniere.\nLance.\nSono imbarcazioni veloci della lunghezza di almeno 30'.\nParlamentari.\nNavi utilizzate per lo scambio di parlamentari o di prigionieri, sotto la copertura della \"Bandiera bianca\"; nome e caratteristiche vengono preventivamente indicate all'avversario. Quando non coperte dalla Bandiera bianca possono essere utilizzate per altri scopi (rimorchiatori, trasporto ecc.) ma in questi casi non sono protette dal Diritto internazionale.\nPattugliatori.\nNavi destinate alla sorveglianza delle coste e delle acque interne, adibite talvolta contemporaneamente anche a minori trasporti.\nPilotine.\nPiccole imbarcazioni utilizzate per pilotare navi maggiori in passaggi stretti o rischiosi o per entrare nei porti.\nPiroscafi.\nNavi mosse da motore a combustione esterna, con caldaia a vapore a bassa o ad alta pressione, alimentato a carbone.\nRicognitori.\nNavi impiegate per ricercare le rotte pi\u00f9 sicure e per individuare e sorvegliare le mosse delle navi nemiche.\nRifornitori e Ausiliarie.\nNavi da trasporto assegnate in permanenza al rifornimento di formazioni, di batterie galleggianti, di torpediniere o di singole navi da battaglia, prevalentemente per il carbone, le munizioni ed i viveri.\nRimorchiatori.\nNavi attrezzate per rimorchiare altre navi in avaria o attraverso passaggi rischiosi o nei porti. Normalmente utilizzate anche in altri ruoli, come trasporto, pattugliamento o portaordini.\nTrasporto truppe.\nNavi a disposizione dell'Esercito per il trasporto di truppe, artiglierie, munizioni e viveri in navigazione costiera o nelle acque interne.\nNavi in impieghi anomali e non classificate.\nAcquisite ma non entrate in servizio.\nNavi acquistate, costruite o catturate, che non sono state completate o trasformate prima della fine della guerra o che sono state affondate dopo la cattura perch\u00e9 inutilizzabili. Vedi anche ."}
{"id": "460242", "revid": "3315533", "url": "https://it.wikipedia.org/wiki?curid=460242", "title": "Padre Marcolini", "text": ""}
{"id": "460245", "revid": "834", "url": "https://it.wikipedia.org/wiki?curid=460245", "title": "Da Costa Jair", "text": ""}
{"id": "460252", "revid": "834", "url": "https://it.wikipedia.org/wiki?curid=460252", "title": "Jair Da Costa", "text": ""}
{"id": "460254", "revid": "287204", "url": "https://it.wikipedia.org/wiki?curid=460254", "title": "Corazzate degli Stati Confederati d'America", "text": "Le navi corazzate (\"Ironclad\" = rivestite di ferro) costituirono una novit\u00e0 nell'armamento navale del tempo, sia per le modalit\u00e0 costruttive, che prevedevano una corazzatura in ferro (dello stesso tipo usato per le rotaie ferroviarie) ed eventualmente un ulteriore rivestimento in legno all'interno, sia per la presenza di uno o due rostri a prua ed eventualmente anche a poppa.\nPresentavano un profilo emerso molto piccolo e rastremato, per limitare ulteriormente i danni provocati dalle artiglierie navali avversarie, e talvolta imbarcavano anche siluri.\nPer contro la loro manovrabilit\u00e0 non era molto spinta e non potevano navigare in acque basse.\nFurono impiegate sia in mare sia nelle acque interne."}
{"id": "460257", "revid": "287204", "url": "https://it.wikipedia.org/wiki?curid=460257", "title": "Ken Sugimori", "text": "Amico di Satoshi Tajiri, \u00e8 il responsabile di gran parte della parte grafica dei Pok\u00e9mon. Ha disegnato da solo quasi tutti i primi 251 Pok\u00e9mon (da \"Pok\u00e9mon Rubino\" e \"Zaffiro\" in poi, venne affiancato per il disegno dei Pok\u00e9mon da altri grafici). Inoltre \u00e8 il responsabile anche per il disegno dei principali personaggi del videogioco, come Rosso, Blu e vari capipalestra.\nAnche la grande maggioranza delle prime edizioni delle carte del Pok\u00e9mon Trading Card Game sono opera sua. Infine ha contribuito nel disegno dei Pok\u00e9mon nei videogiochi \"Super Smash Bros.\" e \"Super Smash Bros. Melee\". Oltre ai Pok\u00e9mon ha realizzato il \"design\" dei personaggi di \"Pulseman\" (SEGA, 1994) e di \"Drill Dozer\" (Nintendo, 2006), entrambi sviluppati da Game Freak."}
{"id": "460259", "revid": "1602064", "url": "https://it.wikipedia.org/wiki?curid=460259", "title": "Castelfeder", "text": "Castelfeder \u00e8 un castello in rovina risalente al XIII secolo che sorge su una collina tra i comuni di Ora, Egna e Montagna, in provincia di Bolzano; il nome indica anche l'intera area turistica formata dai tre comuni oltre che i ruderi di fortificazioni risalenti a epoche diverse.\nStoria.\nSulla collina di Castelfeder si trovano i resti di diversi insediamenti fortificati (si contano le fondamenta di oltre 160 edifici), risalenti a epoche diverse. Questa sovrapposizione \u00e8 certamente dovuta alla posizione strategica della collina, a ridosso di vie di comunicazione presenti fin dalla remota antichit\u00e0. L'insediamento pi\u00f9 antico pare risalire a epoca preistorica: un villaggio retico difeso da un'acropoli, di cui restano scarse testimonianze. Ai Reti si sostituirono poi i Romani, che costruirono una fortificazione, sopra la stazione di Endidae, che probabilmente sorgeva dove oggi c'\u00e8 Villa, frazione di Egna. Nel VI secolo fu eretta una cappella dedicata a Santa Barbara, rimasta consacrata fino al 1800, poi andata in rovina.\nNel XIII secolo (o forse prima) i signori di Enna (\"Enn\") fecero qui costruire un castello: se ne ha notizia per la prima volta nel 1280, quando la famiglia lo vendette, dopo aver costruito la nuova dimora di famiglia, Castel d'Enna, a Montagna. Il castello era chiamato \"Castrum vetus\", da cui tanto il nome tedesco (la \"v\" si pronuncia infatti \"f\") \"Castelfeder\" quanto l'italianizzazione in \"Castel Vetere\" ad opera di Ettore Tolomei.\nLa collina e l'area turistica.\nLa collina sorge nel comune di Montagna, nella Bassa Atesina, nella parte meridionale della provincia autonoma di Bolzano. Subito a nord di Castelfeder sorge il comune di Ora, subito a sud si trova invece Egna. Montagna sovrasta invece la collina dai contrafforti del Monte Corno Nero. Il clima favorevole, da una parte rese la zona fin dall'Ottocento un'apprezzata stazione climatica; dall'altra consent\u00ec lo sviluppo di piante di macchia mediterranea, che valsero alla collina il soprannome di \"Arcadia\". L'area nota come Castelfeder giuridicamente \u00e8 un bene di uso civico del comune di Montagna, soggetto al diritto di pascolo degli allevatori locali.\nRicade in parte nel territorio del \"biotopo Castelfeder\", una area naturale protetta gestita dalla provincia autonoma di Bolzano e Sito di Importanza Comunitaria inserito nella rete Natura 2000."}
{"id": "460272", "revid": "226458", "url": "https://it.wikipedia.org/wiki?curid=460272", "title": "Corsari degli Stati Confederati d'America", "text": "In risposta alla dichiarazione di guerra \"de facto\" del presidente Abramo Lincoln e del richiamo della milizia, Jefferson Davis il 17 aprile 1861 eman\u00f2 un proclama che invitava \"tutti coloro che desiderino, servendo su navi private armate in alto mare, aiutare questo Governo nella resistenza contro un'aggressione cos\u00ec gratuita e malvagia, a fare richiesta di autorizzazione o di lettera di corsa e rappresaglia da concedersi con il sigillo di questi Stati Confederati.\"\nL'autorizzazione del Congresso Confederato fu concessa in un atto firmato il 6 maggio 1861 che abilitava le garanzie della lettera di corsa.\nNorme successive estesero i limiti dell'invito con ben poche restrizioni a persone interessate all'occupazione lucrosa anche se pericolosa. Queste azioni, calcolate in parte per suscitare paura fra gli interessi mercantili del Nord, ottennero lo scopo desiderato. Inoltre esse causarono immediatamente numerose richieste di autorizzazioni da aspiranti che, come bucanieri del passato, servirono la causa con un misto di zelo patriottico ed interesse economico.\nQui di seguito sono elencate le navi che documentazioni esistenti indicano aver ricevuto lettere di corsa e rappresaglia fra il 1861 ed il 1864, non essendone state emesse negli ultimi pochi mesi di guerra. Molte di queste navi prestarono servizi diversi negli anni di guerra, ed alcune si guadagnarono maggior fama come violatori del blocco, o come navi della Marina Confederata.\nLe navi contrassegnate con \u00b0 hanno una documentata associazione militare diretta.\nLe navi segnate con * hanno ricevuto l'autorizzazione, ma non esiste documentato servizio di corsa, non avendo completato la trasformazione, essendo state assorbite in altri impieghi o essendo state catturate.\nMolte navi corsare cambiavano spesso nome o si identificavano mediante sigle per evitare la localizzazione e la cattura.\nPer le seguenti ulteriori navi, per le quali esistono indicazioni di aver effettuato operazioni corsare, sono in corso verifiche:"}
{"id": "460298", "revid": "339392", "url": "https://it.wikipedia.org/wiki?curid=460298", "title": "BZ\u00d6", "text": ""}
{"id": "460301", "revid": "26630", "url": "https://it.wikipedia.org/wiki?curid=460301", "title": "Pizza Hut", "text": "Pizza Hut \u00e8 una catena di ristorazione statunitense con sede a Dallas, in Texas, nel quartiere settentrionale di Addison, fondata nel 1958 dai fratelli Dan e Frank Carney.\nStoria.\nPizza Hut \u00e8 stata fondata il 15 giugno 1958 dai fratelli Dan e Frank Carney nella loro citt\u00e0 di residenza di Wichita, in Kansas, dopo che un amico aveva suggerito loro di avviare una catena commerciale di distribuzione di pizza. Presero in prestito $600 dalla madre per avviare l'attivit\u00e0 imprenditoriale con il partner John Bender. Dopo avere preso in affitto un piccolo edificio presso 503 South Bluff e avere comprato l'attrezzatura di seconda mano per preparare pizze, i due fratelli aprirono il primo ristorante Pizza Hut; nella notte di apertura distribuirono pizza gratis per suscitare l'interesse dei cittadini.\nIl 1\u00ba luglio 2020, come conseguenza di pesanti debiti oltrech\u00e9 della crisi legata alla pandemia globale di COVID-19, l'azienda NPC International, una della pi\u00f9 grandi societ\u00e0 affiliate a Pizza Hut con circa locali (su di tutta la catena) e dipendenti, ha richiesto l'amministrazione controllata secondo il Chapter 11 della normativa fallimentare statunitense, onde tentare di risollevare il suo \"business\" ed evitare la bancarotta.\nDiffusione.\nCi sono pi\u00f9 di ristoranti Pizza Hut in oltre 110 Paesi nel mondo\n, \u00e8 stata la prima catena in franchising ad aprire in Iraq, sebbene per il momento solo nelle basi americane.\nIn Europa i ristoranti Pizza Hut si trovano in diversi Paesi, Italia e Svizzera escluse. I diritti di franchising di Pizza Hut, ottenuti grazie all'acquisizione di HMSHost, sono posseduti da Autogrill."}
{"id": "460308", "revid": "84184", "url": "https://it.wikipedia.org/wiki?curid=460308", "title": "Live at Slane Castle", "text": "Live at Slane Castle \u00e8 un DVD live dei Red Hot Chili Peppers pubblicato nel 2003, due anni dopo la pubblicazione del loro ultimo concerto in DVD, \"Off the Map\". \u00c8 stato prodotto da Emer Patten e diretto da Nick Wickham. La registrazione contiene il secondo giorno di concerto allo Slane Castle in Irlanda. \u00c8 stato filmato il 23 agosto 2003 e il DVD fu pubblicato il 17 novembre 2003. Il DVD contiene l'intero concerto eccetto per la canzone \"Soul To Squeeze\", a causa della rottura di una corda della chitarra da parte del chitarrista John Frusciante durante la canzone stessa.\nIl video.\nRaccoglie la performance svolta dal quartetto allo \"Slane Castle\" di Slane, in Irlanda. Il concerto \u00e8 ritenuto uno dei migliori nella storia del rock, grazie anche alla meravigliosa scenografia naturale e alle 80.000 persone accorse per assistervi.\nIl DVD ha ricevuto diversi consensi, per la maggior parte positivi. Nel 2006 ne \u00e8 uscita anche la versione in UMD Video per PSP."}
{"id": "460310", "revid": "697352", "url": "https://it.wikipedia.org/wiki?curid=460310", "title": "Carlos Ch\u00e1vez", "text": "Biografia.\nSettimo figlio di una famiglia creola, Ch\u00e1vez nacque a Tacuba Avenue, Citt\u00e0 del Messico, vicino al sobborgo di Popotla. Il nonno paterno, Jos\u00e9 Mar\u00eda Ch\u00e1vez Alonso, fu governatore dello stato di Aguascalientes e fu giustiziato per ordine dell'imperatore Massimiliano nel 1864. Il padre, August\u00edn Ch\u00e1vez, aveva inventato un aratro che fu prodotto e utilizzato negli Stati Uniti, e mor\u00ec quando Carlos aveva appena tre anni.\nPrese le sue prime lezioni di pianoforte dal fratello Manuel che tuttavia lo affid\u00f2 come allievo di Asunci\u00f3n Parra, Manuel Ponce e Pedro Luis Ozag\u00f3n per il pianoforte, mentre pi\u00f9 tardi Juan Fuentes fu il suo maestro per l'armonia, ma si consider\u00f2 sempre autodidatta per la sua formazione, specie per la composizione. La sua famiglia si recava spesso in vacanza a Tlaxcala, Michoac\u00e1n, Guanajuato, Oaxaca e in altri luoghi in cui l'influenza culturale dei popoli indigeni messicani era ancora molto forte.\nNel 1916, Ch\u00e1vez e amici fondarono una rivista culturale, \"Gladios\", e questo port\u00f2 Ch\u00e1vez a unirsi allo staff del giornale di Citt\u00e0 del Messico. \"El Universal\" nel 1924. Nei successivi 36 anni scrisse pi\u00f9 di 500 articoli di questo giornale.-\nDopo la rivoluzione messicana e l'insediamento del presidente \u00c1lvaro Obreg\u00f3n, Ch\u00e1vez divent\u00f2 uno dei primi esponenti della musica nazionalista messicana con balletti su temi aztechi.\nNel mese di settembre 1922, Ch\u00e1vez spos\u00f2 Otilia Ortiz e andarono in luna di miele in Europa, da ottobre 1922 ad aprile 1923, trascorsero due settimane a Vienna, cinque mesi a Berlino, e otto o dieci giorni a Parigi. Durante l'ultima visita conobbe Paul Dukas. Alcuni mesi dopo, nel dicembre 1923, Ch\u00e1vez visit\u00f2 gli Stati Uniti per la prima volta, ritornando a marzo 1924. Ch\u00e1vez di nuovo and\u00f2 a New York nel settembre 1926 e vi rimase fino al giugno del 1928. Al suo ritorno in Messico, Ch\u00e1vez divenne direttore dell'Orquesta Sinf\u00f3nica Mexicana (Orchestra Sinfonica Messicana), in seguito ribattezzata Orquesta Sinf\u00f3nica de M\u00e9xico (Orchestra Sinfonica del Messico), prima orchestra stabile del paese, avviata dal sindacato dei musicisti. Ch\u00e1vez fu determinante nel portare l'orchestra in tour attraverso le aree rurali del Messico.\nNel 1928, Ch\u00e1vez fu nominato direttore del Conservatorio di Musica Nazionale del Messico, una posizione che tenne per sei anni. In tale veste, Ch\u00e1vez guid\u00f2 i progetti per la raccolta della musica folk aborigena.\nNel 1937 Ch\u00e1vez pubblic\u00f2 un libro, \"Verso una nuova musica\", che \u00e8 uno dei primi libri in cui un compositore parla di musica elettronica. Nel 1938 diresse una serie di concerti con la NBC Symphony Orchestra, durante l'assenza del direttore titolare dell'orchestra, Arturo Toscanini. Nel 1940 realizz\u00f2 i concerti al Museum of Modern Art di New York e nel 1945 Ch\u00e1vez era arrivato ad essere considerato come il pi\u00f9 importante compositore e direttore d'orchestra messicano.(230-31)\nDal gennaio 1947 fino al 1952, Ch\u00e1vez fu direttore generale dell'Istituto Nazionale di Belle Arti. Nel suo primo anno, fon\u00f2 l'Orchestra Sinfonica Nazionale, che soppiant\u00f2 la vecchia OSM come orchestra primaria del Messico e port\u00f2 allo scioglimento del complesso pi\u00f9 vecchio. Per tutto questo tempo, Ch\u00e1vez mantenne un programma di tour internazionali molto impegnato.\nNel maggio 1953 fu incaricato da Lincoln Kirstein, direttore del centro di New York City di Musica e Dramma, di scrivere un'opera in tre atti su libretto di Chester Kallman basato su un racconto di Boccaccio, da intitolare \"The Tuscan Players\". Destinato ad essere finito nel mese di agosto 1954 fu rinviato all'aprile 1955, ma fu finalmente completato solo nel 1956, quando il titolo era stato cambiato gi\u00e0 due volte, prima in \"P\u00e1nfilo e Lauretta\", poi in \"El amor propiciado\". Il City Center rinunci\u00f2 ai suoi diritti alla prima rappresentazione, che fu data con il titolo di \"Panfilo e Lauretta\" nel Brander Matthews Theatre alla Columbia University di New York il 9 maggio 1957, sotto la direzione di Howard Shanet. La regia era di Bill Butler, la scenografia di Herbert Senn e Helen Stagno, e i costumi di Sylvia Wintle. I principali cantanti erano Sylvia Stahlman, Frank Porretta, Craig Timberlake, Mary McMurray, Michael Kermoyan e Thomas Stewart. L'opera sarebbe stata modificata due volte ancora ed il titolo cambiato di nuovo in \"Los Visitantes\" (\"I visitatori\"), per le produzioni nel 1968 e nel 1973, rispettivamente a Citt\u00e0 del Messico e Aptos, in California. Dal 1958 al 1959 fu il professor Charles Eliot Norton presso la Harvard University, e le conferenze pubbliche che diede furono pubblicate in un libro, \"Pensiero musicale\".\nDal 1970 al 1973 Carlos Ch\u00e1vez fu direttore musicale del Festival di Musica Contemporanea Cabrillo. La sua composizione orchestrale \"Discovery\" (1969) era stata precedentemente commissionata dal Festival e fu eseguita l\u00ec per la prima volta.\nLa salute cagionevole e problemi di carattere economico costrinsero Ch\u00e1vez a vendere la sua casa nel quartiere Lomas de Chapultepec di Citt\u00e0 del Messico e andare a vivere con la figlia Anita a Coyoac\u00e1n, nelle frange della capitale messicana, dove mor\u00ec tranquillamente il 2 agosto 1978.\nI manoscritti e i documenti di Carlos Ch\u00e1vez si trovano nella Divisione Musica del New York Public Library for the Performing Arts e presso l'Archivio Nazionale del Messico, a Citt\u00e0 del Messico.\nStile musicale.\nLa musica di Ch\u00e1vez non rientra in periodi stilistici ben definiti, ma accumula elementi in un processo di sintesi continuo. I lavori giovanili fino al 1921 e che consistono principalmente in composizioni per pianoforte, sono essenzialmente romantici, con Schumann come influenza principale. Nel 1921 inizi\u00f2 un periodo di tendenze nazionalistiche col balletto a tema azteco \"El Fuego Nuevo\" (Il nuovo fuoco), seguito da un secondo balletto, \"Los cuatro soles\" (I quattro soli) nel 1925.\nDurante la sua permanenza a New York, tra il 1924 e il 1928, Ch\u00e1vez acquis\u00ec un gusto per la musica astratta e quasi-scientifica allora di moda, com'\u00e8 riflesso nei titoli di molte delle sue composizioni scritte tra il 1923 e il 1934: \"Pol\u00edgonos\" per pianoforte (Poligoni, 1923), \"Ex\u00e1gonos\" per voce e pianoforte (Esagoni, 1924), \"36\" per pianoforte (1925), \"Energia\" per nove strumenti (Energia, 1925), \"Espiral\" per violino e pianoforte (Spirale, 1934), e una composizione orchestrale incompiuta intitolata \"Pir\u00e1mides\" (Piramidi).\nIl culmine di questo periodo fu il balletto \"H.P.\", vale a dire Horse Power (Cavalli Vapore), conosciuto anche con il titolo spagnolo \"Caballos de vapor\" (1926-1931). \"H.P.\" \u00e8 uno spartito colorato orchestrato di ampie dimensioni e con una densa e compatta atmosfera, notevole per il suo dinamismo e vitalit\u00e0, che rivela l'influenza di Stravinsky mentre allo stesso tempo torna ad elementi popolari folcloristici, con balli come sandunga, tango, huapango, e foxtrot. Tali nazionalismi sarebbero apparsi fino al 1930, in particolare nella \"Seconda Sinfonia\", la \"Sinfon\u00eda India\" del 1935-1936, una delle poche opere di Ch\u00e1vez che citano attuali temi nativi-americani, ma solo sporadicamente nelle composizioni successive.\nAnche se questo primo periodo vide la creazione della \"Sonatina per violino e pianoforte\" (1924), fu solo nel 1930 che Ch\u00e1vez ritorn\u00f2 ad un altro dei principali interessi musicali della sua maturit\u00e0, prefigurato nelle opere giovanili: i generi tradizionali della sonata, il quartetto, la sinfonia ed il concerto. Compose sei sinfonie numerate. La prima, dal titolo \"Sinfon\u00eda de Ant\u00edgona\" (1933), \u00e8 una rielaborazione di musiche di scena per \"Antigone\" di Jean Cocteau, un adattamento della tragedia di Sofocle. In essa Ch\u00e1vez cerc\u00f2 di creare un ambiente arcaico attraverso l'uso della polifonia modale, armonie costruite su quarte e quinte, e un uso predominante di strumenti a fiato.\nNella quarta delle sue lezioni su Norton del 1958-1959, dal titolo \"La ripetizione in Musica\", descrisse una modalit\u00e0 di composizione gi\u00e0 osservabile in molte delle sue composizioni dal 1920, in cui \"L'idea di ripetizione e variazione pu\u00f2 essere sostituita dalla nozione di costante rinascita, di autentica derivazione: un flusso che non torna alla sua origine; un flusso in sviluppo eterno, come una spirale... \". Un primo esempio notevole di questo metodo \u00e8 \"Soli I\" (1933), il primo lavoro riconosciuto dal compositore come consapevolmente organizzato secondo questo principio. Divenne tuttavia solo una caratteristica normale, a cominciare da \"Invenci\u00f3n I\" per pianoforte (1958) e, successivamente, nella maggior parte delle sue composizioni strumentali degli anni 1960 e 1970: \"Invenci\u00f3n II\" per trio d'archi (1965), \"Invenci\u00f3n III\" per arpa (1967), \"Soli II\" per quintetto di fiati (1961), \"Soli III\" per fagotto, tromba, viola, timpani e orchestra (1969), \"Soli IV\" per trio di ottoni (1966), \"Cinco Caprichos\" per pianoforte (1975) ed alla fine i lavori orchestral \"Resonancias\" (1964), \"Elatio\" (1967), \"Discovery\" (1969), \"Clio\" (1969) e \"Initium\" (1970-1972).\nRegistrazioni.\nCh\u00e1vez fece poco pi\u00f9 di un piccolo numero di registrazioni, dirigendo la propria musica cos\u00ec come quella di altri compositori.\nUna delle prime \u00e8 stata fatta nel 1930 per la Victor, contenente la \"Sinfon\u00eda de Ant\u00edgona\" e \"Sinfon\u00eda l'India di Ch\u00e1vez\", insieme con la sua orchestrazione della \"Chaconne\" di Dietrich Buxtehude in mi minore: 4 dischi 78 giri insieme, Victor Musical Masterpiece Series, Victor Red Seal M 503 (sequenza manuale) e DM 503 (sequenza automatica).\nIl pi\u00f9 noto dei suoi dischi fu la registrazione stereofonica per la Everest Records della sua \"Sinfon\u00eda India, \"Sinfon\u00eda de Ant\u00edgona\" e \"Sinfon\u00eda Romantica, in cui Ch\u00e1vez diresse l'Orchestra Sinfonica Stadio, il nome dato all'Orchestra Filarmonica di New York per i suoi spettacoli estivi nel Lewisohn Stadium. L'album fu originariamente pubblicato nel 1959 dalla Everest Records su LP SDBR 3029, e fu ristampato in CD nel 1996 dalla Everest come EVC-9041, oltre che ad un certo punto dalla Philips Records.\nNel 1963 Ch\u00e1vez diresse la Vienna State Opera Orchestra in due registrazioni con il pianista Eugene List per la Westminster Records, entrambe pubblicate su LP: uno dei suoi \"Concerto per pianoforte e orchestra\" (Westminster WST 17030, ristampato nel 1976 come Westminster oro WGS 8324) e uno dei due concerti per pianoforte di Edward MacDowell (ABC Westminster oro WGS 8156).\nNel 1950 pubblic\u00f2 due registrazioni su dischi US Decca, su cui diresse la Orquesta Sinf\u00f3nica de M\u00e9xico.\nNel 1951 un mono LP da 10 pollici fu pubblicato dalla Decca Gold Label DL 7512, ristampato 1978 da Varese Sarabande sul lato 2 della LP 12 pollici, contenente la Suite da \"La hija de C\u00f3lquide\" (originariamente registrato nel 1947 per l'etichetta messicana Anfi\u00f3n ed emesso in 3 dischi a 78 giri Anfi\u00f3n AM 4).\nNel 1956 pubblicarono un'antologia, \"Musica del Messico\", nella quale diresse tre delle sue opere, pi\u00f9 \"Huapango\" di Jos\u00e9 Pablo Moncayo (Decca Gold Label LP, DL9527).\nFece anche alcune registrazioni per la Columbia Records, che furono pubblicate su dischi a 78 giri e LP (Columbia 4 dischi 78 giri set M 414, ristampati nel 1949 Columbia 10 pollici LP, Columbia ML 2080 e Mexican Columbia DCL 98, ristampato su Columbia 12 pollici LP, LL 1015; CBS Masterworks 3-LP 32 31 0001 (mono) / 32 31 002 (stereo); CBC Masterworks LP 32 11 0064; Columbia LP M32685; Odyssey LP Y 31534).\nNel 1961 registr\u00f2 \"Pierino e il lupo\" di Peter di Sergey Prokofiev, con l'Orquesta Sinf\u00f3nica de M\u00e9xico e Carlos Pellicer, narratore, uscito su Mexican CBS MC 1360."}
{"id": "460311", "revid": "320578", "url": "https://it.wikipedia.org/wiki?curid=460311", "title": "Settlers 2", "text": ""}
{"id": "460313", "revid": "320578", "url": "https://it.wikipedia.org/wiki?curid=460313", "title": "The settlers 2", "text": ""}
{"id": "460315", "revid": "320578", "url": "https://it.wikipedia.org/wiki?curid=460315", "title": "Settlers II", "text": ""}
{"id": "460320", "revid": "123495283", "url": "https://it.wikipedia.org/wiki?curid=460320", "title": "E gi\u00e0", "text": "E gi\u00e0 \u00e8 il 15\u00ba album discografico di Lucio Battisti, pubblicato il 14 settembre 1982 dall'etichetta discografica Numero Uno. Da esso venne estratto il singolo \"E gi\u00e0/Straniero\".\nIl disco.\nSi tratta del primo album di Battisti scritto senza la collaborazione di Mogol; come indicato nella copertina, le canzoni del disco furono scritte da Battisti insieme alla moglie Grazia Letizia, che si firm\u00f2 con lo pseudonimo di \"Velezia\" (Veronese Letizia Grazia).\nI testi dell'album sono semplici e diretti e trattano argomenti maggiormente autobiografici: la nuova passione per il windsurf (\"Windsurf Windsurf\"), l'amore per l'ascolto e la registrazione della musica (rispettivamente \"Hi-Fi\" e \"Registrazione\"), eccetera. Quello che in generale ne emerge \u00e8 lo stato d'animo di Battisti di quel periodo (freschezza e gioiosit\u00e0, quasi una rinascita, un ritorno alle origini, per essersi scrollato di dosso un passato \"pesante\"). Sempre nei crediti riportati sulla copertina, Battisti ringrazia diverse persone di averlo informato su temi che evidentemente debbono aver influenzato i testi dei brani e le scelte musicali: \u00abCarlo Brivio: architettura post-modern; Brambilla: religioni indiane; Adriano Pappalardo: corsa e ritmo musicale; Francesco Fanti: illuminismo; Mario Veronese: il fantastico-tecnico; Gianluca Rastelli: poesia americana del Novecento; Dario Massari: la possibilit\u00e0 monotonale\u00bb.\n\u00c8 il disco della svolta di Battisti, che inizi\u00f2 una fase pi\u00f9 sperimentale e non torner\u00e0 pi\u00f9 a comporre hit di grande successo, alle quali aveva abituato il pubblico durante la collaborazione con Mogol; gi\u00e0 dal primo brano dell'album Battisti volle render noto che nulla sarebbe rimasto come prima:\nLa sostituzione di Mogol nel ruolo di autore, insieme all'evidente volont\u00e0 di rottura con il passato e alla natura autobiografica dei testi, all'epoca port\u00f2 ad interpretare una frase del disco come un riferimento polemico all'ex collaboratore: nella canzone \"Mistero\", ritenuta dalla critica un elogio alle qualit\u00e0 umane e artistiche della moglie e neo-paroliera Grazia Letizia, si trova infatti la frase \u00abIo mi ero lasciato entusiasmare / da quel tipo intellettuale e appariscente / che in fondo in fondo non valeva niente / una cosa che non so capire davvero\u00bb. \nLa strada della sperimentazione intrapresa si manifesta chiaramente gi\u00e0 in questo album grazie agli arrangiamenti, palesemente influenzati del nascente synth pop: vengono usati esclusivamente suoni sintetici e Greg Walsh, realizzatore insieme a Battisti dell'arrangiamento, \u00e8 anche l'unico musicista dell'album che \u00e8 realizzato interamente con tastiere, sintetizzatori e batteria elettronica.\nSuccesso.\nIl disco, nonostante le notevoli differenze rispetto ai lavori precedenti, tenendo conto della sua scarsa promozione, otterr\u00e0 un buon successo, piazzandosi quattordicesimo nella classifica annuale degli album pi\u00f9 venduti in Italia nel 1982, raggiungendo come picco nella classifica settimanale il primo posto. Diversamente il singolo \"E gi\u00e0/Straniero\", pubblicato il 14 settembre 1982, pass\u00f2 quasi inosservato (tra ottobre e dicembre di quell'anno), raggiungendo solo il settimo posto della classifica italiana e sar\u00e0 cinquantaduesimo alla fine dell'anno.\nSessione fotografica.\nLe immagini di copertina fanno parte del servizio fotografico realizzato da Gered Mankowitz su un'idea di Battisti nella spiaggia di Mother Ivey's bay, in Cornovaglia (Regno Unito). Le faccine sorridenti sulla copertina (simili a degli smiles) sono state disegnate dal figlio di Battisti, Luca.\nTracce.\nTesti e musiche di Battisti \u2013 Velezia.\nInediti.\n\"Girasole\".\nSi tratta di un brano registrato il 17 maggio 1982 che per\u00f2 non venne pubblicato nell'album. Non si conosce il motivo di questa scelta: alcuni ipotizzano che il brano fosse dedicato alla moglie e per tale motivo non sarebbe stato pubblicato, altri che lo spazio sull'LP non sarebbe bastato a contenere anche questo brano.\n\"Risposta\".\nQuesto brano, registrato anch'esso il 17 maggio 1982, \u00e8 una versione meno avanzata del brano \"Non sei pi\u00f9 solo\", quinta traccia dell'album. Ci sono delle lievi differenze nel testo e nella musica.\n\"Windsurf windsurf\".\n\u00c8 uno dei provini fatti da Battisti nel suo studio di casa, poi fatto ascoltare a Greg Walsh per realizzare gli arrangiamenti.\nMusicisti.\n\"E gi\u00e0\" \u00e8 stato registrato utilizzando esclusivamente computer e strumenti elettronici e perci\u00f2 non vi hanno partecipato i musicisti.\nL'unico musicista accreditato \u00e8 Greg Walsh, che ha suonato o programmato tastiera, sintetizzatore e batteria elettronica."}
{"id": "460321", "revid": "6923", "url": "https://it.wikipedia.org/wiki?curid=460321", "title": "IpCop", "text": "IPCop era una distribuzione GNU/Linux avente lo scopo di operare da firewall software.\nInizialmente, IpCop era un fork di SmoothWall. Successivamente lo sviluppo ha seguito strade diverse ed ora le due distribuzioni si differenziano molto.\n\"IpCop\" \u00e8 disponibile sotto la licenza GPL ed \u00e8 sviluppata con il tradizionale stile dell'Open Source; il progetto viene sviluppato grazie alla collaborazione di diversi sviluppatori sparsi per l'intero globo. L'interfaccia grafica \u00e8 disponibile in 17 lingue diverse. La distribuzione include anche un raffinato e semplice sistema di aggiornamento.\nLa versione stabile attuale \u00e8 la 2.1.9, pubblicata nel Febbraio 2015, riorganizzata in un nuovo kernel linux 3.4.x, con un nuovo installer, una nuova interfaccia utente e con una serie di ex addons gi\u00e0 incorporati. Le nuove funzionalit\u00e0 e le modifiche vengono qui esposte. La precedente versione 2.0 \u00e8 stata ritenuta una versione di passaggio verso un sistema pi\u00f9 stabile e in definitiva pi\u00f9 ricco di funzionalit\u00e0.\nAnche se non dichiarati del tutto ufficiali, per IPCop, ci sono moltissimi addons, sviluppati da vaste software house, che aggiungono ulteriori funzionalit\u00e0 di IPCop, come il QoS avanzato, e-mail il controllo antivirus, sintesi del traffico, interfacce estese per il controllo del proxy, e molti altri ancora.\nLa forza di questa distribuzione sta nella malleabilit\u00e0 delle sue configurazioni ed integrazione di servizi, per lo sviluppo di altre apparecchiature, per il monitoraggio del traffico e dei flussi di rete. Molte delle tante distribuzioni firewall sia Open Source che commerciali hanno avuto origine da sorgenti IPCop (come ad esempio IPFire e Endian Firewall).\nLa vecchia versione 1.4.21, \u00e8 stata pubblicata il 23 luglio 2008 ma ormai ritenuta obsoleta (End Of Life).\nCaratteristiche Tecniche.\nIPCop offre un'ampia gamma di caratteristiche tecniche: si va dal Linux netfilter standard con capacit\u00e0 di NAT al supporto per DMZ via DNAT, dal supporto DHCP (sia server che client) al supporto NTP per sincronizzare e servire la data e l'ora, dalla possibilit\u00e0 di attivare un proxy a quella di attivare un IDS. Inoltre supporta quattro schede di rete e un numero illimitato di connessioni VPN, oltre ad offrire la possibilit\u00e0 di backup e restore della configurazione. \u00c8 inoltre facilmente estendibile grazie a numerosi moduli presenti in Internet.\nIPCop non richiede molta potenza di calcolo per poter funzionare: basta un 386 con poca RAM e MB di HD; ma per ottenere maggiori risultati \u00e8 richiesto come minima configurazione un Pentium MMX con 64\u00a0Mb di RAM e qualche GB di hard disk. Se si intende utilizzare le funzioni di proxy sono consigliati 256 MB di RAM e qualche GB in pi\u00f9 libero. Le possibilit\u00e0 di installazione variano a seconda delle esigenze: via CD (necessita di un lettore), via Chiave USB (necessita di un'opportunit\u00e0 di booting da porta USB), o direttamente su Scheda Compact Flash (Occorre un hardware appropriato).\nIPCop nomina e diversifica le interfacce di rete con dei colori.\nEcco i significati:\nLa configurazione minima, prevede due interfacce di rete: RED (Internet) e GREEN (la rete interna da proteggere); tuttavia non \u00e8 difficile estendere queste istruzioni per la configurazione un firewall pi\u00f9 complesso. Nel caso esistano due reti locali che devono rimanere separate si utilizza anche l'interfaccia BLU. Particolarit\u00e0 di IPCop sta nella possibilit\u00e0 di espansione ed aggiunta di funzioni. Per questo tante distribuzioni vengono lanciate con particolari addons.\nVersione 2.1.x.\nIPCop v2.1.x proviene dallo sviluppo della v2.0, ma incorpora alcuni miglioramenti significativi.\nIl sistema di rilevamento delle intrusioni snort \u00e8 stato rimosso da IPCop v2.0, per dare spazio a l'addon AIDE (in versione binaria, si controlla solo da Shell Linux). Tuttavia \u00e8 comunque disponibile con le nuove versioni di SNORT.\nRiconoscimenti.\nRiconosciuto come miglior soluzione Open Source in campo di sicurezza informatica.\nSupporto hardware.\nDi seguito le maggiori piattaforme hardware embedded supportate."}
{"id": "460324", "revid": "1904508", "url": "https://it.wikipedia.org/wiki?curid=460324", "title": "Casa di Dante", "text": "Il Museo della casa di Dante si trova in una delle parti pi\u00f9 antiche del centro storico di Firenze, in via Santa Margherita.\nStoria.\nDante stesso scrisse di essere nato all'ombra della Badia Fiorentina sotto la parrocchia di San Martino, anche se non \u00e8 certo che l'edificio sia esattamente quello dove oggi \u00e8 ospitato il museo. La vicinissima chiesa di Santa Margherita de' Cerchi \u00e8 il luogo dove il poeta avrebbe incontrato per la prima volta Beatrice Portinari.\nL'attuale museo incorpora alcune case medievali, come una delle due Torri dei Giuochi, quella situata in via Santa Margherita al n.1. La famiglia dei Giuochi era vicina di casa degli Alighieri e si estinse intorno al 1300 con Cesare di Gherardo. La casa degli Alighieri originale viene in genere indicata (senza per\u00f2 avere la certezza) come un edificio distrutto che sorgeva in piazza San Martino, accanto alla Torre della Castagna, dove oggi c'\u00e8 il ristorante \"Pennello\". L'attuale retro d\u00e0 su Piazza de' Donati.\nLa casa torre del museo deve il suo aspetto medievale ad un restauro del 1911 a cura dell'architetto Giuseppe Castellucci, al termine del quale fu aperto il museo odierno.\nArchitettura.\nLa torre presenta il tipico filaretto in pietra, ha alcuni erri a \"becco di cicogna\" e le caratteristiche buche pontaie. Su un lato, sopra una mensoletta, \u00e8 stato collocato un busto bronzeo di Dante, opera di Augusto Rivalta\nPittoresco, anche se non originale, \u00e8 il piccolo pozzo sulla piazza.\nIl museo.\nLa vita e l\u2019opera del Sommo Poeta: esperienza interattiva e immersiva tra le mura della casa natale\nIl Museo Casa di Dante, dal 24 giugno 2020, ha un nuovo allestimento tecnologico e multimediale, che consente di scoprire in modo pi\u00f9 coinvolgente e interattivo la vita e l\u2019opera di uno dei pi\u00f9 grandi personaggi della letteratura italiana e mondiale: Dante Alighieri.\nAll\u2019interno della sua casa il visitatore incontrer\u00e0 Dante uomo, Dante soldato, Dante politico, Dante Poeta e la sua Firenze. Un viaggio multisensoriale guidati dalle pi\u00f9 avanzate tecnologie come stanze immersive, video mapping e realt\u00e0 virtuale, per conoscere Dante, padre della lingua italiana e autore della Divina Commedia. Acme del percorso di visita \u00e8 la Sala 7, dove \u00e8 allestito uno spettacolo immersivo \u201cL\u2019Amor che move il sole e l\u2019altre stelle\u201d che, attraverso suggestioni visive e sonore, permette di affiancare Dante nel suo viaggio ultraterreno. Il visitatore potr\u00e0 percorrere tutto il viaggio dantesco attraverso Inferno, Purgatorio e Paradiso, accompagnato dalla voce del noto attore e doppiatore Francesco Pannofino che legge i versi originali della Commedia.\nL'altra torre dei Giuochi.\nUna seconda Torre della famiglia dei Giuochi si trova in via Santa Margherita davanti alla Chiesa di Santa Margherita de' Cerchi, ed \u00e8 appena distinguibile nella cortina di edifici, perch\u00e9 intonacata ai piani superiori. Solo al piano terreno presenta ancora il tradizionale rivestimento in pietra e un grande arco in parte tamponato.\nMostre artistiche e presentazioni letterarie.\nLa Societ\u00e0 delle belle arti e il circolo degli artisti svolgono una intensa attivit\u00e0 di presentazioni artistiche e letterarie nelle sale inferiori della Casa di Dante.\nNel 2015 \u00e8 stata presentata l'Antologia poetica \"Poeti in bici\", con relatori Giancarlo Bianchi, Lilly Brogi e Silvia Ranzi."}
{"id": "460326", "revid": "36426", "url": "https://it.wikipedia.org/wiki?curid=460326", "title": "Chiesa di Santa Margherita de' Cerchi", "text": ""}
{"id": "460327", "revid": "110157", "url": "https://it.wikipedia.org/wiki?curid=460327", "title": "Telefunken", "text": "Telefunken AG \u00e8 stata un'azienda tedesca che operava nel settore dell'elettronica, fondata a Berlino nel 1903. Tra i maggiori produttori mondiali del settore per gran parte del XX secolo, nel 1967 fu incorporata e assorbita dalla AEG. \nNegli anni successivi divenne un semplice marchio commerciale di elettronica di consumo, dal 2006 di propriet\u00e0 della Telefunken Licenses GmbH di Francoforte.\nStoria.\nLe origini: la telegrafia senza fili e la Prima guerra mondiale (1903-1918).\nLo sviluppo della telegrafia senza fili avvenuta sul finire dell'Ottocento, a cui contribuirono i pi\u00f9 illustri scienziati con una serie di esperimenti effettuati con l'uso delle onde elettromagnetiche, raggiunse il proprio culmine con Guglielmo Marconi, che nel 1896 deposit\u00f2 il primo brevetto a Londra. I successi ottenuti dallo scienziato italiano suscitarono l'attenzione del \"kaiser\" Guglielmo II di Germania, che per contrastare l'egemonia della Gran Bretagna in ambito tecnologico, e rendere l'Impero tedesco indipendente dai sistemi di comunicazione stranieri, convinse i fisici conte Georg von Arco (1869-1940) e Adolf Slaby (1849-1913) dell'AEG, e Carl Ferdinand Braun (1850-1918) della Siemens &amp; Halske, che conducevano esperimenti sul campo per conto delle rispettive aziende, a mettere assieme i loro 30 brevetti per dare vita ad una nuova societ\u00e0: il 27 maggio 1903 a Berlino ebbe luogo la fondazione della \"Gesellschaft f\u00fcr drahtlose Telegraphie mbH, System Telefunken\", con un capitale sociale di 300.000 marchi, equamente suddiviso tra le aziende Siemens &amp; Halske e AEG. \nLa nuova societ\u00e0 divenne nota semplicemente come \"Telefunken\", il cui termine \"funk\" in lingua tedesca significa \"scintilla\", e derivava dal fatto nelle comunicazioni senza fili si ricorreva all'uso di trasmettitori a spinterometro, che per l'appunto generavano scintille. Il sistema telegrafico tedesco creato da Telefunken si presentava per\u00f2 limitato rispetto a quello britannico ideato da Marconi, poich\u00e9 le sue trasmissioni non superavano le 100 miglia di distanza, diversamente da quello britannico che invece superava ampiamente le 1000 miglia. Nel 1905, forn\u00ec i primi due trasmettitori per la costruenda stazione radio costiera, che verr\u00e0 inaugurata cinque anni pi\u00f9 tardi, nel 1910, a Norddeich, nello Schleswig-Holstein, estrema parte settentrionale del paese. \nTelefunken contribu\u00ec in maniera assai significativa allo sviluppo delle trasmissioni ad onde radio: nel 1911, l'Imperatore Guglielmo II, invi\u00f2 ingegneri dell'azienda negli Stati Uniti, a West Sayville, nello Stato di New York, per erigere una torre radio di 180 metri. Una torre simile fu eretta a Nauen, nel Brandeburgo, creando l'unica rete di comunicazione senza fili tra Nord America ed Europa. Telefunken avvi\u00f2 anche un rapporto di collaborazione con la Soci\u00e9t\u00e9 Anonime Internationale de Telegraphie sans fil di Bruxelles, consociata belga della britannica Marconi's Wireless Telegraph Company, assieme alla quale costitu\u00ec la Deutsche Betriebgesellschaft f\u00fcr drahtlose Telegraphie (DEBEG), di cui l'azienda tedesca era socio di maggioranza con il 54% delle quote. Grazie a questa iniziativa, Telefunken rilev\u00f2 il \"business\" delle comunicazioni via etere dell'intera marina mercantile tedesca, consorziando e gestendo sulla base della pi\u00f9 totale intercomunicazione le risorse dei sistemi, per le segnalazioni \"nave-terra\" e \"nave-nave\". Ancora nel 1911, il fisico Otto von Bronk (1872-1951) assunse la direzione del suo dipartimento brevetti, e invent\u00f2 l'amplificatore ad alta frequenza. \nNel 1912, assieme ad AEG, Siemens &amp; Halske, Feiten &amp; Guilleaume, acquis\u00ec il brevetto della valvola termoionica progettata dal fisico austriaco Robert von Lieben, con la quale, un anno pi\u00f9 tardi, nel 1913, Alexander Mei\u00dfner (1883-1958), direttore tecnico della Telefunken, costru\u00ec il radiotrasmettitore. Nello stesso periodo, Telefunken eresse stazioni radio in Australia e Nuova Zelanda, nel Togo e nell'Africa Tedesca del Sud-Ovest. Nel 1916, in piena Prima guerra mondiale, Telefunken costru\u00ec stazioni radio militari a K\u00f6nigs Wusterhausen, nel Brandeburgo, a Bad Deutsch-Altenburg e Pola, nell'Impero austro-ungarico, ed a Osmaniye, nell'Impero ottomano. Altre ancora furono costruite nel 1917, in Giappone ed in Messico. \nL'internazionalizzazione e lo sviluppo della radio e della televisione in Germania (1919-1938).\nNell'ultimo anno del conflitto, il 1918, fu costituita la Drahtlosen \u00dcbersee-Verkehrs-Aktiengesellschaft, meglio nota come Transradio, che ottenne licenza dallo Stato per poter operare all'estero: nel periodo compreso tra il 1919 ed il 1931, attraverso questa societ\u00e0, Telefunken install\u00f2 numerose stazioni radio in diverse parti del mondo, ed in numerosi paesi sparsi nei cinque continenti vi fond\u00f2 le proprie filiali. Gli anni venti furono il periodo in cui nasceva la radiodiffusione, in modo particolare in Europa e negli Stati Uniti, che conseguentemente port\u00f2 allo sviluppo della relativa industria degli apparecchi radiofonici e alla loro diffusione in ambito domestico e professionale: Telefunken, che in Germania contribu\u00ec pi\u00f9 di ogni altro alla diffusione del mezzo, si impose come maggior produttore nazionale di radio e domin\u00f2 incontrastato il mercato nel periodo compreso fra le due guerre. \nNel 1921, Telefunken, assieme alla britannica Marconi, alla francese Compagnie g\u00e9n\u00e9rale de la t\u00e9l\u00e9graphie sans fil (CSF) e alla statunitense Radio Corporation of America (RCA) fond\u00f2 la \"Commercial Radio International Committee\" (CRIC) per svolgere compiti comuni. Nello stesso anno, cedette alla OSRAM la produzione delle valvole. \nNel 1924, presso i laboratori Telefunken, il fisico August Karolus (1893-1972) svilupp\u00f2 un sistema di modulazione della luce inerte (con una cellula di Kerr), chiamata \"Cellula di Karolus\", per la quale ottenne il brevetto tedesco. L'invenzione di Karolus rappresent\u00f2 il primo passo verso l'invenzione del televisore, e pi\u00f9 tardi, nel 1932, alla \"Internationale Funkausstellung Berlin\", Telefunken present\u00f2 il primo apparecchio con tubo a raggi catodici, il modello FE1, il cui schermo misurava 9 x 12 cm. Nello stesso anno, Transradio fu ceduta alla Deutsche Reichspost. I tecnici dell'azienda sperimentarono il primo servizio di televisione, trasmettendo in diretta le Olimpiadi di Berlino del 1936, con un sistema a 180 linee non interallaciate tra loro a 25 quadri/s, ed attraverso l'uso degli iconoscopi costruiti con tecnologia RCA di Zvorykin, le cui riprese erano effettuate dal tecnico Walter Bruch (1908-1990). Telefunken, forte del successo ottenuto da questa operazione, realizz\u00f2 ed install\u00f2 i ripetitori per la ricezione del segnale televisivo in tutto il territorio tedesco, ed inizi\u00f2 inoltre a produrre apparecchi economici per consentire ad ampi strati della popolazione di poter utilizzare il nuovo mezzo, ma la sua diffusione subir\u00e0 un arresto a causa dell'imminente scoppio della guerra. L'azienda apr\u00ec nel frattempo due nuovi stabilimenti di produzione a Erfurt, in Turingia (1937), ed a Zehlendorf, nell'area berlinese (1939). \nLa Seconda guerra mondiale e il passaggio sotto il controllo di AEG (1939-1945).\nIl 1\u00ba settembre 1939, la Germania nazista diede inizio alle operazioni militari contro la Polonia, evento che sanc\u00ec l'inizio della Seconda guerra mondiale: Telefunken, fu il principale fornitore di apparecchi radio della \"Wehrmacht\", dato che la sua produzione copriva il 60% dell'intera industria tedesca del settore. Dal 1936, operava nello sviluppo del radar W\u00fcrzburg, con cui riforn\u00ec la \"Luftwaffe\", di cui il primo fu installato nell'ottobre del 1940 nei Paesi Bassi, e successivamente negli altri paesi occupati dall'esercito del Terzo Reich. \nNel 1941, Telefunken pass\u00f2 sotto il totale controllo dell'AEG, avendo essa acquisito l'altra met\u00e0 delle quote partecipate dalla Siemens &amp; Halske. \nNel periodo 1944-45, i pesanti bombardamenti sulla Germania da parte dell'aviazione angloamericana e di quella sovietica, recarono numerosi danni al paese. Furono colpiti gli stabilimenti Telefunken, in modo particolare quelli situati nell'area di Berlino, usciti totalmente distrutti. A quell'epoca il numero di dipendenti aveva raggiunto le 40.000 unit\u00e0, che successivamente si ridussero a circa 8.000.\nIl dopoguerra: la ripresa, lo sviluppo del PAL e la fusione con AEG (1946-1967).\nAlla fine del conflitto, la Germania sconfitta militarmente ed occupata ad ovest dagli Alleati, e ad est dai Sovietici, fu suddivisa in due Stati sotto le rispettive influenze. Sede sociale e attivit\u00e0 produttive della Telefunken furono perci\u00f2 trasferiti nella Germania Ovest, nei gi\u00e0 esistenti stabilimenti di Ulma e Backnang, ed acquis\u00ec inoltre uno stabilimento ad Hannover nel 1946. \nLa produzione civile venne ripristinata, ed oltre a quella delle radio, comprendeva quella dei televisori, settore in cui si affermer\u00e0 come uno dei maggiori in Europa: nel 1952, fu lanciato sul mercato il primo televisore modello FE8 S, il cui formato immagine era di 22 x 29 cm e pesava 34 kg. Nel 1955, essendosi l'azienda specializzata nella tecnologia via cavo, la sua ragione sociale fu modificata in \"Telefunken GmbH\", ma al contempo torn\u00f2 a produrre radar. Nel 1956, nello stabilimento di Backnang, venne sviluppato il computer transistorizzato modello TR 4, ideato da Wolfgang H\u00e4ndler (1920-1998) e Hans-Otto Leilich (1925-2015), il primo costruito in Europa, che nel 1962 verr\u00e0 presentato alla Fiera di Hannover, e messo in funzione presso l'Istituto di matematica applicata dell'Universit\u00e0 di Amburgo. Nel 1957, dagli stabilimenti di Telefunken usc\u00ec il primo dispositivo per misurare la velocit\u00e0 delle auto in strada, noto come autovelox, e venne installato a partire da tale data sulle autostrade del paese. Nel 1959, ad Heilbronn, nel Baden-W\u00fcrttemberg, fu inaugurato un nuovo stabilimento per la produzione di semiconduttori. \nTelefunken assunse un ruolo importante nella progettazione di sistemi per la ricezione delle trasmissioni televisive a colori, che in quel periodo ebbero notevole impulso in tutto il mondo, in particolare negli Stati Uniti, con il sistema NTSC, scartato in Europa per via della sua poca compatibilit\u00e0 con le reti elettriche a 50\u00a0Hz ma anche per i suoi problemi progettuali, tra cui la scarsa stabilit\u00e0 dei colori in caso di problemi di trasmissione. L'idea alla base dei progetti europei era di concepire uno standard adatto ai 50 semiquadri al secondo e con buone prestazioni riguardo alla trasmissione dei colori. I sistemi sviluppati furono due, il S\u00c9CAM francese e il PAL. Il PAL fu sviluppato in Germania da Walter Bruch, che lavorava alla Telefunken dagli anni trenta. Fu presentato al pubblico nel 1963, ed usato per la prima volta nel 1967. Lo standard che lo definisce fu pubblicato dalla ITU nel 1968 con il titolo \"Recommendation ITU-R BT.470-6, Conventional Television Systems\".\nNello stesso periodo vi furono notevoli cambiamenti a livello societario: il 29 luglio 1963, fu trasformata in societ\u00e0 per azioni ed assunse la denominazione \"Telefunken AG\". Quattro anni pi\u00f9 tardi, il 1\u00ba gennaio 1967, avvenne la fusione per incorporazione nella sua controllante AEG, per dare vita alla Allgemeine Elektricit\u00e4ts-AEG-Telefunken AG con sede a Francoforte.\nIl marchio Telefunken nel periodo successivo alla fusione con AEG (1968-presente).\nAEG-Telefunken nel 1972 decise di trasferire le sue attivit\u00e0 relative all'elettronica di consumo a marchio Telefunken, in una nuova societ\u00e0, la Telefunken Fernseh und Rundfunk GmbH, con sede ad Hannover, in cui peraltro confluirono anche le attivit\u00e0 della controllata Imperial, chiusa nel medesimo anno. Il settore dell'informatica conflu\u00ec invece nella Telefunken Computer GmbH con sede a Costanza, una \"joint-venture\" partecipata con una quota del 50% ciascuno da AEG-Telefunken e Nixdorf Computer, fondata anch'essa nel 1972.\nIl Gruppo di Francoforte verso la fine degli anni settanta and\u00f2 incontro a difficolt\u00e0 finanziarie, che culminarono con il \"default\" del 1982: AEG-Telefunken dovette dismettere tutte quelle divisioni che gli procuravano ingenti perdite di bilancio, e tra queste figurava quella dell'elettronica consumo a marchio Telefunken, che nel 1983-84 fu rilevata e assorbita dalla francese Thomson-Brandt. La propriet\u00e0 francese nel corso degli anni ottanta dismise progressivamente tutti gli stabilimenti tedeschi, e la sua sussidiaria Thomson Consumer Electronics S.A., poi divenuta Thomson Multimedia S.A., ha successivamente utilizzato il marchio Telefunken, accanto a Thomson e SABA, fino al 2001, quando \u00e8 stato ritirato dal mercato.\nNel 2006, il marchio Telefunken torna sul mercato grazie alla Telefunken Licenses GmbH, societ\u00e0 con sede a Francoforte controllata dalla Daimler-Benz, che in quello stesso anno stringe un accordo con la Profilo Telra Elektronik, azienda turca produttrice di elettronica di consumo, per l'utilizzo dei suoi prodotti per essere commercializzati in 35 paesi dell'Europa. Un anno pi\u00f9 tardi, nel 2007, Telefunken Licenses GmbH passa sotto il controllo della societ\u00e0 di investimenti Live Holding AG di Francoforte.\nInformazioni e dati.\nTelefunken AG, azienda controllata dalla AEG, con sede a Berlino Ovest, operava nella produzione di apparecchi di elettronica di consumo, apparecchi di informatica, dei componenti elettronici e dei semiconduttori. Nel 1963, ultimo anno in cui i bilanci Telefunken venivano redatti separatamente da AEG, l'azienda aveva realizzato un fatturato di 1 miliardo di marchi, e contava 35.146 dipendenti distribuiti nei 17 stabilimenti della Repubblica Federale Tedesca, nonch\u00e9 un'importante rete distributiva internazionale.\nNel settore della produzione dei televisori, dove per un certo periodo la Germania Ovest fu la prima in Europa, Telefunken possedeva inizialmente una quota di mercato nel proprio paese molto piccola, con un 3% nel 1957, successivamente incrementata arrivando al 10% nel 1965, in cui fu terza dopo Grundig e Philips, e pur avendo registrato una successiva contrazione delle sue quote, mantenne tale posizione fino ai primi anni ottanta, quando le sue attivit\u00e0 passarono al Gruppo Thomson. Anche a livello continentale e nello stesso, Telefunken si colloc\u00f2 nella medesima posizione.\nDal 2006, \u00e8 un marchio di propriet\u00e0 della Telefunken Licenses GmbH di Francoforte, controllata dalla Live Holding AG, che commercializza televisori LED, microfoni e cuffie in 120 paesi nel mondo, prodotti in Turchia dalla Profilo-Telra.\nIn Italia, Telefunken \u00e8 presente dal 1910, quando avvi\u00f2 la vendita dei suoi apparecchi attraverso la filiale italiana della Siemens, con sede a Milano. Gli eventi bellici del 1915-18, interruppero tutta l'attivit\u00e0, poi ripresa alla fine del conflitto sempre attraverso la struttura produttiva e commerciale di Siemens Elettra. All'espansione del mercato italiano, nella seconda met\u00e0 degli anni venti, Telefunken partecip\u00f2, prima, con l'importazione, poi, con l'assemblaggio locale ed infine con la produzione in Italia tramite Siemens OLAP. Nel 1941, l'azienda tedesca apr\u00ec la propria filiale a Milano, la Compagnia Concessionaria Radio Ricevitori Telefunken S.A., con stabilimento di produzione a Baranzate, in provincia di Milano. Nel 1945-46, lo stabilimento fu rilevato dalla FIAR, che prosegu\u00ec la produzione delle radio a marchio Telefunken e al contempo avvi\u00f2 quella a marchio CGE, poi estesa anche ai televisori. Il marchio Telefunken sparito dal mercato italiano dell'elettronica di consumo nel 2001, vi fa ritorno nel 2008 attraverso il Gruppo Industriale Vesit S.p.A., filiale commerciale della Vestel con sede a Milano, che a partire da quella data commercializza oltre ai televisori, anche gli elettrodomestici per la cottura, la refrigerazione ed il lavaggio."}
{"id": "460328", "revid": "1457965", "url": "https://it.wikipedia.org/wiki?curid=460328", "title": "AEG-Telefunken", "text": ""}
{"id": "460329", "revid": "6923", "url": "https://it.wikipedia.org/wiki?curid=460329", "title": "Agamatic", "text": ""}
{"id": "460330", "revid": "3763", "url": "https://it.wikipedia.org/wiki?curid=460330", "title": "Darrell Abbott", "text": ""}
{"id": "460331", "revid": "393899", "url": "https://it.wikipedia.org/wiki?curid=460331", "title": "Equivalente a tempo pieno", "text": "L'Equivalente a tempo pieno (in inglese: full-time equivalent o FTE) \u00e8 un metodo che viene usato frequentemente sia per misurare in maniera univoca il numero degli addetti di un'azienda sia per il loro dimensionamento che in fase di pianificazione del personale.\nL'FTE viene principalmente utilizzato per indicare lo sforzo erogato o pianificato per svolgere un'attivit\u00e0 o un progetto in termini di risorse a tempo pieno. L'FTE equivale ad una persona che lavora a tempo pieno (a prescindere dal tipo di contratto di lavoro) e nel mondo economico-finanziario il termine FTE \u00e8 utilizzato diffusamente per quantificare:"}
{"id": "460334", "revid": "124840164", "url": "https://it.wikipedia.org/wiki?curid=460334", "title": "AEG (azienda)", "text": "AEG Daimler-Benz Industrie AG (AEG-DBI), semplicemente nota come AEG (acronimo di Allgemeine Elektricit\u00e4ts-Gesellschaft), \u00e8 stata un'azienda tedesca che operava nei settori dell'elettromeccanica e dell'elettrotecnica, appartenente alla Daimler-Benz di Stoccarda dal 1985 al 1996, anno in cui venne incorporata nel medesimo Gruppo.\nFondata a Berlino nel 1883, il periodo di maggior espansione fu quello compreso tra il 1967 ed il 1982, quando l'azienda ebbe la denominazione AEG-Telefunken AG, ed era uno dei pi\u00f9 grandi gruppi industriali a livello mondiale, che oltre che nell'elettromeccanica e nell'elettrotecnica, operava anche nell'elettronica in ambito civile e domestico. \nDal 1994, AEG \u00e8 un marchio di elettrodomestici prodotti dalla multinazionale svedese Electrolux, e dal 2002 di apparecchi termosanitari prodotti dall'azienda tedesca Stiebel Eltron di Holzminden.\nStoria.\nLe origini: la Deutsche Edison Gesellschaft e l'illuminazione pubblica a Berlino (1883-1886).\nLa \"Deutsche Edison Gesellschaft f\u00fcr angewandte Elektrizit\u00e4ts\" (DEG) fu fondata a Berlino il 19 aprile 1883 su iniziativa di 15 soci, banche e privati, con un capitale sociale di 5 milioni di marchi. Uno dei soci fondatori, Emil Rathenau (1838-1915), che l'anno prima, nel 1882, acquist\u00f2 la licenza dei brevetti di Edison per l'Impero tedesco dalla Compagnie Continentale \u00c9dison di Parigi - che per\u00f2 condivideva con la Siemens &amp; Halske - fu nominato amministratore unico della societ\u00e0. \nDEG ebbe appaltati dall'amministrazione di Berlino i lavori per la realizzazione dell'illuminazione pubblica nella citt\u00e0 e per la costruzione di centrali elettriche, e perci\u00f2 nel 1884, con il supporto finanziario della Deutsche Bank, costitu\u00ec la societ\u00e0 St\u00e4dtischen Elektrizit\u00e4swerke AG. In quello stesso anno, fu aperto il primo stabilimento sulla Schlegelstra\u00dfe 26, nel quartiere Mitte, che produceva lampade a incandescenza. Nello stesso periodo, l'ingegnere bavarese Oskar von Miller (1855-1934) fece ingresso nel consiglio di amministrazione della societ\u00e0.\nIl 15 agosto 1885, entr\u00f2 in funzione la prima centrale elettrica pubblica tedesca, costruita dalla DEG sulla Markgrafenstra\u00dfe 44, con potenza di 500 kW. In quello stesso anno, furono aperti uffici di rappresentanza a Monaco di Baviera e in altre citt\u00e0 dell'Impero tedesco.\nLa trasformazione in Allgemeine Elektricit\u00e4ts-Gesellschaft (AEG): sviluppo, espansione internazionale e crisi (1887-1932).\nL'espansione a tutti i settori di ingegneria energetica, in particolare l'elettrochimica, la costruzione di centrali elettriche e di cavi elettrici, nonch\u00e9 l'espansione internazionale, portarono al cambio di ragione sociale dell'azienda, che nel 1887 diventava \"Allgemeine Elektricit\u00e4ts-Gesellschaft\" (AEG). La presidenza della rinominata societ\u00e0 fu affidata a Georg von Siemens, banchiere e cugino dell'imprenditore e capo della S&amp;H, Werner von Siemens. \nNel 1888, AEG istitu\u00ec un fondo pensione per i suoi dipendenti, che a quell'epoca erano circa 2.000 unit\u00e0. In quello stesso anno, l'azienda berlinese ebbe molte commesse dall'estero e si specializz\u00f2 nella costruzione di ferrovie elettriche basata sui brevetti dell'inventore americano Frank J. Sprague e della societ\u00e0 a lui intitolata negli Stati Uniti. A Neuhausen, in Svizzera, AEG fond\u00f2 la Aluminium-Industrie-AG, per la produzione di alluminio. Nel 1889, fu assunto il russo Mikhail Dolivo-Dobrovolsky (1862-1919) come ingegnere-capo, che invent\u00f2 il primo motore trifase funzionale. Nello stesso anno, l'ingegner Von Miller si dimise dal consiglio di amministrazione della societ\u00e0 per dedicarsi alla sua professione a Monaco. \nNel 1890, assieme alla Thomson-Houston Electric Company, AEG cre\u00f2 una societ\u00e0 negli Stati Uniti, la Edison General Electric Company. A Madrid fu attivata la prima centrale elettrica a corrente continua costruita dall'azienda tedesca all'estero, fatto preceduto dalla costituzione avvenuta l'anno prima della Compagnia General Madilena de Electricidad. A quell'anno, inoltre, la produzione di lampadine da parte di AEG raggiunse quota 1 milione di unit\u00e0. L'anno seguente, nel 1891, assieme alla statunitense Thomson-Houston Electric Company, alla Thyssen e alla Lorenz Loewe AG, cre\u00f2 la Union Elektricit\u00e4ts-Gesellschaft (UEG), per la costruzione delle linee tramviarie, e nel medesimo anno, fu inaugurata la rete tranviaria di Halle, lunga 30,7 km, interamente progettata e costruita da AEG. Altre ne furono costruite successivamente a Breslavia, Kiev e Chemnitz. Nel 1892, fu avviata la produzione dei primi elettrodomestici con i ferri da stiro, fino ad allora importati dall'Inghilterra. Nel 1897, la Deutsche Bank usc\u00ec dalla AEG, e l'anno seguente, nel 1898, vi fece ingresso il banchiere Carl F\u00fcrstenberg (1850-1933), che divenne vicepresidente e consulente di Rathenau, nuovamente insediatosi alla presidenza della societ\u00e0. \nNel 1902, AEG rilev\u00f2 la maggioranza della GmbH Gebr\u00fcder K\u00f6rting Elektricit\u00e4t, che divenne il suo dipartimento per l'elettricit\u00e0, e nello stesso anno rilev\u00f2 la carrozzeria berlinese K\u00fchlstein Wagenbau, e trasformata in Neue Automobil-Gesellschaft (NAG). Avvi\u00f2 altres\u00ec la produzione di turbine a vapore sulla base dei brevetti Riedler e Stumpf. Un anno pi\u00f9 tardi, nel 1903, insieme alla sua concorrente Siemens &amp; Halske, costitu\u00ec la Telefunken, per lo sviluppo delle comunicazioni senza fili (telegrafo). Acquis\u00ec il totale controllo della UEG, e con essa delle 17 consociate nazionali ed estere, nonch\u00e9 una partecipazione nella svizzera Brown, Boveri &amp; Cie. Nello stabilimento sulla Huttenstra\u00dfe, fu avviata la produzione delle macchine da scrivere, il cui primo modello fu il Mignon. Nel 1905, AEG arriv\u00f2 ad impiegare oltre 30.000 dipendenti. Nel 1907, Rathenau assunse Peter Behrens (1868-1940) come consulente artistico dell'AEG, e lo incaric\u00f2 di creare la veste grafica dell'azienda, dal logo alla pubblicit\u00e0 alla linea principale dei prodotti. Le attivit\u00e0 di AEG erano in espansione, con la produzione di dinamo, motori elettrici, cavi, nonch\u00e9 dei dispositivi di sollevamento e trasporto, e turbine a vapore come macchine di azionamento in connessione con l'elettrificazione dell'industria siderurgica, nell'industria mineraria e nell'industria di trasformazione, come l'industria tessile e della carta. L'azienda si specializz\u00f2 in altri tipi di produzione, come quella dei termofori in ambito domestico, e in quella degli aeromobili. \nNel 1911, su un'area di 770.000 m\u00b2 situata ad Henningsdorf, AEG apr\u00ec una fabbrica dove si producevano porcellane, teleimpermeabili e smalti. Nella stessa localit\u00e0, due anni pi\u00f9 tardi, nel 1913, fu aperto un altro stabilimento per la produzione di locomotive e di carrelli elettrici. Nel 1915, mor\u00ec Emil Rathenau e la guida dell'azienda fu assunta dal figlio Walther (1867-1922), nel cui consiglio di amministrazione era entrato nel 1899, e nella quale si occupava del dipartimento dedicato alla costruzione delle stazioni centrali, e di quello finanziario. Nel periodo della Prima guerra mondiale, AEG fu tra le aziende tedesche pi\u00f9 attive nella fornitura di materie prime e nella produzione di materiale bellico per l'Esercito imperiale impegnato nel conflitto. Dei 68.700 dipendenti dell'azienda, quelli richiamati sul fronte erano stati circa 23.600. \nAl termine della guerra, la Germania era stata duramente sanzionata ai Trattati di Pace del 1919 in quanto nazione sconfitta e ritenuta principale responsabile del conflitto, e il pagamento dei danni di riparazione imposto dalle potenze vincitrici gener\u00f2 nel paese una grave crisi economico-finanziaria. AEG non risent\u00ec particolarmente della situazione, e le vendite e i ricavi registravano valori positivi. Furono aperti nuovi stabilimenti nell'area berlinese a Treptow e Oberspree, ed ampliati quelli di Henningdorf e Annaberg, mentre altri ne furono creati a M\u00fclheim an der Ruhr (1919), Norimberga (1921-22), e Stoccarda (1929). L'azienda torn\u00f2 all'attivit\u00e0 industriale per uso civile: nel 1919, assieme alla Deutsche Gasgl\u00fchlicht AG e alla Siemens &amp; Halske, partecip\u00f2 alla costituzione della OSRAM, in cui confluirono la produzione delle lampadine dell'AEG e degli altri soci; nel 1920, assieme alla Rosenthal Porzellan AG costitu\u00ec la Rosenthal-Isolatoren GmbH, per la produzione di isolanti. \nNel 1921, il presidente Rathenau intraprese l'attivit\u00e0 politica nella neonata Repubblica di Weimar, di cui, l'anno successivo, nel 1922, era divenuto ministro degli Esteri. Walther Rathenau, fu assassinato dai nazionalisti tedeschi, e la presidenza dell'AEG fu in seguito assunta dal direttore generale Felix Deutsch, che tenne fino al 1928, anno della sua morte. Nel 1924, a livello internazionale fu approvato il Piano Dawes approvato nel 1924, che defin\u00ec il programma di riparazione tedesco, ed AEG usufru\u00ec di prestiti erogati dalla National City Bank of New York nel periodo 1925-28. Il Piano Dawes fu sostituito nel 1928 dal Piano Young, e l'anno seguente, nel 1929, la statunitense General Electric presieduta da Owen D. Young, relatore del predetto piano, fece ingresso in AEG e ne acquis\u00ec il 27,5%. Intanto, a Deutsch era succeduto alla guida dell'azienda Hermann B\u00fccher, proveniente dalla IG Farben, che ricopr\u00ec l'incarico di presidente fino al 1946.\nNel 1926, AEG fu la prima azienda tedesca a lanciare una stufa elettrica economica, il modello Carnifix. Nel 1928, il fatturato di AEG super\u00f2 i 500 milioni di marchi. In quello stesso anno, a Reinickendorf, fu fondato il laboratorio di ricerca dell'azienda, per iniziativa di Carl Ramsauer (1879-1955), che ne prese la direzione. Nel 1929, furono prodotti i primi frigoriferi a compressore.\nAEG e il regime nazionalsocialista (1933-1945).\nLa Grande depressione scoppiata nel 1929 rec\u00f2 ulteriori danni all'economia tedesca, ed AEG vide contrarre drasticamente vendite e fatturato nel periodo 1930-32. Ci\u00f2 malgrado, l'attivit\u00e0 di elettrificazione della rete ferroviaria della Deutsche Reichsbahn, prosegu\u00ec ugualmente con il completamento nel 1933 della linea Augusta-Stoccarda.\nNel marzo 1933, le elezioni federali videro il trionfo del Partito Nazionalsocialista Tedesco dei Lavoratori, guidato da Adolf Hitler, divenuto nuovo cancelliere del Reich. L'AEG fu una delle principali aziende tedesche che finanziarono il Nazionalsocialismo giunto al potere in Germania, avendo versato 60.000 marchi sul conto della Nationale Treuhand per uso di Hitler. Particolarmente collusi con il regime furono il presidente B\u00fccher e i dirigenti Julius Flechtheim e Walther vom Rath. \nLe politiche economiche attuate dal regime nazista favorirono la ripresa economica e industriale della Germania, di cui benefici\u00f2 naturalmente la stessa AEG. Nel 1934, fu realizzato e brevettato dalla AEG in collaborazione con la Telefunken, il dispositivo denominato Magnetophon K1, che usava i nuovi nastri magnetici della BASF. Questi registratori ebbero uso abbastanza diffuso nelle stazioni radio tedesche e furono usati spesso per registrazioni direttamente presso le sale di concerto e per molte manifestazioni politiche. Nel 1936-37, AEG comp\u00ec ulteriori progressi nel campo dei cavi e delle apparecchiature per telecomunicazioni: venne cos\u00ec creato un nuovo cavo a banda larga per la trasmissione televisiva e telefonica in entrambe le direzioni. L'azienda fu anche coinvolta nella realizzazione dei collegamenti televisivi Berlino-Monaco e Berlino-Amburgo. All'Expo 1937 di Parigi, fu presentato il motore ferroviario AEG EKB 860 della locomotiva per treni rapidi pesanti, classe E 18, premiato con una medaglia d'oro. Nel 1938, AEG lanci\u00f2 i nuovi elettroutensili, compresi i saldatori per hobbisti con riscaldamento a cartuccia, seghe da tavolo, cesoie curve a mano e trapani a mano, che furono ben accolti dal mercato. L'anno seguente, nel 1939, l'azienda, che contava circa 72.000 dipendenti, realizz\u00f2 un fatturato che super\u00f2 i 600 milioni di marchi, e la sua produzione rappresentava il 40% dell'intera industria elettrotecnica tedesca. \nAlla vigilia della Seconda guerra mondiale, l'azienda si dedic\u00f2 alla produzione bellica, per rifornire le forze armate tedesche, la cui quota inizialmente era solo del 3,5%, ma gi\u00e0 nel 1940 le vendite crebbero di oltre un terzo. AEG e Telefunken fornivano in particolare dispositivi di localizzazione, proiettori, dispositivi di misurazione radio, ma anche artiglieria di fanteria leggera, micce, dispositivi di lancio di bombe, detonatori di mine e granate. La domanda in costante aumento di armamenti port\u00f2 la direzione di AEG a costruire nuovi stabilimenti, ad esempio a Wildau vicino a Berlino, dove fu rilevata una grande azienda per la costruzione di parti di aeromobili. Nel 1941, AEG rilev\u00f2 il restante 50% delle quote possedute da Siemens &amp; Halske in Telefunken, che dunque passava interamente sotto il suo controllo.\nNel 1944, AEG contava 102.000 dipendenti, dei quali 25.680 erano lavoratori civili stranieri e prigionieri di guerra, che costituivano una quota della forza-lavoro pari al 25,1% del totale. La sconfitta della Germania nazista nella guerra conclusasi nel 1945, provoc\u00f2 danni al suo apparato industriale, devastato dai bombardamenti angloamericani e sovietici. In particolare, AEG perse tutte le fabbriche situate a Berlino e nel suo circondario, occupati dall'Armata Rossa sovietica. I Sovietici, infatti, espropriarono le fabbriche dell'azienda nelle zone da loro occupate. Diversa sorte ebbero invece gli stabilimenti AEG situati nelle regioni centrali del paese, dove malgrado i pesanti bombardamenti effettuati dalle aviazioni statunitense e britannica, non ne furono colpiti. \nNel 1945, il presidente B\u00fccher decise lo spostamento temporaneo del quartier generale dell'azienda ad Amburgo, occupata dai Britannici.\nDa Amburgo a Francoforte: la ricostruzione e la ripresa (1946-1966).\nIl governo militare alleato che controllava i territori della Germania occidentale in cui AEG fu spostata, nel 1946 impose la rimozione di B\u00fccher dalla presidenza dell'azienda a causa del suo impegno durante il periodo del Terzo Reich. Al suo posto fu insediato dapprima Walter Bernhard, che mantenne l'incarico per un anno e a cui succedette Friedrich Spennrath, che invece rimarr\u00e0 al timone dell'azienda fino al 1955.\nLe attivit\u00e0 industriali dell'azienda poterono riprendere: nel 1946, assieme alla Zeiss svilupp\u00f2 il microscopio elettronico; nel periodo 1948-51, e furono aperti altri stabilimenti, a Neum\u00fcnster per la produzione di quadri elettrici, a Oldenburg per produrre i piccoli motori, ad Hameln per produrre i contatori, ad Essen per la riparazione e costruzione di turbine e compressori, a Kassel per la produzione di quadri ad alta tensione e isolamento materiale, ad Heiligenhaus per la costruzione di strumenti di misura, a Backnang per le telecomunicazioni, a Belecke per produrre raddrizzatori, e a M\u00fclheim-Saarn per le forniture minerarie. Nel 1953, il numero degli stabilimenti arriv\u00f2 a 21, con le aperture avvenute ad Amburgo (attrezzature navali e registratori a nastro), a Menden (filiale della fabbrica di dispositivi audio di Neum\u00fcnster), a Essen (saldatrici) e Kassel (quadri, stampanti di biglietti, frigoriferi). \nLa divisione della Germania in due Stati avvenuta nel 1949, impose il definitivo insediamento dell'azienda nei territori occidentali della Repubblica Federale Tedesca, e la sede legale nel 1950 fu trasferita da Amburgo a Francoforte. Nell'arco di un decennio, il fatturato di AEG pass\u00f2 dai 270 milioni di marchi del 1949 ad 1,38 miliardi nel 1959, e nello stesso periodo crebbe anche il numero di dipendenti, passato dalle 27.600 unit\u00e0 a 57.700. Notevole sviluppo ebbe il settore dei grandi elettrodomestici, in cui AEG conquistava rapidamente importanti quote di mercato: nel 1958, lanci\u00f2 Lavamat, la prima lavatrice completamente automatica. Nello stesso anno, in ambito elettrotecnico, AEG realizz\u00f2 il primo tiristore di potenza in Europa, mentre due anni pi\u00f9 tardi, nel 1960, il primo computer a transistor di produzione europea con Telefunken. Nel 1961, a Kahl am Main entr\u00f2 in funzione la prima centrale nucleare della Germania Ovest, da 15 MW, che fu progettata e costruita dalla AEG.\nLa multinazionale AEG-Telefunken (1967-1982).\nL'assemblea generale dell'AEG, riunitasi nel giugno del 1966, deliber\u00f2 l'incorporazione della controllata Telefunken AG nella medesima societ\u00e0, e le attivit\u00e0 furono fuse con effetto dal 1\u00ba gennaio 1967, e conseguente modifica della ragione sociale in \"Allgemeine Elektricit\u00e4ts-AEG-Telefunken AG\".\nLa AEG-Telefunken, al momento della sua costituzione, impiegava 136.000 dipendenti (di cui circa 10.000 all'estero) e realizzava un fatturato di 5,2 miliardi di marchi, e rappresentava la seconda industria elettronica della Germania Ovest dopo Siemens ed il nono gruppo industriale del paese, il quarto produttore europeo di elettronica e il dodicesimo nel mondo. Il Gruppo tedesco, i cui settori di attivit\u00e0 ormai spaziavano nei settori energetico, elettrotecnico, degli elettrodomestici, della componentistica, dell'informatica, delle telecomunicazioni e dell'elettronica di consumo, assunse le dimensioni e le caratteristiche di una multinazionale, e si espanse ulteriormente attraverso l'acquisizione di altre aziende o di partecipazioni in altre aziende. I maggiori investimenti furono fatti nell'industria degli elettrodomestici e dell'elettronica di consumo, nel periodo 1967-72, con l'ingresso nel capitale dell'italiana Zanussi e con le acquisizioni della Linde AG, della Neff, della Kuba-Imperial, della Alno-M\u00f6belwerke GmbH nls Je &amp; Co. KG, e dell'italiana IRT-FIRT. Nell'ambito dell'information technology, nel 1971 aveva creato assieme alla Nixdorf Computer AG la Telefunken Computer GmbH, con sede a Costanza, che verr\u00e0 poi ceduta a Siemens nel 1974. \nIl 3 luglio 1972, il titolo di AEG-Telefunken fu quotato alla Borsa di Vienna, e successivamente anche in quelle di Basilea, Zurigo e Parigi. Poco tempo dopo, il 18 luglio, il Gruppo di Francoforte stipul\u00f2 un accordo quadro di cooperazione scientifica e tecnica con il Comitato di Stato del Consiglio dei Ministri dell'URSS per la scienza e la tecnologia. Quattro anni pi\u00f9 tardi, nel 1976, la Dresdner Bank, rilev\u00f2 le quote possedute nel Gruppo dalla statunitense General Electric, la cui partecipazione era ormai ridotta all'8%. In quello stesso anno, a causa delle crescenti difficolt\u00e0 dovute alla crisi economica generale di met\u00e0 anni settanta, la AEG-Telefunken, presieduta da Walter Cipa, avvi\u00f2 un programma di razionalizzazione delle attivit\u00e0 del Gruppo, la loro integrazione globale, il miglioramento della guida e del controllo, nonch\u00e9 l'uso mirato del potenziale di forza esistente e delle risorse disponibili. \nNel 1979, fu modificata la ragione sociale del Gruppo, divenuto \"AEG-Telefunken AG\", per adeguarsi alle nuove disposizioni comunitarie. Assieme alla casa automobilistica italiana FIAT, fond\u00f2 una \"joint-venture\", la Fiat-AEG-Telefunken-Elettrotrazione S.p.A. con sede a Torino (51% FIAT, 45% AEG-Telefunken attraverso la sua consociata italiana AEG-Telefunken S.p.A., 4% Elettromeccanica Parizzi), per lo sviluppo e vendita di veicoli ferroviari completi di moderno design in Italia. Un'altra collaborazione importante fu quella con la francese Thomson-Brandt, per lo sviluppo, la produzione e la vendita di cinescopi a colori. Venne pertanto concordata la costituzione di una nuova societ\u00e0, Europacolor S.A., di cui Thomson-Brandt deteneva il 51% e AEG-Telefunken il 49%.\nNel 1980, a Pechino venne firmato un contratto tra la controllata Telefunken TV e Rundfunk GmbH e la cinese Beijing TV Industry Corp per l'assemblaggio, la costruzione e la vendita di ricevitori televisivi a colori basati sul sistema PAL.L'anno seguente, nel 1981, il Gruppo tedesco stipul\u00f2 una partnership con la casa automobilistica francese Peugeot, con la costituzione della EPTC European Power Tool Corp. S.A., con sede a Parigi, il cui controllo da parte dei due soci \u00e8 del 50% ciascuna attraverso le proprie divisioni.\nAEG-Telefunken, nonostante le varie partnership industriali di rilievo, tra la fine degli anni settanta e gli inizi degli anni ottanta, precipit\u00f2 in una crisi finanziaria, dovuta principalmente al calo del fatturato, conseguenza delle passivit\u00e0 che registrarono le divisioni elettrodomestici ed elettronica di consumo. Nel 1982, venne attuato un piano di ristrutturazione del Gruppo, in forte deficit, che vide la dismissione di alcune attivit\u00e0 e il ridimensionamento.\nIl ridimensionamento, lo smembramento e l'incorporazione nella Daimler-Benz (1983-1996).\nNel 1982-83, AEG-Telefunken, cedette l'intera divisione dell'elettronica di consumo, rappresentata dalla Telefunken Fernseh und Rundfunk GmbH alla francese Thomson-Brandt, e la controllata italiana IRT-FIRT alla Philco Italia.\nIl 7 gennaio 1985, il consiglio di amministrazione decise di rinominare la societ\u00e0 in \"AEG Aktiengesellschaft\", che mantenne la divisione elettrodomestici, concentrata in prevalenza nello stabilimento di Norimberga. Poco tempo dopo, il 56% del capitale di AEG, fu rilevato dalla Daimler-Benz, produttrice di motori e componenti per veicoli, che nel 1988, aument\u00f2 ulteriormente la sua quota di partecipazione all'80%. \nNel 1994, Daimler-Benz cedette la AEG Hausger\u00e4te AG, divisione elettrodomestici dell'azienda, e con essa l'utilizzo del marchio AEG e lo stabilimento di Norimberga, al gruppo svedese Electrolux. Nello stesso anno, fu modificata la ragione sociale dell'azienda in \"AEG Daimler-Benz Industrie AG\", di cui due anni pi\u00f9 tardi, il 20 settembre 1996, la capogruppo ne decise la fusione per incorporazione e il trasferimento delle sue attivit\u00e0 ad una nuova societ\u00e0, la Adtranz, creata assieme alla svizzera ABB Verkehrssysteme.\nInformazioni e dati.\nAEG Daimler-Benz Industrie AG, azienda tedesca del Gruppo Daimler-Benz, operava nella progettazione e produzione di sistemi ferroviari, della microelettronica, degli azionamenti diesel, delle tecnologie energetiche e delle tecnologie di automazione. Nel 1995, ultimo anno di attivit\u00e0, ha realizzato un fatturato di 10,3 miliardi di marchi, ed impiegava 10.196 addetti. \nNel periodo compreso tra il 1967 ed il 1982, la AEG-Telefunken AG rappresentava uno dei pi\u00f9 grandi gruppi industriali a livello mondiale, che oltre che nell'elettromeccanica e nell'elettrotecnica, operava anche nell'elettronica in ambito civile. La AEG-Telefunken, raggiunse il livello massimo di fatturato nel 1970 con 8,4 miliardi di marchi, e quello del numero di dipendenti attorno alle 178.000 unit\u00e0. Dodici anni pi\u00f9 tardi, nel 1982, quando ci fu il crac del Gruppo, gli stessi indicatori scesero in maniera drastica, rispettivamente a 2,4 miliardi di marchi e 18.000 unit\u00e0. \nDal 1994, AEG \u00e8 un marchio con cui vengono prodotti e commercializzati elettrodomestici per la cottura, il freddo e il lavaggio della multinazionale svedese Electrolux, che nel 2004 ne ha acquisito la propriet\u00e0. Nel 2005, il Gruppo scandinavo ha deciso la chiusura dello stabilimento di Norimberga, per spostare la produzione a marchio AEG in Italia e in Polonia.\nDal 2002, AEG \u00e8 anche un marchio di apparecchi termosanitari prodotti dalla tedesca Stiebel Eltron di Holzminden."}
{"id": "460335", "revid": "834", "url": "https://it.wikipedia.org/wiki?curid=460335", "title": "Gilberto Mart\u00ednez Vidal", "text": ""}
{"id": "460337", "revid": "163465", "url": "https://it.wikipedia.org/wiki?curid=460337", "title": "Andr\u00e9 Maginot", "text": "Biografia.\nNel 1897 si laurea in giurisprudenza.\nNel 1910 viene eletto al parlamento, dove diviene, dal 1913 al 1914, sottosegretario alla difesa. Allo scoppio della Prima guerra mondiale si arruola nell'esercito, combattendo in prima linea. Viene promosso al grado di sergente per l'alto valore militare, e il 9 novembre 1914 viene ferito gravemente durante uno scontro.Combatt\u00e9 anche a Verdun dove fu nuovamente ferito gravemente, ristabilitosi si diede alla carriera politica, e nel 1916 fu uno dei sostenitori della deposizione di Joseph Joffre da Capo Supremo dell'esercito francese.\nMinistro della Guerra francese, dal 2 novembre 1929 al 17 febbraio 1930. Grazie alla sua ostinazione fu approvata la proposta di spesa per l'importo di 3.000.000 Franchi, necessari per la realizzazione della maggior parte della celebre fortificazione difensiva che da lui prese il nome, la Linea Maginot. Maginot \u00e8 noto soprattutto per questa vicenda, .\nMaginot fond\u00f2 l'Union Petroli\u00e8re Latine, sorta di societ\u00e0 petrolifera pubblica, rendendosi inviso ai petrolieri occidentali, come succeder\u00e0 in seguito all'italiano Enrico Mattei. Sulla sua morte improvvisa non \u00e8 stata fatta luce e sembra che fosse dovuta ad avvelenamento."}
{"id": "460338", "revid": "86341", "url": "https://it.wikipedia.org/wiki?curid=460338", "title": "ABN AMRO", "text": "ABN AMRO \u00e8 un istituto di credito olandese con sede ad Amsterdam. \u00c8 la terza banca pi\u00f9 grande dei Paesi Bassi ed \u00e8 stata ristabilita nella sua forma attuale nel 2009, in seguito all'acquisizione e allo scioglimento dell'originale ABN AMRO da parte di un consorzio bancario composto da Royal Bank of Scotland, Santander e Fortis. In seguito al crollo di Fortis, che ha acquisito l'attivit\u00e0 olandese, \u00e8 stata nazionalizzata dal governo olandese insieme a Fortis Bank Nederland. \u00c8 stata rimessa in vendita come societ\u00e0 per azioni nel 2015. \nStoria.\nL'azienda era il risultato dell'unione della \"Algemene Bank Nederland\" (ABN) e della \"Amsterdamsche-Rotterdamsche Bank\" (AMRO). Tutti i riferimenti scritti alla banca devono citare sempre la dicitura ABN AMRO in lettere maiuscolo, essendo un acronimo e non un nome proprio.\nLa storia della Banca risale al 1824, data di fondazione della \"Nederlandsche Handel-Maatschappij\" (\"Societ\u00e0 Olandese per il Commercio\") ad opera del re Guglielmo I come compagnia commerciale dedicata ai traffici con le Indie Olandesi.\nNel 1964 la NHM si fuse con la \"Twentsche Bank\" per costituire la \"Algemene Bank Nederland\" - ABN (\"Banca generale dei Paesi Bassi\").\nAMRO \u00e8 invece la sigla di \"Amsterdamsche Bank\" e \"Rotterdamsche Bank\", due banche che portavano i nomi delle due maggiori citt\u00e0 del paese. \nSempre nel 1964, infatti, la \"Amsterdamsche Bank\", fondata nel 1871, si era fusa con la \"Rotterdamsche Bank\", fondata nel 1873 , per dar vita alla \"AMRO Bank\".\nNel 1991, infine, ABN e AMRO Bank decisero di unirsi per formare la \"ABN AMRO\", la maggior banca del paese.\nABN AMRO Holding N.V. era il nome della holding, ed era quotata nel listino Euronext Amsterdam, al New York Stock Exchange, ed in altri mercati azionari. La sua controllata principale era ABN AMRO N.V.\nABN AMRO era undicesima in Europa e ventesima nel mondo con oltre 3,000 sportelli in pi\u00f9 di 60 paesi, un numero di dipendenti pari a 105.000 FTE ed un valore totale di 899.3 miliardi di euro (al 30 settembre 2005).\nIl gruppo effettu\u00f2 diverse acquisizioni in tutto il mondo, fra cui quella della \"Banca Antonveneta\" in Italia nel 2005.\nIn seguito ad un'OPA, nel 2007 il gruppo \u00e8 stato rilevato da un consorzio di banche internazionali, formato dalla \"Fortis\", dalla \"Royal Bank of Scotland\" e dal \"Banco Santander Central Hispano\". L'intenzione era quella di smembrare il gruppo, dividendo fra i membri del consorzio le varie aree operative:\nalla \"Fortis\" sarebbero dovute andare le attivit\u00e0 in Belgio e Paesi Bassi, per le quali avrebbe conservato il marchio;\nal \"Santander\" sarebbero andati il \"Banco Real\" (Brasile) e \"Antonveneta\";\nalla RBS sarebbe rimasto il resto, in particolare le altre attivit\u00e0 nelle Americhe. \nSi trattava della pi\u00f9 importante scalata bancaria mai avvenuta.\nLa nuova ABN AMRO.\nPoich\u00e9, in seguito alla crisi del 2008 apparve chiaro che la \"Fortis\" non era in grado di finanziare la sua parte di operazione, il 3 ottobre 2008, un'azione congiunta dei governi olandese, belga e lussemburghese rilev\u00f2 il 49% delle attivit\u00e0 della \"Fortis\" nei rispettivi paesi.\nFra le condizioni del piano di riscatto c'era la vendita da parte di \"Fortis\" della \"ABN AMRO\". La \"Fortis\" avrebbe dovuto utilizzare i fondi ottenuti dalla vendita della \"ABN\" per riscattare le quote cedute ai governi. \nTuttavia i problemi non furono risolti, soprattutto a causa della perdita di interesse dell\"ING Groep\", che era stato precedentemente interessato alla ABN.\nPerci\u00f2 il governo olandese di Balkenende impose, il 3 ottobre, alla \"Fortis\" di vendere allo Stato la totalit\u00e0 delle sue attivit\u00e0 nei Paesi Bassi, in particolare \"ABN AMRO\" e \"Fortis Bank Nederland\". \nLe due banche furono fuse sotto il nome \"ABN AMRO\", per creare una forte banca olandese, che appartiene tuttora allo stato olandese.\nABN AMRO nel mondo.\nLa banca era presente principalmente in tre mercati chiave: Olanda, Stati Uniti e Brasile.\nIn Italia, ABN AMRO, dopo un'OPA fallita nel 2005, acquis\u00ec nel 2006 Banca Antonveneta (durante lo scandalo Bancopoli). ABN AMRO deteneva da tempo una quota di minoranza dell'istituto padovano, e cooperavano gi\u00e0 in alcuni settori come il Private Banking e l'Asset Management.\nA seguito dell'acquisizione di ABN AMRO da parte di un consorzio guidato dal Banco Santander, era pianificato che il Gruppo Antonveneta entrasse a far parte del gruppo iberico.\nA sorpresa, l'8 novembre del 2007, il Monte dei Paschi di Siena annunci\u00f2 con una nota di aver raggiunto un accordo con il Banco Santander, per l'acquisto di Banca Antonveneta per 9 miliardi di euro, esclusa la controllata Interbanca che rimarr\u00e0 di propriet\u00e0 della banca spagnola.\nNegli Stati Uniti, ABN AMRO controllava la LaSalle Bank a Chicago e la LaSalle Bank Midwest a Detroit le quali operano sotto il nome di LaSalle Corporation. LaSalle Midwest era prima conosciuta come Standard Federal, cambi\u00f2 nome il 12 settembre 2002; LaSalle \u00e8 stata venduta nel 2007 a Bank of America. ABN AMRO gestiva anche ABN AMRO Mortgage, una delle aziende leader nel campo dei mutui negli Stati Uniti.\nNel primo trimestre 2007, ABN AMRO vende a Citigroup la sua divisione mutui, ABN Amro Mortgage Group (comprende: AAMG, InterFirst e Mortgage.com). Citigroup acquisir\u00e0 circa asset per 9 miliardi di dollari, oltre ad un portafoglio crediti di circa 224 miliardi usd.\nIn Brasile, ABN AMRO operava con il nome di Banco Real che aveva completato l'acquisizione di Sudameris, una banca di secondo piano nel mercato brasiliano.\nABN AMRO detiene un importante partnership con Banca Rothschild nella societ\u00e0 ABN AMRO Rothschild.\nCuriosit\u00e0.\nABN AMRO \u00e8 stato per molti anni lo sponsor della squadra di calcio .\nIn ambito velistico ha anche vinto una Volvo Ocean Race nel 2005."}
{"id": "460341", "revid": "21371", "url": "https://it.wikipedia.org/wiki?curid=460341", "title": "Trovabilita", "text": ""}
{"id": "460342", "revid": "181699", "url": "https://it.wikipedia.org/wiki?curid=460342", "title": "Walter Bruch", "text": "Biografia.\nSu desiderio del padre frequent\u00f2 una scuola di economia, si laure\u00f2, poi divent\u00f2 apprendista in una fabbrica di scarpe. Nel 1928 visit\u00f2 la Technikum Mittweida nel Sachsen. Divenne uditore della Universit\u00e0 di Berlino, seguendo le lezioni di Manfred von Ardenne e D\u00e9nes von Mih\u00e1ly. \nNegli anni '30 lavorava come tecnico per la Telefunken a Berlino, dove fu coinvolto nello sviluppo della televisione: nel 1933 presenta il \"Volksfernsehempf\u00e4nger\" con un autocostruito \"Filmabtaster\" (apparecchio per la riproduzione di pellicole cinematografiche) e collabora alla realizzazione della speciale telecamera definita Olympiakanone ideata da Emil Mechau che fu sviluppata per le Olimpiadi del 1936. Il giovane Walter Bruch fece da cameraman per tale apparecchio durante la trasmissione in diretta dei giochi di Berlino nel 1936.\nDurante la seconda guerra mondiale lavor\u00f2 per lo sviluppo del vettore V2-Starts a Peenem\u00fcnde.\nNel 1946 formul\u00f2 le norme per il formato TV analogico europeo a 625 linee. Nel 1950 ritorn\u00f2 alla Telefunken dove svilupp\u00f2 i ricevitori TV ad Hannover. Qui ide\u00f2 e brevett\u00f2 nel 1962 il sistema di TV a colori Phase Alternating Line. Il 3 gennaio 1963 il PAL-System di Bruch fu collaudato per la prima volta dalla Unione europea di radiodiffusione.\nIn una intervista con Hans Rosenthal, a Bruch fu chiesto come mai il sistema fosse stato chiamato \"PAL-System\" anzich\u00e9 far riferimento al suo cognome. Bruch rispose che in Germania nessuno avrebbe voluto un \"Bruch-System\" (in lingua tedesca \"bruch\" \u00e8 sinonimo di \"rotto)\". Negli anni '60 ci fu una agguerrita concorrenza politica ed economica tra il sistema PAL e il francese S\u00c9CAM per la conquista dei mercati mondiali. Nel 1964 Bruch ricevette la laurea honoris causa dalla Technischen Hochschule Hannover. Sotto la sua regia, il 25 agosto 1967 durante la Internationale Funkausstellung Berlin per la Bundesrepublik Deutschland a Berlino ovest, avvenne la prima trasmissione ufficiale PAL.\nIl sistema analogico PAL prima della standardizzazione del sistema digitale \u00e8 stato il pi\u00f9 diffuso al mondo. \nWalter Bruch fu conosciuto come \"Mister PAL\", avendo presentato personalmente il sistema in molte nazioni. Fu membro della Fernseh- und Kinotechnische Gesellschaft. Nel 1974 Bruch and\u00f2 in pensione ma continu\u00f2 a partecipare alla stesura di normative tecniche riguardanti il settore. Nel 2002 una strada, la \"Walter-Bruch-Stra\u00dfe\" di Hannover fu intitolata a lui."}
{"id": "460348", "revid": "765341", "url": "https://it.wikipedia.org/wiki?curid=460348", "title": "Cortisone", "text": " \nIl cortisone \u00e8 un ormone usato come farmaco.\nChimicamente \u00e8 un corticosteroide di formula C21H28O5 strettamente correlato al corticosterone.\nCorticosteroidi e adrenalina sono ormoni rilasciati nel sangue dalle ghiandole surrenali in situazioni di stress. Essi elevano la pressione arteriosa e preparano l'organismo alla reazione di lotta o fuga.\nIl cortisone \u00e8 il precursore inerte della molecola del cortisolo. Esso viene attivato per riduzione dell'11-cheto gruppo mediante un enzima chiamato 11-\u03b2-steroide-deidrogenasi. La forma attiva del cortisone \u00e8 il cortisolo, detto anche idrocortisone.\nIn chimica farmaceutica il cortisone \u00e8 usato nel trattamento di diversi disturbi, somministrato per via orale o parenterale. Uno degli effetti del cortisone sull'organismo, potenzialmente dannoso per certi aspetti, \u00e8 di deprimere il sistema immunitario.\nIl cortisone fu scoperto per primo dal chimico statunitense Edward Calvin Kendall al quale venne attribuito nel 1950 il Premio Nobel per la medicina e la fisiologia - insieme a Philip S. Hench e Tadeusz Reichstein - per la scoperta degli ormoni della corteccia surrenale, delle loro strutture e funzioni. \nStoria.\nEdward Calvin Kendall, ricercatore della Mayo Clinic di Rochester (Stati Uniti), si interess\u00f2 agli effetti di questi estratti e condusse ricerche sulla componente corticale delle ghiandole surrenali.\nIsol\u00f2 cos\u00ec da questi tessuti otto composti cristallini, assegnando a ciascuno una lettera dell'alfabeto. Il composto isolato come quinto in ordine di tempo, chiamato per questo \"E\", possedeva un elevato potere antinfiammatorio. Dopo complessi processi produttivi, Lewis H. Sarett nel 1944 arriv\u00f2 alla sintesi del composto E, chiamandolo cortisone.\nNel 1949 fa il giro del mondo la notizia di un \"artritico in bicicletta\". In seguito infatti a una intuizione, Philip S. Hench, ex medico militare, us\u00f2 il cortisone in un paziente affetto da artrite reumatoide, consentendogli di ritrovare la mobilit\u00e0 perduta.\nA met\u00e0 ottocento Thomas Addison, un medico inglese, aveva descritto dei particolari casi di persone colpite da una strana malattia mortale. Eseguendo delle autopsie, scopr\u00ec che tutti questi pazienti avevano le surrenali semidistrutte. A quei tempi pochi conoscevano o avevano sentito parlare delle ghiandole surrenali.\nNel 1716 la \"Bordeaux Academy of Sciences\" aveva bandito un concorso, con tanto di premio finale, il titolo \u201cQual \u00e8 l'importanza delle surrenali?\u201d, ma nessun concorrente aveva presentato qualcosa di serio e meritevole. Delle surrenali si sapeva soltanto che erano ghiandole senza condotto, cio\u00e8 quelle che riversano il loro prodotto direttamente nel sangue, oggi chiamate \u201cghiandole endocrine\u201d. Ebbe cos\u00ec inizio una ricerca affannosa dei principi attivi prodotti dalle ghiandole.\nSi vide che nelle surrenali erano distinguibili due parti, la midollare e la corticale, che la prima produceva un ormone detto adrenalina, ma che fosse la corticale ad essere di vitale importanza per l'organismo. Molti laboratori stavano facendo ricerche per trovare il principio attivo della corticale, da pi\u00f9 parti erano arrivate notizie circa la produzione di un estratto rilevatosi utile in pazienti colpiti dalla malattia di Addison.\nAlla fine degli anni trenta si arriv\u00f2 alla conclusione che la corticale liberava sia ormoni regolatori dell'equilibrio salino, o minerale, dunque chiamata mineralcorticoidi, sia ormoni che controllavano il metabolismo degli zuccheri, o glucidi, detti per questo glucocorticoidi. La corticale produceva una miscela di composti diversi, che studiarono Edward Kendall (USA) e Tadeus Reichstein (Basilea). Scoprirono che queste sostanze erano degli steroidi che chiamarono composto A, B, C, ecc. Kendall scopr\u00ec che i composti A, B, E e F restituivano agli animali privi di surrenali la possibilit\u00e0 di resistere a particolari situazioni di stress. \nDurante la seconda guerra mondiale i servizi segreti statunitensi scoprirono che alcune delle sostanze studiate da Kendall, in particolare il composto E, veniva somministrato agli aviatori della Luftwaffe, e li faceva sentire a proprio agio anche oltre i 13.000 metri di altezza. Questo fece in modo che ci fosse una brusca accelerata delle indagini, era necessario che il composto E fosse disponibile anche per gli aviatori statunitensi.\nAll'inizio del 1941, al termine di un convegno, Kendall e Hench (un altro medico che analizzava le sostanze, cercando di aiutare i pazienti che soffrivano di artrite reumatoide), presero il formale impegno di provare il composto E nei pazienti con artrite reumatoide non appena la sostanza fosse stata disponibile.\nNel 1944, Lewis Sarett, un chimico della casa farmaceutica Merck, era riuscito a sintetizzare in laboratorio il composto E, a partire da un'altra molecola, l'acido deossicolico, ricavato dalla bile dei bovini macellati. Cos\u00ec Hench chiese alla casa farmaceutica di sperimentare la nuova sostanza su una ventinovenne affetta da una grave forma di artrite reumatoide. La risposta fu affermativa, e cos\u00ec il 28 settembre 1948 fu fatta la prima storica iniezione del farmaco. La risposta fu immediata, dopo appena tre giorni la signora era gi\u00e0 migliorata e continu\u00f2 a migliorare ulteriormente nei giorni successivi. La sostanza fu poi sperimentata anche su pazienti affetti dalla malattia di Addison e gli effetti furono ottimi. Le notizie girarono per tutto il mondo, ma ci fu una confusione, molti pensarono che il composto E e la vitamina E fossero la stessa cosa, cos\u00ec per evitare ogni equivoco, Kendall e Hench decisero di chiamare la sostanza cortisone. Mentre il cortisone liberava da infiammazione le doloranti articolazioni dei malati, la scoperta del cortisone fu paragonata a quella della penicillina.\nIl cortisone fu poi prodotto in diversi modi, da patate dolci messicane a ormoni femminili, ecc. Nel 1950, Kendall, Hench e Reichstein vinsero il premio Nobel per la fisiologia e la medicina.\nAvvertenze.\n\"Osteoporosi:\" la somministrazione di corticosteroidi, in particolare a dosaggi elevati e/o per tempi prolungati, pu\u00f2 indurre perdita di massa ossea con un aumento del rischio di frattura. Valutare, sulla base del dosaggio e della durata del trattamento, la necessit\u00e0 di un monitoraggio periodico della densit\u00e0 ossea, tramite esame radiografico della colonna vertebrale. Alcuni autori raccomandano nei pazienti in terapia corticosteroidea superiore a 3 mesi, per la prevenzione dell'osteoporosi, oltre alla supplementazione di calcio, vitamina D, dieta proteica e regolare esercizio fisico, l'uso di bifosfonati o di analoghi dell'ormone paratiroideo nei pazienti con rischio elevato di frattura ossea.\nEffetti e usi.\nUno degli effetti potenzialmente dannosi del cortisone \u00e8 per\u00f2 quello di sopprimere il sistema immunitario (una possibile spiegazione della correlazione tra stress e malattie), ma appunto per questo motivo \u00e8 usato per sopprimere le risposte autoimmuni in persone sottoposte a trapianti di organi, al fine di prevenirne il rigetto.\nIl cortisone \u00e8 un farmaco oggi usato in una numerosa variet\u00e0 di trattamenti, e pu\u00f2 essere somministrato per via orale o parenterale.\nEffetti collaterali.\nIl cortisone e i corticosteroidi possono avere vari effetti collaterali e, anche se usati topicamente o per inalazione, possono incrementare il rischio di diabete e osteoporosi. Altri effetti collaterali comuni sono immunosoppressione, infezioni, disfunzioni sessuali, ipertensione, leucopenia, depressione, malattie cardiocircolatorie.\nHa importanti effetti catabolici con accumulo di adipe e perdita di massa magra, contrastati con la prescrizione medica di DHEA."}
{"id": "460349", "revid": "129019", "url": "https://it.wikipedia.org/wiki?curid=460349", "title": "Emp\u00faries", "text": "Emp\u00faries (nome in catalano; in spagnolo Ampurias, in greco antico , \"Emporion\", e in latino Emporiae) \u00e8 una localit\u00e0 nel comune di L'Escala in Catalogna nella quale sono presenti antiche rovine.\nIl suo nome sta a significare \"punto di raccolta delle merci\", come l'attuale \"emporio\". Le rovine sono propriet\u00e0 della Generalitat de Catalunya.\nIl sito \u00e8 stato dapprima colonizzato dai Greci a partire dalla prima met\u00e0 del VI secolo a.C. (il nome \"Emporion\" sta anche a significare mercato), quindi dai Romani che ne furono prima alleati poi occupanti. Fiorente fino alla met\u00e0 circa del II secolo, decadde successivamente. Con la caduta dell'Impero romano d'Occidente fu conquistata prima dai Visigoti, poi dagli Arabi e infine dai Franchi. Nel XII secolo entr\u00f2 a far parte della Corona d'Aragona.\nLa citt\u00e0 greca.\nFondata dai focesi di Massalia nella prima met\u00e0 del VI secolo a.C. sul golfo di Roses, la citt\u00e0 era inizialmente situata su una penisola chiamata oggigiorno Sant Mart\u00ed d'Emp\u00faries e conosciuta dagli archeologi come \"Pale\u00e0polis\" o citt\u00e0 vecchia. Successivamente l'insediamento primigenio si ampli\u00f2, venendo a strutturarsi in un centro abitato contiguo (Ne\u00e1polis). Aveva una vocazione prettamente commerciale e fin dagli inizi fu contraddistinta dalla presenza di mercanti fenici ed etruschi e di una massiccia popolazione di origine non solo ellenica, ma anche iberica. Quest'ultima sembra vivesse segregata in una parte della citt\u00e0, o in una vera e propria citt\u00e0 \"parallela\". Circondata da una potente cinta muraria, raggiunse il suo apogeo fra il V e il IV secolo a.C., grazie soprattutto allo sviluppo del commercio di cereali che, prodotti nella valle dell'Ebro, venivano esportati in molti centri mediterranei, fra cui Marsiglia, Atene e Siracusa. Il centro ibero di Ullastret, posto a meno di venti chilometri da Empuries, serviva da centro di raccolta e di stoccaggio dei cereali e di altre derrate agricole che successivamente venivano trasportate ad Emp\u00faries per la vendita e l'imbarco. Attorno alla met\u00e0 del IV secolo a.C. in citt\u00e0 si iniziarono a coniare le prime monete.\nNel momento della sua massima espansione (IV secolo a.C.) Emp\u00faries aveva una superficie di circa cinque ettari, di cui tre totalmente urbanizzati. La sua popolazione doveva aggirarsi, secondo le stime pi\u00f9 attendibili, fra un minimo di 3.000 e un massimo di 4.250 abitanti.\nOggi, della citt\u00e0 greca, sono ancora visibili: il \"santuario di Asclepio\", con all'interno una statua del Dio che attualmente si trova nel \"Museo Archeologico di Barcellona\", un tempio dedicato a Serapide, eretto in et\u00e0 ellenistica a fianco del \"santuario di Asclepio\", un recinto sacro, una torre di guardia, cisterne per l'acqua, diverse case, l\"'agor\u00e0\" e un colonnato detto \"sto\u00e0\" (portici). Ci sono inoltre pervenuti alcuni mosaici con iscrizioni greche: una di queste, perfettamente leggibile, augura al transeunte \"Dolci sogni\" (\"\u0397\u0394\u03a8\u039a\u039f\u0399\u03a4\u039f\u03a3\"). Nelle immediate vicinanze della \"Stoa\" sono stati rinvenuti i resti della pi\u00f9 antica basilica paleocristiana di \"\u0395\u03bc\u03c0\u03cc\u03c1\u03b9\u03bf\u03bd\".\nLa citt\u00e0 romana.\nDurante la seconda guerra punica, Emp\u00faries si schier\u00f2 apertamente con Roma. Nel 218 a.C. un esercito romano sbarc\u00f2 nel suo porto e la citt\u00e0 divenne uno dei pi\u00f9 solidi punti di appoggio dell'Urbe in \"Hispania\". Per lungo tempo \"\u0395\u03bc\u03c0\u03cc\u03c1\u03b9\u03bf\u03bd\" mantenne lo \"status\" di citt\u00e0 alleata, pur divenendo, di fatto, una grande caserma con un presidio romano addetto al controllo del nord-est peninsulare. A partire dal 200 a.C. si inizi\u00f2 a conformare la citt\u00e0 romana, adiacente alla precedente, che ricevette un ulteriore impulso dopo il 49 a.C., quando, per ordine di Giulio Cesare, venne dedotta sul posto una colonia di veterani che avevano combattuto al suo fianco nella penisola iberica. Da quel momento, secondo le parole di Roger Collins, la Empuriae romana ecliss\u00f2 in poco tempo la \"\u0395\u03bc\u03c0\u03cc\u03c1\u03b9\u03bf\u03bd\" greca che pure mantenne la propria lingua fino ad et\u00e0 augustea. Anche in epoca imperiale la citt\u00e0 conserv\u00f2 una certa prosperit\u00e0 fino almeno alla met\u00e0 del II secolo.\nL'insediamento romano, situato in posizione dominante e adiacente a quello greco, inizi\u00f2 a svilupparsi prima come accampamento militare e successivamente come forte (II secolo a.C.). A cavallo fra il I secolo a.C. e il I secolo furono eretti l'anfiteatro, una palestra, vie porticate, ville e soprattutto il foro, centro della vita cittadina. La parte meridionale del foro era occupato da negozi e botteghe di vario genere fra cui un importante panificio di cui si pu\u00f2 ancora ammirare una macina di mulino in discreto stato di conservazione. Nella parte settentrionale del foro sorgeva un mercato con due lunghe file di posti. Le due ville romane venute alla luce nell'area urbana avevano dei pavimenti adorni di mosaici (I secolo) ancor oggi perfettamente visibili anche se di mediocre qualit\u00e0 artistica.\nLa zona \u00e8 oggi un museo quasi totalmente all'aria aperta, visitabile dal pubblico: nella sua parte interna suggestive proiezioni ricostruiscono la storia di Emp\u00faries antica."}
{"id": "460350", "revid": "74801", "url": "https://it.wikipedia.org/wiki?curid=460350", "title": "Provincia di Esfahan", "text": "La provincia di Esfahan (in persiano: \u0627\u0633\u062a\u0627\u0646 \u0627\u0635\u0641\u0647\u0627\u0646; traslitterato anche nella forma \"Isfahan\", \"Espahan\", \"Sepahan\" o \"Isphahan\") \u00e8 una delle trentuno province dell'Iran.\nIl territorio \u00e8 chiuso a nord (Monti Rud) ed a sud (Monti Zagros) da due alti e inaccessibili rilievi che chiudono un altopiano attraversato dal fiume Zindah.\nIl clima temperato ha favorito un denso insediamento della popolazione che si dedica alle culture (frumento, orzo, riso, frutta, tabacco e cotone).\nIl capoluogo Esfahan ( abitanti) sul fiume Zindah, a metri s.l.m., \u00e8 un importante centro carovaniero e sede di numerose industrie (siderurgiche, tessili, calzaturiere e dei fiammiferi). Possiede inoltre l'universit\u00e0 e l'aeroporto.\nAltre citt\u00e0 della provincia sono:\nSuddivisione amministrativa.\nLa provincia \u00e8 suddivisa in 25 \"shahrest\u0101n\":"}
{"id": "460355", "revid": "767487", "url": "https://it.wikipedia.org/wiki?curid=460355", "title": "Frida Boccara", "text": "Biografia.\nNata in Marocco da genitori livornesi di religione ebraica, coltiva la passione per la musica fin da bambina, passione che condivide con i fratelli (suo fratello \u00e8 attore di teatro e valente pianista, mentre sua sorella Lina \u00e8 autrice di un metodo didattico per bambini per lo studio del pianoforte). A Casablanca, ancora adolescente, conosce Buck Ram, produttore dei Platters, in occasione di un loro concerto. Il manager la spinge a studiare canto, cosa che Frida avr\u00e0 l'opportunit\u00e0 di fare quando, dopo gli studi superiori, con suo fratello e sua sorella si trasferisce a Parigi.\nA Parigi prende lezioni di canto presso un conservatorio e comincia a incidere i primi dischi. Nel 1960 esordisce al \"Festival della Rosa d'oro\" di Antibes e l'anno successivo ottiene il suo primo successo discografico con \"Cherbourg avait raison\".\nNel 1964 arriva in Italia in occasione del Festival di Sanremo dove presenta, in coppia con Milva, \"(A mezzanotte) L'ultimo tram\", ma la canzone non entra in finale e il suo personaggio viene presto dimenticato.\nBen altre attenzioni le riserva il pubblico spagnolo, presso il quale diviene enormemente popolare incidendo dischi in castigliano, intervenendo in numerose trasmissioni televisive e partecipando a importanti manifestazioni canore.\nProprio a Madrid, nel 1969, rappresenta la Francia all'Eurovision Song Contest, portando alla vittoria la canzone \"Un jour, un enfant\" che ottiene il \"Grand Prix Eurovision\" ex aequo con altre tre canzoni, in rappresentanza rispettivamente di Regno Unito, Paesi Bassi e Spagna.\nQuesto successo le schiude le porte di molti mercati discografici, che lei coltiva anche grazie alla sua predisposizione per le lingue (oltre al francese e al castigliano, Frida parlava correntemente russo, portoghese, arabo ed ebraico). Riscuote successi anche in Canada, Australia, Paesi Bassi e Sud America. Nelle sue esibizioni pubbliche e nei suoi tour, tiene molto alla stretta osservanza delle sue consuetudini religiose.\nAll'inizio degli anni ottanta, dopo alcuni dischi di scarso successo e dopo altri due tentativi di partecipazione all'Eurofestival (non andati a buon fine), si ritira a vita privata e non si hanno pi\u00f9 sue notizie fino al 1996, quando la stampa ricomincia a interessarsi di lei a causa del suo precario stato di salute. A seguito di una infezione polmonare, la cantante muore il 1\u00ba agosto dello stesso anno. Viene sepolta nel cimitero parigino di Bagneux.\nSuo figlio Tristan segue le orme della madre come musicista."}
{"id": "460362", "revid": "1318658", "url": "https://it.wikipedia.org/wiki?curid=460362", "title": "Capo di seconda classe", "text": "Il capo di seconda classe \u00e8 il secondo grado dei sottufficiali della Marina Militare Italiana ed \u00e8 superiore del capo di terza classe e subordinato al capo di prima classe. Il distintivo di grado del capo di 2\u00aa classe \u00e8 costituito da due \"binari\" blu bordati d'oro. Viene indossato sulla spalla dell'uniforme invernale e sul controspallino dell'uniforme estiva.\nStoria.\nIl grado di maresciallo in Italia fu inizialmente previsto unicamente per i marescialli d'alloggio dei Carabinieri Reali. Nel 1902 venne istituito per il Regio Esercito. Il grado era unico e superiore a quello di furiere maggiore. Successivamente nel 1907 i gradi di furiere e furiere maggiore vennero aboliti ed il grado di maresciallo venne diviso in tre classi: maresciallo di 1\u00aa, 2\u00aa e 3\u00aa classe che vennero poi rinominati rispettivamente Maresciallo maggiore, Maresciallo capo e Maresciallo ordinario. Nella Regia Marina i gradi equiparati erano quelli di capo di 1\u00aa, 2\u00aa e 3\u00aa classe.\nNella Regia Marina i gradi dei sottufficiali erano nocchiere di 1\u00aa e 2\u00aa classe e di 2\u00b0 nocchiere per la categoria dei nocchieri, capo cannoniere di 1\u00aa e 2\u00aa classe e 2\u00b0 capo cannoniere per la categoria dei cannonieri, 1\u00b0, 2\u00b0 e 3\u00b0 macchinista per la categoria di macchinisti e fuochisti, capo maestro di 1\u00aa e 2\u00aa classe e 2\u00b0 capo maestro per i sottufficiali di arsenale con il grado di capo maestro di 1\u00aa classe riservato solo al personale di officina. Successivamente a partire dal 1868 il gradi di 2\u00b0 nocchiere divenne nocchiere di 3\u00aa classe, 2\u00b0 capo cannoniere divenne capo cannoniere di 3\u00aa classe, 3\u00b0 macchinista divenne aiutante macchinista e 2\u00b0 capo maestro divenne mastro di 1\u00aa classe, che nel 1878 divenne capo maestro di 3\u00aa classe, mentre a partire dal 1868 il grado di capo maestro di 1\u00aa classe venne esteso a tutti i sottufficiali di arsenale e non pi\u00f9 riservato solo al personale di officina.\nCon la riforma dei gradi introdotta nel 1907, che istituiva i gradi di maresciallo, i gradi dei sottifficiali della Regia Marina, vennero unificati in capo di 1\u00aa e 2\u00aa classe, mentre in sostituzione del grado di capo di 3\u00aa classe venne istituito il grado di Secondo capo anziano. \nIl grado di capo di 3\u00aa classe sarebbe stato poi reintrodotto nella Regia Marina nel 1923.\nDistintivo di grado.\nIl distintivo di grado del capo di terza classe \u00e8 costituito da due \"binari\" blu bordati d'oro. Viene indossato sulla spalla dell'uniforme invernale e sul controspallino dell'uniforme estiva."}
{"id": "460364", "revid": "14480", "url": "https://it.wikipedia.org/wiki?curid=460364", "title": "Capo di 2^Classe", "text": ""}
{"id": "460365", "revid": "14480", "url": "https://it.wikipedia.org/wiki?curid=460365", "title": "Capo di II Classe", "text": ""}
{"id": "460366", "revid": "77358", "url": "https://it.wikipedia.org/wiki?curid=460366", "title": "Capo di 3^Classe", "text": ""}
{"id": "460367", "revid": "77358", "url": "https://it.wikipedia.org/wiki?curid=460367", "title": "Capo di III Classe", "text": ""}
{"id": "460369", "revid": "124990625", "url": "https://it.wikipedia.org/wiki?curid=460369", "title": "Capo di prima classe", "text": "Il Capo di Prima Classe \u00e8 il terzo grado del Ruolo Marescialli dei Sottufficiali della Marina Militare Italiana ed \u00e8 superiore del Capo di Seconda Classe ed inferiore del Primo Maresciallo.\nStoria.\nIl grado di maresciallo in Italia fu inizialmente previsto unicamente per i marescialli d'alloggio dei Carabinieri Reali. Nel 1902 venne istituito per il Regio Esercito. Il grado era unico e superiore a quello di furiere maggiore. Successivamente nel 1907 i gradi di furiere e furiere maggiore vennero aboliti ed il grado di maresciallo venne diviso in tre classi: maresciallo di 1\u00aa, 2\u00aa e 3\u00aa classe che vennero poi rinominati rispettivamente Maresciallo maggiore, Maresciallo capo e Maresciallo ordinario. Nella Regia Marina i gradi equiparati erano quelli di capo di 1\u00aa, 2\u00aa e 3\u00aa classe.\nI nocchieri di 1\u00aa classe, e gradi corrispondenti, erano detti \"graduati da maresciallo\", in quanto corrispondenti al grado di maresciallo d'alloggio dei Reali Carabinieri, sin dall'epoca della Real Marina del Regno di Sardegna e portavano divise differenti da quelle degli altri sottufficiali. Il loro distintivo di grado consisteva in una corona reale sull'avambraccio sinistro cucita al di sopra del distintivo di categoria, oppure, sull'abito di \"gran divisa\", da una treccia turchina cucita sulle spalle. Con regio decreto del 22 gennaio 1885 il distintivo divenne un binario dorato e fasciato di seta turchina, largo 10\u00a0mm e lungo 75 per il paramano, mentre sul controspallino era 14\u00a0mm di larghezza e 75\u00a0mm di lunghezza.\nNella Regia Marina i gradi dei sottufficiali erano nocchiere di 1\u00aa e 2\u00aa classe e di 2\u00b0 nocchiere per la categoria dei nocchieri, capo cannoniere di 1\u00aa e 2\u00aa classe e 2\u00b0 capo cannoniere per la categoria dei cannonieri, 1\u00b0, 2\u00b0 e 3\u00b0 macchinista per la categoria di macchinisti e fuochisti, capo maestro di 1\u00aa e 2\u00aa classe e 2\u00b0 capo maestro per i sottufficiali di arsenale con il grado di capo maestro di 1\u00aa classe riservato solo al personale di officina. Successivamente a partire dal 1868 il gradi di 2\u00b0 nocchiere divenne nocchiere di 3\u00aa classe, 2\u00b0 capo cannoniere divenne capo cannoniere di 3\u00aa classe, 3\u00b0 macchinista divenne aiutante macchinista e 2\u00b0 capo maestro divenne mastro di 1\u00aa classe, che nel 1878 divenne capo maestro di 3\u00aa classe, mentre a partire dal 1868 il grado di capo maestro di 1\u00aa classe venne esteso a tutti i sottufficiali di arsenale e non pi\u00f9 riservato solo al personale di officina.\nCon la riforma dei gradi introdotta nel 1907, che istituiva i gradi di maresciallo, i gradi dei sottifficiali della Regia Marina, vennero unificati in capo di 1\u00aa e 2\u00aa classe, mentre in sostituzione del grado di capo di 3\u00aa classe venne istituito il grado di Secondo capo anziano. \nIl grado di capo di 3\u00aa classe sarebbe stato poi reintrodotto nella Regia Marina nel 1923.\nDistintivo di grado.\nIl distintivo di grado del capo di prima classe \u00e8 costituito da tre binari blu bordati d'oro. Viene indossato sulla spalla dell'uniforme invernale e sul controspallino dell'uniforme estiva."}
{"id": "460370", "revid": "110157", "url": "https://it.wikipedia.org/wiki?curid=460370", "title": "Museo di Firenze com'era", "text": "Il Museo di Firenze com'era si trovava in via dell'Oriuolo a Firenze, nell'ex-convento delle Oblate, e ripercorreva tutta la storia della citt\u00e0 dalla fondazione romana ai tempi del \"Risanamento\" urbanistico. Chiuso nel 2010, le sue collezioni sono oggi esposte tra musei comunali e statali di Firenze.\nStoria e descrizione.\nFondato nella seconda met\u00e0 dell'Ottocento, fu un modo per immortalare ci\u00f2 che, fra grandi proteste, era stato distrutto durante i progetti per Firenze Capitale, attorno all'anno 1865, che portarono alla distruzione delle mura per far posto ai viali di circonvallazione oppure alla demolizione del Mercato Vecchio e dell'Antico Ghetto per far spazio alla tanto criticata Piazza della Repubblica.\nIl museo \u00e8 stato smantellato nell'ottobre 2010, nell'ambito del progetto dell'ampliamento del complesso \"Grandi Oblate\". Le lunette di Utens sono state destinate alla villa medicea della Petraia, mentre il materiale topografico \u00e8 stato in parte esposto a Palazzo Vecchio, e quello archeologico \u00e8 tornato al museo nazionale, presso il \"cortile dei Fiorentini\", dedicato ai reperti locali.\nSala archeologica.\nAl primo piano \u00e8 mostrato materiale di scavo del periodo etrusco e romano, in larga parte frutto degli sventramenti ottocenteschi. Con un modellino del \"castrum\" fiorentino (Florentia), sul quale sono stati montati dei fili di ferro che simulano gli edifici oggi esistenti, si testimonia come di quei tempi resti solo l'impianto stradale di alcune vie a scacchiera fra il Duomo e la Piazza della Signoria, oltre alla nota Via T\u00f3rta che segue il profilo dell'antico anfiteatro.\nAltri materiali archeologici esposti sono le urne villanoviane, pietre \"fiesolane\" (particolari sepolture del VI secolo a.C. circa, simili a cippi), Il bassorilievo di un pozzo sotterraneo di epoca romana, un tempo situato vicino al Foro (oggi Piazza della Repubblica e rappresentante forse l'Arno stesso, e alcuni materiali provenienti dalle terme di Capaccio (esistenti nella zona ovest vicino al Ponte Vecchio), fra le quali una pregevole statua di \"Ercole\" (I secolo).\nSale al primo piano.\nAl primo piano si trova la maggior parte dell'esposizione, nel quale spiccano le numerose vedute, piante e scorci della citt\u00e0 a partire dal Medioevo fino al Novecento. Fra le pi\u00f9 celebri, la copia ottocentesca della cosiddetta \"Pianta della catena\" (dal motivo decorativo a catena che la incornicia), una incisione su legno del 1470.\nUn'altra famosa opera \u00e8 la serie di 12 vedute delle ville medicee di Giusto Utens (1599). Anche, oltre al gradevole profilo artistico, \u00e8 importante la testimonianza dell'aspetto primitivo degli edifici.\nNon mancano oggetti che illustrano la vita cittadina, come le chiavi delle porte della citt\u00e0 con anche la borsa in pelle per contenerle, appartenuta ad uno dei guardiani deputati alla sorveglianza di tale accessi.\nLa zona forse pi\u00f9 toccante del museo \u00e8 quella dedicata al \"Risanamento\" l'epoca nel quale l'urbanistica cittadina fu stravolta in seguito all'elezione di Firenze come capitale del Regno d'Italia (1865-1871). Oltre a stampe e modellini delle zone distrutte sono esposti i progetti di Giuseppe Poggi per ulteriori modifiche che vennero fortunatamente accantonate, grazie alle vive proteste, fra le quali spiccarono quelle della allora foltissima comunit\u00e0 inglese della citt\u00e0 (nell'Ottocento gli stranieri arrivarono ad essere fino ad un terzo della popolazione totale). Fra questi progetti c'era quello di creare un viale fra Piazza della Signoria e Piazza Santa Croce, distruggendo una fila di isolati fra il Bargello e il Complesso di San Firenze, che avrebbe distrutto alcune importanti vestigia come la chiesa di San Remigio e il sito dell'anfiteatro romano."}
{"id": "460371", "revid": "14480", "url": "https://it.wikipedia.org/wiki?curid=460371", "title": "2\u00b0Capo", "text": ""}
{"id": "460372", "revid": "36426", "url": "https://it.wikipedia.org/wiki?curid=460372", "title": "Museo Firenze com'era", "text": ""}
{"id": "460373", "revid": "77358", "url": "https://it.wikipedia.org/wiki?curid=460373", "title": "Sottocapo di 1^Classe", "text": ""}
{"id": "460375", "revid": "77358", "url": "https://it.wikipedia.org/wiki?curid=460375", "title": "Sottocapo di 3^Classe", "text": ""}
{"id": "460376", "revid": "77358", "url": "https://it.wikipedia.org/wiki?curid=460376", "title": "Capo di 1^Classe", "text": ""}
{"id": "460377", "revid": "77358", "url": "https://it.wikipedia.org/wiki?curid=460377", "title": "Sottocapo di 2^Classe", "text": ""}
{"id": "460378", "revid": "367445", "url": "https://it.wikipedia.org/wiki?curid=460378", "title": "Via Flaminia (minore o militare)", "text": "La via Flaminia (detta minor o militare) \u00e8 il nome attribuito da alcuni studiosi a un prolungamento della Via Cassia costruito dal console Caio Flaminio nel 187 a.C. tra \"Bononia\" (Bologna) e \"Arretium\" (Arezzo), la cui esistenza ci \u00e8 tramandata da Tito Livio.\nIl nome \"Flaminia minor\", o \"secunda\" o \"altera\" o \"Flaminia militare\", \u00e8 stato assegnato dagli studiosi per distinguerla dalla via Flaminia tracciata nel 220 a.C. dal padre di Gaio Flaminio, Gaio Flaminio Nepote, per collegare Roma con Rimini.\nStoria.\nLa costruzione della strada \u00e8 contemporanea a quella della via Emilia voluta dal console Marco Emilio Lepido; il suo scopo era quello di istituire una rete stradale (insieme alla via Emilia) per permettere veloci collegamenti con \"Ariminum\" (Rimini) e \"Arretium\" (Arezzo), rendere sicuri e stabili i territori emiliani e romagnoli dopo la loro conquista ai danni dei Celti e controllare, inoltre, la dorsale appenninica occupata dalle trib\u00f9 liguri.\nContrariamente alla via Emilia, la strada perdette progressivamente importanza per il consolidarsi della presenza romana nei territori emiliani e con l'affermarsi di \"Florentia\" su \"Arretium\" nel versante toscano, venendo meno la sua utilit\u00e0 militare.\nLa strada non compare nella \"Tavola Peutingeriana\", presupponendo quindi che gi\u00e0 nel I secolo a.C. avesse una mera rilevanza locale.\nDurante il medioevo fu comunque utilizzata (per esempio dai numerosi pellegrini di quel tempo che la utilizzavano come variante alla via Francigena) con modifiche al percorso dovute anche all'instabilit\u00e0 dei crinali.\nIl percorso.\nIl preciso tracciato della strada rimane ancora oggi al centro di un acceso dibattito. Tito Livio nella sua storia di Roma (\"Ab Urbe condita libri\") al capitolo XXXIX parla della costruzione della strada al termine delle operazioni militari per debellare le popolazioni liguri che ancora occupavano l'appennino, ma non fa parola dell'esatto percorso. La strada certamente collegava Bologna e Arezzo passando per i crinali dell'Appennino, forse scendendo lungo la valle della Sieve e poi risalendo l'Arno fino ad Arezzo, citt\u00e0 al tempo molto pi\u00f9 importante della nuova colonia di Firenze nonch\u00e9 terminale della Cassia antica.\nIn merito sono state avanzate due diverse ipotesi: \nLa scoperta di Santi e Agostini e il dibattito.\nNel 1977 Franco Santi e Cesare Agostini, due appassionati di archeologia originari di Castel Dell'Alpi, si misero alla ricerca della strada basandosi sulla conoscenza dei luoghi e su testimonianze orali. Nell'agosto del 1979, dopo due anni di ricerche ininterrotte, riportarono alla luce un tratto di basolato nascosto sotto uno strato di circa 60\u00a0cm composto da terra e foglie accumulatesi nei secoli. Il ritrovamento, avvenuto alle pendici del Monte Bastione, alcuni chilometri a nord del passo della Futa, apr\u00ec un periodo di studi, dibattiti ed ulteriori scoperte archeologiche. Si tratt\u00f2 di un ritrovamento eccezionale anche in relazione al fatto che generalmente i romani utilizzavano il basolato solamente per le strade urbane, mentre le vie extraurbane erano costruite solitamente con il \"glareum\", cio\u00e8 l'odierna strada bianca in ghiaia. L'ipotesi di Santi e Agostini \u00e8 che, trattandosi di un passo appenninico, i romani avessero deciso di realizzare una pavimentazione solida per garantire la transitabilit\u00e0 in tutti i periodi dell'anno.\nNel corso delle varie campagne di scavo realizzate dopo la scoperta, sono stati individuati diversi tratti di basolato, alcuni dei quali perfettamente conservati, per una continuit\u00e0 territoriale di parecchi chilometri, principalmente in alta quota sopra i 1000 metri. Proprio questa elevata altitudine pu\u00f2 presumibilmente essere causa dell'abbandono del tracciato, date le evidenti problematiche nei mesi invernali (rigidit\u00e0 climatiche, ghiaccio, ecc.).\nIl nome di \"Flaminia Militare\", attribuito alla strada da Santi e Agostini, oltre a distinguerla dalla via Flaminia, \u00e8 dovuto alla loro ipotesi di utilizzo per il transito veloce delle legioni tra Fiesole e Bologna.\nLa scoperta di Santi e Agostini non ha avuto conferme da parte della comunit\u00e0 degli archeologi professionisti (seppur con eminenti eccezioni) e non esistono elementi stratigrafici di datazione che confermino le ipotesi da loro formulate. Diversi studi sulla viabilit\u00e0 antica in questo settore appenninico indicano la presenza di almeno tre direttrici romane di scavalcamento. Secondo i sostenitori dell'ipotesi \"via Flaminia minor\", quella che i due appassionati indicarono come \"Flaminia militare\" corrisponderebbe in realt\u00e0 alla via di et\u00e0 imperiale detta \"via Claudia\" che collegava Bologna con Firenze.\nRitrovamenti recenti.\nSopralluoghi effettuati a partire dal 2016 da un gruppo di ricerca dell'Universit\u00e0 di Bologna guidato dall'archeologo Antonio Gottarelli nel territorio di Castel San Pietro Terme e Monterenzio hanno portato al ritrovamento di tratti di strada lastricata e di un ponticello di antica fattura. Tali ritrovamenti hanno rafforzato con elementi materiali l'ipotesi del percorso a est della via Flaminia fra l'Idice e il Sillaro (\"via Flaminia minor\"), fino ad allora basata solo su elementi topografici e cartografici. I ritrovamenti suggeriscono inoltre il ricongiungimento della strada transappenninica con la via Emilia all'altezza della citt\u00e0 romana di Claterna."}
{"id": "460379", "revid": "77358", "url": "https://it.wikipedia.org/wiki?curid=460379", "title": "Sottocapo di 1^Classe Scelto", "text": ""}
{"id": "460381", "revid": "1543377", "url": "https://it.wikipedia.org/wiki?curid=460381", "title": "Scala Palermo", "text": "La scala Palermo \u00e8 una scala logaritmica usata dagli astronomi per valutare il rischio di impatto di un oggetto di tipo NEO (\"near-Earth object\"). Prende il nome dalla citt\u00e0 siciliana.\nDescrizione.\nLa scala combina in un singolo valore sia la probabilit\u00e0 di impatto sia l'energia cinetica che verrebbe liberata nell'impatto stesso, quindi il danno causato. Un valore 0 indica un rischio equivalente al rischio di fondo definito come il rischio medio che un altro oggetto maggiore o uguale possa impattare la Terra nello stesso periodo, cio\u00e8 fino al tempo del possibile impatto. Un valore +2 indica un rischio 100 volte maggiore del rischio di fondo. Una scala simile, ma meno complessa, \u00e8 la scala Torino che \u00e8 usata per una descrizione qualitativa, invece che quantitativa, del rischio di impatto.\nIl valore \"P\" della scala Palermo \u00e8 definito come il logaritmo in base 10 del rapporto della probabilit\u00e0 di impatto \"pi\", con il rischio di fondo nel tempo (in T anni) che intercorre al possibile impatto:\nIl rischio di fondo annuo, cio\u00e8 la frequenza annua di un impatto, \u00e8 definito come:\ndove E indica l'energia dell'impatto misurato megatoni.\nIl rischio pu\u00f2 cambiare valore a seguito di successive osservazioni che rendono pi\u00f9 precisa la previsione della traiettoria.\nPer un breve periodo nel dicembre 2004, l'asteroide 99942 Apophis, noto in passato con la designazione provvisoria , detenne il record nella scala Palermo, con il valore di 1,12 per una possibile collisione nell'anno 2029. Il valore 1,10 indicava che la probabilit\u00e0 di collisione con questo asteroide era considerata 12,6 volte maggiore del rischio di fondo: 1 su 37 invece che 1 su 472. Con successive osservazioni la possibilit\u00e0 di impatto nel 2029 \u00e8 stata scartata, ma a marzo 2006 lo stesso asteroide ha raggiunto il valore \u22121,4 nella scala Palermo dovuta principalmente ad una possibile collisione nell'anno 2036. Nel 2014 il valore \u00e8 sceso ulteriormente a -3,19.\nA marzo 2006, il valore massimo sulla scala Palermo era detenuto dall'asteroide (29075) 1950 DA con un valore di 0,17 per una possibile collisione nell'anno 2880; dopo osservazioni successive \u00e8 stato declassato a -1,81. Il secondo valore pi\u00f9 alto in classifica era detenuto dall'asteroide 2004 VD17 con \u22120,25 per una possibile collisione nell'anno 2102; a giugno del 2014 \u00e8 stato completamente rimosso dalla tabella di asteroidi a rischio impatto della NASA.\nAd agosto del 2014 il valore massimo \u00e8 detenuto da 2009 FD con un valore di -0,40 per 5 potenziali impatti tra l'anno 2185 e 2196."}
{"id": "460384", "revid": "77358", "url": "https://it.wikipedia.org/wiki?curid=460384", "title": "Capo di I Classe", "text": ""}
{"id": "460389", "revid": "339392", "url": "https://it.wikipedia.org/wiki?curid=460389", "title": "Fars (provincia)", "text": ""}
{"id": "460394", "revid": "7336", "url": "https://it.wikipedia.org/wiki?curid=460394", "title": "Via flaminia", "text": ""}
{"id": "460403", "revid": "36426", "url": "https://it.wikipedia.org/wiki?curid=460403", "title": "Museo topografico Firenze com'era", "text": ""}
{"id": "460407", "revid": "36426", "url": "https://it.wikipedia.org/wiki?curid=460407", "title": "Stile neoclassico", "text": ""}
{"id": "460423", "revid": "339392", "url": "https://it.wikipedia.org/wiki?curid=460423", "title": "1\u00b0 Caporal Maggiore", "text": ""}
{"id": "460424", "revid": "695564", "url": "https://it.wikipedia.org/wiki?curid=460424", "title": "Superjoint", "text": "I Superjoint sono stati un gruppo musicale sludge metal.\nFormati come Superjoint Ritual a New Orleans da Phil Anselmo (voce, Pantera, Down, Necrophagia), Jimmy Bower (chitarra, Eyehategod, Crowbar, Down), Kevin Bond (chitarra, Christ Inversion), Hank Williams III (basso, nipote di Hank Williams) e Joe Fazzio (batteria, Stressball), sono stati attivi dal 1993 al 2004 e dal 2014 al 2019.\nBiografia.\nIl gruppo \u00e8 nato nel 1993, per opera di Bower e Anselmo. Il nome del gruppo, letteralmente \"rito della supercanna\", derivava dal verso di un brano del gruppo black metal Darkthrone, \"The Pagan Winter\".\nLa musica dei Superjoint \u00e8 fortemente influenzata dall'hardcore punk, dallo sludge, dal thrash metal, dallo stoner rock e da gruppi come Black Flag, Righteous Pigs, Celtic Frost e Voivod.\nDurante la prima fase (il periodo \"Superjoint Ritual\") il gruppo ha pubblicato due soli album, entrambi registrati al Nosferatu's Lair, studio di registrazione di propriet\u00e0 di Anselmo e prodotti da Dave Fortman, gi\u00e0 membro degli Ugly Kid Joe. Tutti gli album hanno visto la luce dopo la fine dell'avventura di Anselmo nei Pantera.\nPrima dello scioglimento furono pubblicati anche due DVD dal vivo, ma dopo la morte di Dimebag Darrell dei Pantera, Anselmo si \u00e8 ritirato dalle scene per un anno e mezzo e il gruppo si \u00e8 definitivamente sciolto.\nIl gruppo si \u00e8 poi riformato alla fine del 2014 inizialmente solo per l'Housecore Horror Festival, pi\u00f9 avanti il gruppo decide di intraprendere un tour negli Stati Uniti con due nuovi musicisti al basso e alla batteria derivanti dal progetto solista di Anselmo, ovvero Philip H. Anselmo &amp; The Illegals. Per l'occasione, tuttavia, il gruppo ha dovuto usare il nuovo nome Superjoint per ragioni legali. Finito il tour la nuova formazione si ritira nel Nosfertatu's Lair per registrare nuovo materiale che verr\u00e0 poi pubblicato nell'album \"Caught Up in the Gears of Application\" del 2016. Il gruppo si riscioglie nel 2019, con la conferma nel 2021, da parte di Jimmy Bower, che gli ex componenti non hanno nessuna intenzione di riportare insieme la formazione."}
{"id": "460425", "revid": "1632387", "url": "https://it.wikipedia.org/wiki?curid=460425", "title": "Dead Can Dance", "text": "I Dead Can Dance sono un gruppo musicale world fusion music anglo-australiano composto da Lisa Gerrard (contralto) e Brendan Perry (baritono).\nIl gruppo nasce a Melbourne (Australia) nel 1981, si scioglie nel 1998 e viene riunito per un tour mondiale nel 2005 e ancora nel 2011 per un nuovo album e relativo tour mondiale.\nLo storico di musica australiana Ian McFarlane ha descritto la musica del duo come dei \u00abpaesaggi sonori di incommensurabile grandezza e solenne bellezza; percussioni africane, folk celtico, canti gregoriani, mantra mediorientali e art rock\u00bb.\nStoria del gruppo.\nFormazione e prime produzioni.\nI Dead Can Dance nascono a Melbourne nell'agosto del 1981 con Paul Erikson al basso, Lisa Gerrard alla voce, Simon Monroe alla chitarra e alla batteria e Brendan Perry alla voce e alla seconda chitarra. Gerrard e Perry all'epoca vivevano insieme e, insieme a Erikson, lasciano l'Australia alla volta di Londra, dove firmano un contratto con la 4AD, etichetta indipendente di punta della scena alternativa britannica e completano la formazione con Peter Ulrich.\nNel febbraio 1984 usc\u00ec l'album omonimo, la cui copertina, costituita dalla figura di una maschera rituale della Nuova Guinea rappresentava, secondo Perry, \"una re-interpretazione visuale del significato del nome scelto per la band, Dead Can Dance, come appare scritto con i grafemi dell'alfabeto greco\". Nell'album si possono gi\u00e0 identificare alcuni dei tratti originali che contraddistingueranno la band dal resto dei gruppi della loro etichetta, sia per quanto riguarda gli arrangiamenti che per lo stile vocale delle due voci, il contralto di Lisa e la voce baritonale di Brendan, che oltre a cantare normalmente sfoggiano stili vocali di antica foggia e sperimentazioni varie. L'album fu seguito da un EP composto da quattro tracce, intitolato \"Garden of the Arcane Delights\" e pubblicato nell'agosto dello stesso anno. Ned Raggett, redattore della fanzine musicale AllMusic, descrive il nuovo materiale come \"gotico ma allo stesso tempo cerca di farsi strada in generi pi\u00f9 lontani e diversi, cercando di assumere uno stile musicale pi\u00f9 ampio.\"\nNel novembre del 1985 il gruppo, rimasto definitivamente un duo dopo l'abbandono di Erikson e Ulrich, pubblica il secondo album, \"Spleen and Ideal\", in cui si possono ascoltare strumenti del tutto inusuali al genere che stavano proponendo fino a poco tempo prima, come archi, timpani e tromboni. L'album fu co-prodotto con John A. Rivers. Sempre Raggett descrive le sperimentazioni dell'album come un \"consapevole sound medievale europeo (\u2026), come se fosse stato registrato in un'immensa cattedrale\". Con questo album il duo cominci\u00f2 a nutrire gruppi di appassionati in tutta Europa e raggiunse la seconda posizione nella classifica indipendente britannica. Nel 1989 Perry e la Gerrard si lasciano, lei torna a vivere in Australia, mentre Perry compra una chiesa sconsacrata e vi si trasferisce per viverci e lavorare, ma continuano comunque a scrivere, registrare ed esibirsi come Dead Can Dance.\nAnni novanta.\nGli album del gruppo non furono reperibili negli Stati Uniti fino ai primi anni '90, quando la 4AD firm\u00f2 un contratto di distribuzione con la Warner Bros. Records. In seguito la 4AD si un\u00ec alla Beggard Banquet Records Group, che includeva la stessa etichetta eponima e la XL Recordings negli Stati Uniti, ma i dischi del gruppo continuarono ad essere distribuiti dalla Warner Bros. Uscite successive furono distribuite da un'altra etichetta legata alla Warner, la Rhino/Atlantic Records. Nel 1991 fu pubblicata la compilation \"A Passage in Time\", solo sotto etichetta 4AD.\nIl sesto album in studio del gruppo, \"Into the Labyrinth\", fu pubblicato nel settembre del 1993 e fu realizzato con la partecipazione di diversi musicisti esterni. Con questo album il gruppo divenne la band della 4AD che aveva venduto pi\u00f9 dischi. Nel 1994 il duo part\u00ec per un tour mondiale e registr\u00f2 un concerto in California che fu pubblicato con il titolo di \"Toward the Within\", che usc\u00ec anche in video su formato Laserdisc e VHS (in seguito anche in DVD).\nIn seguito Lisa Gerrard debutt\u00f2 come solista con l'album \"The Mirror Pool\" e si riun\u00ec con Perry per la realizzazione del settimo album del gruppo, \"Spiritchaser\", pubblicato nel 1996.\nScioglimento e riunioni.\nNel 1998 il duo pianific\u00f2 un seguito per \"Spiritchaser\", ma si separ\u00f2 prima della sua realizzazione. Solo un brano venne inciso, \"The Lotus Eaters\", che fu incluso successivamente nelle raccolte \"1981-1998\" (2001) e \"Wake\" (2003).\nNel 1998 Lisa Gerrard pubblic\u00f2 l'album \"Duality\", in collaborazione con Pieter Bourke, mentre l'anno successivo \u00e8 stata la volta di \"Eye of the Hunter\", primo album da solista di Perry.\nI due musicisti si riunirono nel 2005 e pubblicarono delle registrazioni in edizione limitata di diversi live eseguiti in Europa e in Nord America, seguiti da una compilation intitolata \"Selections from Europe 2005\". Questi concerti furono registrati e pubblicati sotto l'etichetta The Show.\nAnni 2010.\nIl 28 marzo del 2010, in un'intervista rilasciata per una fanzine musicale online bulgara, Perry annunci\u00f2 una possibile riunione del duo e che si sarebbero avvalsi di un'orchestra da camera per i loro concerti futuri.\nIl 30 settembre 2011 il duo ha pubblicato gratuitamente l'EP \"Live Happenings - Part I\" attraverso il proprio sito ufficiale. Il disco \u00e8 stato seguito tra la fine del 2011 e gli inizi del 2012 da ulteriori quattro parti e in seguito raccolte nell'album \"Live Happenings I-V\". Nel 2012 \u00e8 stato inoltre annunciato l'ottavo album \"Anastasis\", uscito il 13 agosto e promosso da una tourn\u00e9e mondiale svoltasi tra agosto 2012 e il 2013.\nStile musicale.\nAffermatisi con una stilistica dalle atmosfere crepuscolari e arcane e facendo perno sui vocalizzi eterei, i Dead Can Dance hanno adattato la musica da camera in chiave rock, inserendovi riferimenti alla musica gotica, rinascimentale, esotica e medievale. Secondo le loro parole, hanno \"deciso di lavorare entro l'idioma della forma della musica classica, usando strumenti classici con l'aiuto di campionatori, computer (\u2026) e qualche libro che insegna a registrare (musica).\" Pur spaziando ecletticamente fra musica gotica, dream pop, riferimenti neoclassici, new age e darkwave, il gruppo anglo-australiano viene spesso classificato come gruppo di rock gotico. Altri li vogliono fra i gruppi di rock sperimentale, indie rock e fusion etnica."}
{"id": "460426", "revid": "35565", "url": "https://it.wikipedia.org/wiki?curid=460426", "title": "Elfi (Dungeons &amp; Dragons)", "text": ""}
{"id": "460427", "revid": "115066460", "url": "https://it.wikipedia.org/wiki?curid=460427", "title": "Pietro Pulcini", "text": "Biografia.\nNel 1996 si diploma presso la Scuola di Tecniche dello Spettacolo di Mario Carotenuto e Claretta Carotenuto su consiglio di Gastone Moschin. Conosce, in seguito, personalit\u00e0 del calibro di Leone Colonna e Rodolfo Sonego.\nDopo aver lavorato in teatro, scrive e si produce lo spettacolo teatrale \"Autoscatto\" al Teatro delle Muse; prosegue la carriera facendo diverse esperienze di cabaret, nel locale romano \"Fellini\". Inizia anche a lavorare per il cinema, apparendo come comparsa ma anche in piccoli ruoli nei film: \"La grande quercia\" (1996), regia di Paolo Bianchini, \"Il pesce innamorato\" (1999) ed \"Il principe e il pirata\" (2001), regia di Leonardo Pieraccioni.\nNumerosi i lavori in televisione, dove debutta nel 1998 nella miniserie tv di Rai Uno, \"Lui e lei\". Dal 2000 interpreta il ruolo storico del brigadiere \"Pietro Ghisoni\" nella serie tv di Rai 1 \"Don Matteo\": \u00e8 presente in tutte le stagioni, ad eccezione della quarta. \u00c8 attore di fiction e partecipa a diverse trasmissioni televisive, lavorando insieme a Nino Frassica. Nella stagione autunnale 2012 de \"Le Iene\", lavora da inviato a fianco di Nino Frassica come disturbatore durante le riprese di film e programmi televisivi, per poi proseguire in solitario nel 2014. Partecipa insieme a Nino Frassica alla terza puntata del Festival di Sanremo 2018, anche qui nei panni del brigadiere Ghisoni."}
{"id": "460428", "revid": "46291", "url": "https://it.wikipedia.org/wiki?curid=460428", "title": "Loganiaceae", "text": "Le Loganiacee (Loganiaceae ) sono una famiglia di piante diffuse nelle regioni tropicali ed equatoriali di tutto il mondo. Mancano completamente in Europa.\nDescrizione.\nLa famiglia comprende specie erbacee, arbustive, arboree e rampicanti.\nTassonomia.\nLa famiglia delle Loganiacee comprende tradizionalmente 29 generi.\nSulla base di recenti studi filogenetici molti generi sono stati rimossi da questa famiglia e riclassificati tra le Gentianaceae, Gelsemiaceae, Plocospermataceae, Tetrachondraceae, Buddlejaceae e Gesneriaceae.\nSecondo la classificazione APG, la famiglia comprende i seguenti generi:\nIl genere pi\u00f9 noto e pi\u00f9 ricco di specie \u00e8 \"Strychnos\", con quasi 200 specie."}
{"id": "460432", "revid": "123255835", "url": "https://it.wikipedia.org/wiki?curid=460432", "title": "Bruno Walter", "text": "Il suo vero nome era Bruno Walter Schlesinger\nBiografia.\nNato in una famiglia ebraica della media borghesia, Bruno Walter cominci\u00f2 la sua formazione musicale all'et\u00e0 di otto anni al Conservatorio Stern.\nAll'et\u00e0 di nove anni fece la sua prima apparizione pubblica come pianista. Le impressioni che ricevette assistendo ai concerti diretti da Hans von B\u00fclow nel 1889 e a Bayreuth nel 1891 furono per\u00f2 decisive per fargli scegliere la sua carriera di direttore d'orchestra.\nNel 1893 fu scritturato come direttore dell'Opera di Colonia. L'anno seguente lavor\u00f2 come assistente di Gustav Mahler all'opera di Amburgo.\nDopo le stagioni ai teatri di Breslavia, Pressburg e Riga, nel 1900 ritorn\u00f2 a Berlino, dove diresse la prima esecuzione dell'opera \"Der arme Heinrich\" di Hans Pfitzner.\nNel 1901 Walter si un\u00ec a Gustav Mahler all'Opera di Corte di Vienna. Durante gli anni seguenti, che furono formativi per la sua carriera internazionale, fu invitato a dirigere a Praga, Londra e Roma.\nWalter divent\u00f2 cittadino austriaco nel 1911, cambiando ufficialmente il suo cognome da Schlesinger a Walter.\nNel 1913 lasci\u00f2 Vienna per diventare direttore musicale dell'opera di Monaco di Baviera, dove rimase fino alla fine del 1922.\nNel 1923 viaggi\u00f2 negli Stati Uniti per dirigere l'orchestra sinfonica di New York.\nUlteriori apparizioni di Walter in Europa lo videro spesso dirigere sul podio dell'orchestra del Concertgebouw di Amsterdam.\nA Londra, Walter fu direttore principale delle \"Stagioni tedesche\" al Covent Garden dal 1924 al 1931.\nNel 1925 ritorn\u00f2 a Berlino come direttore musicale presso la St\u00e4dtische Oper Charlottenburg ed inoltre cominci\u00f2 la sua lunga collaborazione con il festival di Salisburgo. Dal 1929 al 1933 fu direttore stabile dell'orchestra del Gewandhaus di Lipsia.\nNel 1933, quando la situazione politica divent\u00f2 impossibile per lui, Walter lasci\u00f2 la Germania per l'Austria, che fu il suo centro principale di attivit\u00e0 per parecchi anni, anche se compiva frequenti viaggi come direttore ospite dell'orchestra del Concertgebouw di Amsterdam (dal 1934 al 1939), con la New York Philharmonic e a Firenze nel 1936.\nAlla \"Staatsoper\" di Vienna fu direttore ospite dal 1935 e consulente artistico dal 1936.\nA Bruno Walter fu assegnata anche la cittadinanza francese.\nDurante gli anni trascorsi in America, diresse la Chicago Symphony Orchestra, la Los Angeles Philharmonic Orchestra, la New York Philharmonic (dove fu consulente musicale dal 1947 al 1949) e l'orchestra di Filadelfia.\nFra il 1941 e il 1959, inoltre, diresse la Metropolitan Opera.\nA partire dal 1947, ritorn\u00f2 a dirigere numerose volte in Europa, diventando una figura di riferimento al Festival di Edimburgo, a Salisburgo, Vienna e a Monaco di Baviera.\nSono di particolare rilievo le registrazioni delle opere di Mozart e Mahler.\nBruno Walter mor\u00ec il 17 febbraio 1962, a Beverly Hills, in California, ed \u00e8 sepolto a Gentilino (Ticino, Svizzera)."}
{"id": "460433", "revid": "599013", "url": "https://it.wikipedia.org/wiki?curid=460433", "title": "The Hurricane", "text": ""}
{"id": "460434", "revid": "1863966", "url": "https://it.wikipedia.org/wiki?curid=460434", "title": "Bernardo Dovizi da Bibbiena", "text": "Fu una delle personalit\u00e0 di spicco alla corte dei Medici a Firenze. Fu anche autore di una commedia, \"La Calandria\".\nBiografia.\nBernardo nacque dalla famiglia dei Dovizi, signori di Bibbiena, capoluogo del Casentino aretino, per questo fu chiamato anche Cardinal Bibbiena o pi\u00f9 semplicemente il Bibbiena, da Francesco Dovizi e Francesca Nutarrini.\nPotente uomo della corte medicea, leg\u00f2 il suo destino alla famiglia ducale di Firenze anche quando Piero de' Medici, primo figlio di Lorenzo il Magnifico, venne esiliato da Firenze nel 1494 al tempo della calata del re di Francia Carlo VIII in Italia, anche per la politica di Girolamo Savonarola che spinse i fiorentini alla costituzione di una repubblica che meglio si adattava al controllo del potere da parte del partito savonaroliano sulla citt\u00e0.\nBernardo segu\u00ec, come segretario, il cardinale Giovanni de' Medici, futuro papa Leone X, nell'esilio presso la corte di Guidobaldo da Montefeltro a Urbino. Proprio ad Urbino, passata sotto la signoria di Francesco Maria I della Rovere, il Bibbiena ebbe l'occasione di conoscere e frequentare i maggiori artisti di quella corte come Francesco di Giorgio Martini, il Laurana, ma soprattutto stringere amicizia fraterna con Baldassarre Castiglione che contribu\u00ec alla buona riuscita scenica della sua unica commedia La Calandria recitata ad Urbino nel 1513.\nIl Bibbiena compare anche nell'opera pi\u00f9 importante di Castiglione \"Il Cortegiano\" come uno degli interlocutori principali.\nFu legato alla marchesa di Mantova Isabella d'Este, il cui figlio Federico II Gonzaga venne inviato a Roma alla corte papale in pegno della liberazione del padre Francesco II Gonzaga e venne protetto dal cardinale stesso.\nDopo l'elezione di Leone X, il Bibbiena segu\u00ec il Papa a Roma. Fu investito della porpora cardinalizia nel concistoro del 23 settembre 1513, ricevendo la berretta e la diaconia di Santa Maria in Portico il 29 settembre successivo. Come amico e collaboratore di Leone X (che lo chiamava scherzosamente \"Alter Papa\"), al Bibbiena furono affidate la corrispondenza papale e delicate missioni diplomatiche. Fu, tra le altre responsabilit\u00e0 che tenne, Legato in Francia nel 1515, nel 1518 e di nuovo nel 1520. Fu legato dell'Umbria nel 1517.\nDi ritorno da Parigi, Bernardo Dovizi da Bibbiena mor\u00ec a Roma, forse avvelenato, nel 1520. Fu sepolto nella Basilica di Santa Maria in Aracoeli."}
{"id": "460435", "revid": "599013", "url": "https://it.wikipedia.org/wiki?curid=460435", "title": "Aviere scelto", "text": "L'aviere scelto \u00e8 il primo grado dei militari di truppa dell'Aeronautica Militare italiana, superiore dell'aviere ed inferiore del primo aviere. Il distintivo di grado dell'aviere scelto \u00e8 costituito da un \"gallone\" (rosso) ed un \"galloncino\" (rosso).\nIl grado di aviere scelto viene acquisito dopo aver sostenuto e vinto il consorso \"volontari in ferma prefissata 4 anni\" (VFP4) e non pi\u00f9 al compimento del 12\u00ba mese di servizio.\nCorrispondenze.\nI volontari di ferma prefissata all'atto dell'incorporamento vengono nominati Soldato, Marinaio o Aviere (in relazione alla Forza armata d'appartenenza), per poi ricevere il grado successivo a decorrere dal 12\u00ba mese di servizio se giudicati idonei."}
{"id": "460437", "revid": "486946", "url": "https://it.wikipedia.org/wiki?curid=460437", "title": "Flaminia minore", "text": ""}
{"id": "460438", "revid": "486946", "url": "https://it.wikipedia.org/wiki?curid=460438", "title": "Flaminia Minor", "text": ""}
{"id": "460439", "revid": "287204", "url": "https://it.wikipedia.org/wiki?curid=460439", "title": "Primo aviere", "text": "Primo aviere o aviere di prima classe \u00e8 un grado militare dell'aeronautica militare.\nItalia.\nIn Italia il primo aviere \u00e8 il secondo grado dei militari di truppa dell'Aeronautica Militare, superiore dell'aviere scelto ed inferiore dell'aviere capo. Il distintivo di grado del primo aviere \u00e8 costituito da un gallone (rosso) con due galloncini (rossi). Il grado di primo aviere \u00e8 il massimo grado raggiungibile dal personale in ferma prefissata. Viene acquisito al compimento del 30\u00ba mese di servizio.\nStati Uniti.\nNegli Stati Uniti il grado omologo della US Air Force \u00e8 \"airman first class\" superiore ad \"airman\" ed inferiore a \"senior airman\". Il grado dal 1947 al 1952 era denominato \"corporal\", omologo dell'italiano caporale."}
{"id": "460442", "revid": "1983214", "url": "https://it.wikipedia.org/wiki?curid=460442", "title": "Aviere capo", "text": "L'aviere capo \u00e8 il primo grado della categoria dei graduati dell'Aeronautica Militare, superiore del primo aviere ed inferiore del 1\u00ba aviere scelto. Il distintivo di grado dell'aviere capo \u00e8 costituito da un gallone rosso con semicerchio. Il grado di aviere capo \u00e8 il primo grado acquisito dai volontari di truppa in servizio permanente.\nAttualmente il grado di Aviere Capo si consegue, previo corso interno specializzante, dopo aver terminato i 5 anni di volontario nella suddetta forza armata.\nIl corso si svolge tra la S.V.T.A.M (Scuola Volontari Truppa Aeronautica Militare) di Taranto e la S.S.A.M. (Scuola Specialisti Aeronautica Militare) di Caserta per un periodo di circa 5 mesi, al termine del quale e dopo una rafferma concorsuale di circa due anni, avviene il passaggio in servizio permanente."}
{"id": "460443", "revid": "125273039", "url": "https://it.wikipedia.org/wiki?curid=460443", "title": "CPU cache", "text": "La CPU cache \u00e8 la cache utilizzata dalla CPU di un computer per ridurre il tempo medio d'accesso alla memoria; \u00e8 un tipo di memoria di dimensioni ridotte, ma molto veloce, che mantiene copie dei dati ai quali si fa pi\u00f9 frequentemente accesso nella pi\u00f9 capiente memoria principale. Questa fa parte del processore ed \u00e8 situata molto vicina ad esso. Non \u00e8 visualizzabile dai software ma \u00e8 controllata e gestita dall'hardware.\nCaratteristiche.\nIl diagramma a sinistra mostra due memorie. Ogni posizione di memoria ha un dato (una \"linea di cache\"), che tra diversi tipi di cache varia tra 8 e 512 byte. La dimensione della cache \u00e8 normalmente pi\u00f9 grande di quella di un accesso normale, che tipicamente varia tra 1 e 16 byte. Ogni posizione di memoria ha un indice, cio\u00e8 un identificatore univoco utilizzato per riferirsi a quella specifica posizione. L'indice di una posizione in memoria principale \u00e8 chiamato indirizzo di memoria. Ogni posizione nella cache ha un'etichetta che contiene l'indice in memoria principale del dato ivi caricato. Nelle cache dati, questi valori sono chiamati blocchi di cache o linee di cache. Finch\u00e9 la maggior parte degli accessi alla memoria avviene per i dati memorizzati nella cache, la latenza media dell'accesso alla memoria sar\u00e0 pi\u00f9 vicina alla latenza della cache piuttosto che a quella della memoria principale, perci\u00f2 le performance saranno migliori.\nQuando il processore necessita di leggere o scrivere in una data collocazione in memoria principale, inizialmente controlla se il contenuto di questa posizione \u00e8 caricato in cache. Questa operazione viene effettuata confrontando l'indirizzo della posizione di memoria con tutte le etichette nella cache che potrebbero contenere il dato a quell'indirizzo. Se il processore trova che la posizione di memoria \u00e8 in cache, si parla di cache hit (accesso avvenuto con successo), altrimenti di cache miss (fallimento dell'accesso). Nel caso di un cache hit, il processore legge o scrive immediatamente il dato sulla linea di cache. Il rapporto tra cache hit e accessi totali \u00e8 chiamato anche hit rate ed \u00e8 una misura indiretta dell'efficacia dell'algoritmo di cache.\nNel caso di un cache miss, ne consegue (per la maggior parte delle cache) la creazione di una nuova entit\u00e0, che comprende l'etichetta appena richiesta dal processore e una copia del dato nella memoria principale. Un fallimento del genere \u00e8 relativamente lento, in quanto richiede il trasferimento del dato dalla memoria principale, in taluni casi dopo avere cancellato il dato non pi\u00f9 valido.\nQuesto \u00e8 il motivo per cui una cache molto capiente, anche se gestita con un algoritmo efficiente, in talune circostanze pu\u00f2 essere controproducente in termini di prestazioni. Infatti, il processo di cancellazione di un dato in cache scaduto e non pi\u00f9 valido e il caricamento nella cache del dato corretto richiede tipicamente pi\u00f9 tempo rispetto a quando la CPU legge il dato direttamente dalla memoria principale senza valersi della cache. In altre parole, una cache ampia pu\u00f2 comportare, in specifiche situazioni di calcolo, per esempio non iterativi, un numero superiore di cache miss che di cache hit, con un sensibile degrado delle prestazioni.\nAlcuni dettagli operativi.\nPer poter fare spazio a nuovi dati nel caso di un \"cache miss\", la cache generalmente deve eliminare il contenuto di una delle linee. L'euristica che utilizza per scegliere quale dato eliminare \u00e8 chiamata politica di rimpiazzamento. Il problema fondamentale di ogni politica di rimpiazzamento \u00e8 quello di dover predire il dato della cache che verr\u00e0 richiesto nel futuro con minor probabilit\u00e0.\nPredire il futuro \u00e8 difficile, soprattutto per le cache hardware che devono sfruttare regole facilmente implementabili in circuiteria, perci\u00f2 esistono una serie di politiche di rimpiazzamento e nessuna di esse pu\u00f2 essere ritenuta perfetta. Una delle pi\u00f9 popolari, la LRU (dall'inglese \"Least Recently Used\", cio\u00e8 \"usato meno recentemente\"), rimpiazza, appunto, il dato al quale si \u00e8 fatto accesso meno recentemente.\nQuando un dato \u00e8 scritto nella cache, dopo un po' di tempo deve comunque essere scritto in memoria principale. La decisione del momento in cui questa scrittura deve aver luogo \u00e8 controllata dalla politica di scrittura. In una cache \"write-through\", ogni scrittura sulla cache comporta una scrittura contemporanea nella memoria principale. In alternativa, una cache \"write-back\" non esegue immediatamente questa azione: al contrario, la cache tiene traccia delle linee che contengono dati da aggiornare settando opportunamente quello che viene chiamato il \"dirty bit\". Il dato viene effettivamente scritto in memoria solo quando esso deve essere eliminato dalla cache per far spazio a nuove informazioni. Per questa ragione, una ricerca fallita in una cache write-back spesso genera due accessi alla memoria: uno per leggere il nuovo dato, l'altro per scrivere la vecchia informazione (se indicato dal dirty bit). Sia il write-back, sia il write-through servono a mantenere la coerenza tra i livelli di memoria.\nEsistono anche alcune politiche intermedie. La cache potrebbe essere ad esempio write-through, ma le scritture potrebbero essere temporaneamente inserite in una coda, cos\u00ec da processare insieme scritture multiple, ottimizzando l'accesso al bus.\nI dati in memoria principale, dei quali esiste una copia nella cache, potrebbero essere modificati da altre cause (evento non improbabile, ad esempio, in un sistema multiprocessore), perci\u00f2 i dati nella cache potrebbero diventare obsoleti. I protocolli di comunicazione tra i sistemi di gestione delle cache che conservano la consistenza dei dati sono chiamati protocolli di coerenza.\nIl tempo impiegato per leggere un dato dalla memoria (la latenza di lettura) \u00e8 importante, perch\u00e9 spesso una CPU potrebbe completare la propria coda di operazioni mentre aspetta l'arrivo del dato richiesto. Quando un microprocessore raggiunge questo stato, si parla di stallo della CPU. Con l'aumento della velocit\u00e0 dei microprocessori, l'andare in stallo per cache miss spreca molta potenza di calcolo; le CPU moderne, infatti, possono eseguire centinaia di istruzioni nello stesso tempo necessario per caricare un singolo dato dalla memoria. Sono state studiate, perci\u00f2, varie tecniche per \"tenere occupata\" la CPU durante questa fase. Alcuni microprocessori, come il Pentium Pro, tentano di eseguire le operazioni che seguono quella che sta aspettando il dato, se indipendenti da essa (per questo in inglese sono chiamati \"out-of-order\"). Il Pentium 4 usa il multithreading simultaneo (chiamato HyperThreading nella terminologia Intel), che permette ad un altro programma di usare la CPU mentre un primo programma sta aspettando l'arrivo di dati dalla memoria principale.\nAssociativit\u00e0.\nLa politica di rimpiazzamento decide dove, nella cache, pu\u00f2 risiedere una copia di una particolare posizione di memoria. Se la politica di rimpiazzamento \u00e8 libera di scegliere in quale linea di cache caricare il dato, la cache \u00e8 chiamata \"fully associative\" (o anche completamente associativa). Invece, se ogni dato in memoria pu\u00f2 essere posizionato solo in una particolare linea di cache, essa \u00e8 detta \"direct mapped\" (o anche a mappatura diretta). La maggior parte delle cache, per\u00f2, implementa un compromesso chiamato \"set associative\" (o anche parzialmente associativa). Per esempio, la cache dati di livello 1 dell'AMD Athlon \u00e8 \"2-way set associative\", cio\u00e8 una particolare posizione di memoria pu\u00f2 essere caricata in cache in due distinte posizioni nella cache dati di livello 1.\nSe ogni posizione in memoria principale pu\u00f2 essere caricata in due posizioni diverse, la domanda sorge spontanea: quali? Lo schema utilizzato pi\u00f9 frequentemente \u00e8 mostrato nel diagramma a lato: i bit meno significativi dell'indice della posizione di memoria vengono usati come indici per la cache e ad ognuno di questi indici sono associate due linee di cache. Una buona propriet\u00e0 di questo schema \u00e8 che le etichette dei dati caricati in cache non devono includere quella parte dell'indice gi\u00e0 codificata dalla linea di cache scelta. Poich\u00e9 i tag sono espressi su meno bit, occupano meno memoria ed il tempo per processarli \u00e8 minore.\nSono stati suggeriti altri schemi, come quello della \"skewed cache\", dove l'indice della \"way 0\" \u00e8 diretto, come sopra, mentre l'indice per la \"way 1\" \u00e8 calcolato attraverso una funzione di hash. Una buona funzione di hash ha la propriet\u00e0 che gli indirizzi che sono in conflitto con il direct mapping tendono a non collidere quando sono mappati con la funzione di hash, cos\u00ec \u00e8 meno probabile che un programma soffra di un numero imprevedibilmente grande di collisioni dovuti ad un metodo d'accesso particolarmente patologico. Lo svantaggio \u00e8 il ritardo aggiuntivo necessario per calcolare il risultato della funzione di hash. In aggiunta, quando diventa necessario caricare una nuova linea ed eliminarne una vecchia, potrebbe rivelarsi difficile determinare quale tra le linee esistenti \u00e8 stata usata meno recentemente, in quanto la nuova linea entra in conflitto con differenti \"set\" di linee per ogni \"way\"; il tracciamento LRU \u00e8 infatti normalmente calcolato per ogni set di linee.\nL'associativit\u00e0 \u00e8 un compromesso. Se ci sono dieci posizioni, la politica di rimpiazzamento pu\u00f2 riempire una nuova linea, ma quando bisogna cercare un dato devono essere controllate tutte e 10 le posizioni. Controllare pi\u00f9 posizioni necessita di pi\u00f9 potenza, area e tempo. D'altra parte, le cache con pi\u00f9 associativit\u00e0 soffrono di meno \"cache miss\" (vedere anche pi\u00f9 in basso). La regola di massima \u00e8 che raddoppiare l'associativit\u00e0 ha circa lo stesso effetto sull\"'hit rate\" che il raddoppio della dimensione della cache, da 1-way (\"direct mapping\") a 4-way. Aumenti dell'associativit\u00e0 oltre il 4-way hanno molto meno effetto sull'hit rate e sono generalmente utilizzati per altri motivi (vedere il virtual aliasing, pi\u00f9 in basso).\nUno dei vantaggi della cache direct mapped \u00e8 che permette un'esecuzione speculativa semplice e veloce. Una volta che l'indirizzo \u00e8 stato calcolato, \u00e8 nota quale sia la linea di cache che potrebbe contenere il dato. Questa pu\u00f2 essere letta ed il processore pu\u00f2 continuare a lavorare con quel dato prima che finisca di controllare che l'etichetta effettivamente combaci con l'indirizzo richiesto.\nL'idea che il processore utilizzi i dati in cache prima ancora che sia verificata la corrispondenza tra etichetta ed indirizzo pu\u00f2 essere applicata anche alle cache associative. Un sottoinsieme dell'etichetta, chiamato in inglese \"hint\", pu\u00f2 essere utilizzato per scegliere temporaneamente una delle linee di cache associate all'indirizzo richiesto. Questo dato pu\u00f2 essere utilizzato dalla CPU in parallelo, mentre l'etichetta viene controllata completamente. Questa tecnica lavora al meglio quando usata nel contesto della traduzione degli indirizzi, come spiegato pi\u00f9 in basso.\nCache miss.\nCon fallimento della cache (in inglese cache miss) ci si riferisce ad un intento fallito nel leggere o scrivere un pezzo di dati nella cache, che ha come risultato una latenza molto pi\u00f9 lunga nell'accesso alla memoria principale. Per un fallimento nella lettura dalla cache istruzioni, il processore deve aspettare (\"stallo\") finch\u00e9 l'istruzione non \u00e8 caricata dalla memoria principale. Un fallimento della cache causato dal caricamento di un dato pu\u00f2 invece essere meno doloroso, perch\u00e9 le altre istruzioni non correlate ad esso possono comunque essere eseguite, finch\u00e9 l'operazione che richiede i dati da caricare pu\u00f2 essere eseguita. Comunque, i dati sono spesso usati immediatamente dopo l'istruzione di caricamento. L'ultimo caso di \"cache miss\", cio\u00e8 un fallimento in scrittura, \u00e8 il meno preoccupante, perch\u00e9 di solito la scrittura \u00e8 bufferizzata. Il processore pu\u00f2 continuare tranquillamente finch\u00e9 il buffer non \u00e8 pieno. (Non esiste un fallimento nella scrittura della cache istruzioni perch\u00e9 esse sono di sola lettura.)\nPer minimizzare la frequenza di \"cache miss\", un grande sforzo di analisi \u00e8 stato fatto sul comportamento della cache per trovare la miglior combinazione di dimensione, associativit\u00e0, dimensione dei blocchi e cos\u00ec via. Sequenze di referenze di memoria create dai programmi di benchmark sono salvati come \"address traces\". Ulteriori analisi simulano molte differenti possibilit\u00e0 di implementazione della cache basate su queste lunghe \"address traces\". Far capire come le molteplici variabili modifichino la frequenza di cache hit pu\u00f2 risultare abbastanza confusionario. Un contributo significante fu fatto da Mark Hill, il quale separ\u00f2 i vari fallimenti della cache in tre categorie (conosciute come \"le tre C\"):\nIl grafico a destra riassume la performance della cache vista dai benchmarks della porzione degli interi di un SPEC CPU2000, ripresa da Hill e Cantin . Questi benchmark servono a rappresentare il tipo di carico di lavoro che una postazione di lavoro potrebbe subire un giorno qualsiasi. In questo grafico possiamo vedere i differenti effetti delle \"tre C\".\nAll'estrema destra, quando la cache size assume un valore \"Inf\" (che, in altre parole, tende all'infinito), abbiamo i \"compulsory misses\". Se volessimo migliorare le caratteristiche dello SpecInt2000, aumentare la dimensione della cache oltre 1MB sarebbe praticamente inutile.\nLa frequenza di fallimento della \"cache fully-associative\" rappresenta a pieno la frequenza dei \"capacity misses\". Nelle simulazioni, \u00e8 stata scelta una regola di rimpiazzamento LRU: questo mostra che per minimizzare la frequenza dei \"capacity misses\" sarebbe necessaria una regola di rimpiazzamento perfetta, come se ad esempio un veggente indagasse nel futuro per trovare una posizione della cache che non stia per essere utilizzata.\nNotare come, nella nostra approssimazione della frequenza dei \"capacity misses\", il grafico abbia una brusca caduta tra i 32KB e i 64KB. Questo indica che il benchmark ha un working set di circa 64KB. Un progettista di cache, esaminando questi benchmark, sarebbe fortemente tentato di impostare la dimensione della cache appena sopra i 64KB, piuttosto che appena sotto questo valore. Bisogna notare inoltre che, su questa simulazione, nessun tipo di associativit\u00e0 pu\u00f2 far andare una cache a 32KB bene come una da 64KB 4-way, o addirittura come una direct-mapped da 128KB.\nInfine, notare che tra i 64KB ed 1MB c'\u00e8 una grande differenza tra la cache di tipo direct-mapped e quella fully-associative. Questa differenza \u00e8 la frequenza dei \"conflict misses\". Secondo i dati del 2004, le cache di secondo livello montate direttamente sul chip del processore tendono a stare in questo intervallo di valori, in quanto le cache piccole sono veloci abbastanza da essere cache di primo livello, mentre quelle pi\u00f9 grandi sono troppo costose per essere montate economicamente sul chip stesso (l'Itanium 2 ha una cache di terzo livello da 9MB, la pi\u00f9 grande cache on-chip disponibile sul mercato nel 2004). Dal punto di vista della frequenza dei \"conflict misses\", risulta che la cache di secondo livello trae un grande beneficio dall'alta associativit\u00e0.\nQuesto beneficio era ben conosciuto nei tardi anni ottanta e primi anni novanta, quando i progettisti di CPU non potevano far stare grandi cache sui chip e non disponevano di sufficiente larghezza di banda per implementare alta associativit\u00e0 sulle cache al di fuori del chip del processore. Furono provate varie soluzioni: il MIPS R8000 usava delle costose SRAM off-chip dedicate, che includevano dei comparatori di etichette e dei grandi driver, per implementare una cache associativa 4-way da 4MB. Il MIPS R10000 usava dei chip ordinari di SRAM per le etichette. L'accesso alle etichette, in entrambe le direzioni, necessitava di due cicli: per ridurre la latenza, il R10000, per ogni accesso, cercava di predire quale modo della cache sarebbe stato quello corretto.\nCache hit.\nCon cache colpita (in inglese cache hit) ci si riferisce invece ad un successo da parte del processore nel trovare l'indirizzo della posizione di memoria tra le varie etichette della cache che potrebbero contenerlo. \nIn caso di successo, il processore pu\u00f2 leggere (\"Hit di lettura di cache\") o scrivere (\"Hit di scrittura di cache\") il dato sulla linea di cache.\nIn caso di \"Hit di lettura\", il processore legge la parola direttamente dalla cache senza coinvolgere la memoria centrale. \nPer quanto riguarda la \"Hit di scrittura\", ci si rimanda all'approfondimento sulla politica di scrittura della cache\nTraduzione degli indirizzi.\nLa maggior parte delle CPU comunemente utilizzate implementano un qualche tipo di memoria virtuale. In pratica, ogni programma che gira sulla macchina vede il proprio spazio di memoria, che contiene codice e dati per il solo programma stesso, in maniera semplificata. Ogni programma mette tutto nel proprio spazio di memoria senza preoccuparsi di quello che gli altri programmi fanno nei loro rispettivi spazi di memoria.\nLa memoria virtuale richiede che il processore traduca gli indirizzi virtuali generati dal programma in indirizzi fisici nella memoria principale. La porzione del processore che fa questa traduzione \u00e8 conosciuta come la \"memory management unit\" (MMU). La MMU pu\u00f2 accedere velocemente alla tabella di traduzioni attraverso il Translation Lookaside Buffer (TLB), che \u00e8 una cache di mappature per la page table del sistema operativo.\nLa traduzione degli indirizzi ha tre caratteristiche importanti:\nUna nota storica: i primi sistemi con memoria virtuale erano molto lenti, perch\u00e9 richiedevano un accesso alla page table (residente in memoria) prima di ogni accesso programmato alla memoria. Senza cache, questo dimezza la velocit\u00e0 di accesso alla memoria della macchina. Per questo motivo, la prima cache hardware usata in un computer non \u00e8 stata una cache di dati o di istruzioni, ma invece una TLB.\nL'esistenza di indirizzi fisici e virtuali pone la questione su quali di essi utilizzare per le etichette e gli indici della cache. La motivazione di usare indirizzi virtuali \u00e8 la velocit\u00e0: una cache di dati con indici ed etichette virtuali esclude la MMU dalle operazioni di caricamento ed uso dei dati dalla memoria. Il ritardo provocato dal caricamento dei dati dalla memoria RAM (\"load latency\") \u00e8 cruciale per le prestazioni della CPU: per questo motivo, la maggior parte delle cache di livello 1 sono indicizzate con indirizzi virtuali, permettendo alla MMU di ricercare nella TLB in parallelo con il recupero dei dati dalla cache della RAM.\nL'indirizzamento virtuale non \u00e8 sempre la scelta migliore: introduce, ad esempio, il problema degli \"alias virtuali\", cio\u00e8 la cache potrebbe immagazzinare in pi\u00f9 posizioni il valore di uno stesso indirizzo fisico. Il costo per la gestione degli alias virtuali cresce con la dimensione della cache e, come risultato, la maggior parte delle cache di livello 2 e superiori sono indicizzate con indirizzi fisici.\nNon \u00e8 comune, invece, l'uso degli indirizzi virtuali per le etichette (\"virtual tagging\"). Se la ricerca nella TLB finisse prima di quella nella cache RAM, allora l'indirizzo fisico sarebbe disponibile in tempo per il confronto delle etichette e, quindi, il virtual tagging non sarebbe necessario. Cache di grandi dimensioni, quindi, tendono ad essere etichettate con indirizzi fisici (\"physically tagged\") e solo le piccole cache con bassa latenza sono virtually tagged. Nelle CPU pi\u00f9 recenti il virtual tagging \u00e8 stato sostituito dai \"vhints\", come descritto pi\u00f9 in basso.\nVirtual indexing e virtual aliases.\nIl tipico modo con cui il processore garantisce che gli alias virtuali funzionino correttamente \u00e8 ordinarli in maniera che, in ogni istante, solo un alias virtuale possa essere nella cache.\nOgni volta che un nuovo valore \u00e8 aggiunto alla cache, il processore cerca altri alias virtuali e li rimuove. Questa operazione avviene solo in caso di un fallimento della cache. Nessun lavoro particolare \u00e8 necessario durante un cache hit, il che aiuta a mantenere il pi\u00f9 rapido possibile il percorso veloce nella cache.\nLa via pi\u00f9 immediata per trovare gli alias \u00e8 di mapparli tutti alla stessa area della cache. Questo succede, per esempio, se il TLB ha pagine da 4KB, e la cache \u00e8 direct-mapped e a 4KB o meno.\nLe moderne cache di primo livello sono molto pi\u00f9 grandi di 4KB, ma le pagine di memoria virtuale sono rimaste della stessa dimensione. Se, per esempio, la cache \u00e8 da 16KB e indicizzata virtualmente, ogni indirizzo fisico pu\u00f2 essere indirizzato da 4 diverse posizioni della cache, per altrettanti indirizzi virtuali. Se la cache fallisce, tutte e quattro le posizioni devono essere controllate per verificare se i loro indirizzi fisici corrispondenti effettivamente coincidono con l'indirizzo fisico dell'accesso che ha generato il fallimento.\nQuesti controlli sono gli stessi che una cache \"set associative\" usa per selezionare una particolare corrispondenza. Quindi se un cache indicizzata virtualmente da 16KB, 4-way set associative, viene usata con pagine di memoria virtuale da 4KB, non \u00e8 necessario alcun lavoro aggiuntivo per eliminare gli alias virtuali in caso di cache miss, in quanto i controlli sono gi\u00e0 stati effettuati durante il controllo della cache.\nUsiamo ancora un AMD Athlon come esempio: esso ha una cache dati di primo livello da 64KB, con pagine da 4KB, set associative 2-way. Quando la cache dati di primo livello risente di un fallimento, 2 dei 16 (=64KB/4KB) possibili alias virtuali sono gi\u00e0 stati controllati e sono necessari sette ulteriori cicli del circuito di controllo delle etichette per completare l'eliminazione degli ulteriori alias virtuali.\nVirtual tags and vhints.\nAnche l'etichettatura virtuale (Virtual tagging) \u00e8 possibile. Il grande vantaggio del virtual tag \u00e8 che, per le cache associative, permettono la corrispondenza delle etichette prima che la traduzione da virtuale a fisica sia fatta. Comunque,\n\u00c8 possibile per il sistema operativo assicurarsi che pi\u00f9 virtual aliases siano contemporaneamente residenti nella cache. Il sistema operativo garantisce questo sforzando il \"page coloring\" che viene descritto pi\u00f9 avanti. Alcuni recenti processori RISC (SPARC, RS/6000) hanno preso questo approccio. Non \u00e8 stato usato di recente, siccome il costo dell'hardware per scoprire e rimuovere gli alias virtuali si \u00e8 abbassato mentre la complessit\u00e0 e il prezzo prestazionale del software per un perfetto page coloring si \u00e8 alzato.\nPotrebbe essere utile distinguere le due funzioni di etichettatura in una cache associativa: vengono utilizzate per determinare quale modalit\u00e0 del set di informazioni da selezionare, e vengono utilizzate per determinare se la cache fallisce o no. La seconda funzione deve essere sempre corretta, ma \u00e8 permesso alla prima funzione di indovinare, e avere la risposta sbaglia occasionalmente.\nAlcuni processori (Ad esempio recenti SPARC) hanno le cache sia con etichette virtuali che fisiche. Le etichette virtuali vengono utilizzate per la selezione del modo, e le etichette fisiche sono utilizzate per determinare il centro o il fallimento. Questo tipo di cache favorisce il vantaggio della latenza di una cache a etichette virtuali, e la semplice interfaccia software di una cache a etichette fisiche. Supporta il costo aggiunto di etichette duplicate, comunque. Anche durante i processi di fallimento, i modi alternati del della linea della cache devono essere controllati per virtual alias e per ogni corrispondenza rimossa.\nL'area extra (e qualche latenza) pu\u00f2 essere mitigata mantenendo \"virtual hints\" con ogni informazione della cache invece che con etichette virtuali. Questi hints sono un sottoinsieme o hash di un'etichetta virtuale, e vengono utilizzati per selezionare il modo della cache tramite cui prelevare un dato e un'etichetta fisica. Con una cache virtually tagged, ci potrebbe essere una corrispondenza di virtual hint ma una non corrispondenza di etichetta fisica, in questo caso la informazione nella cache con la corrispondenza dell'hint deve essere rimossa cosicch\u00e9 accessi alla cache dopo il riempimento della cache in questo indirizzo avranno solamente una sola corrispondenza di hint. Siccome gli hint hanno minori bit delle etichette virtuali distinguerli uno dall'altro, una cache con hint virtuali soffre di pi\u00f9 mancanze di conflitti di una cache a etichette virtuali.\nForse la riduzione finale di hint virtuali pu\u00f2 essere trovata nel Pentium 4 (Willamette and Northwood cores). In questi processori, l'hint virtuale \u00e8 effettivamente di soli 2 bit, e la cache \u00e8 4-way associative. In effetti, l'hardware mantiene una semplice permutazione da indirizzi virtuali a indirizzi di cache, cosicch\u00e9 nessun CAM sia necessario per selezionare quello giusto dei quattro modi di recupero.\nPage coloring.\nCache indicizzate fisicamente larghe (solitamente cache secondarie) riscontrano un problema: il sistema operativo piuttosto che le applicazioni controlla quali pagine collidono vicendevolmente nella cache. Differenze nell'allocazione delle pagine da un programma portano al prossimo livello di differenze nei percorsi di collisione della cache, i quali possono portare a differenze molto larghe nelle prestazioni dei programmi. Queste differenze possono far diventare molto difficile ottenere un consistente e ripetibile tempo di benchmark per i programmi in esecuzione, che porta ingegneri pagati e sconsolati a richiedere che gli autori del sistema operativo risolvano il problema.\nPer capire il problema, consideriamo una CPU con 1MB di cache di livello-2 direct-mapped indicizzata fisicamente e 4KB di pagine di memoria virtuale. Pagine fisiche in sequenza si mappano in posizioni in sequenza nella cache fino a che dopo 256 pagine il percorso torna su se stesso. Possiamo etichettare ogni pagina fisica con un colore da 0-255 per denotare dove nella cache pu\u00f2 andare. Posizioni all'interno di pagine fisiche con colori differenti non possono entrare in conflitto nella cache.\nUn programmatore che voglia usare al massimo l'uso della cache potrebbe arrangiare i suoi accessi del programma cosicch\u00e9 solo 1MB di data necessiti di essere messo in cache per volta, tutto questo evitando fallimenti di capacit\u00e0. Ma dovrebbe anche assicurarsi che gli accessi non abbiano fallimenti di conflitto. Un modo per pensare a questo problema \u00e8 di suddividere le pagine virtuali che utilizza il programma ed assegnare a loro colori virtuali nello stesso modo come colori fisici erano assegnati a pagine fisiche precedentemente. Il programmatore pu\u00f2 poi arrangiare gli accessi del suo codice in modo che due pagine con lo stesso colore virtuale non siano in uso nello stesso momento. C'\u00e8 una distesa letteratura su queste ottimizzazioni (per esempio. Loop nest optimization), proveniente soprattutto dalla comunit\u00e0 High Performance Computing (HPC).\nIl concetto \u00e8 che mentre tutte le pagine in uso in un determinato momento, potrebbero avere differenti colori virtuali, alcune potrebbero avere lo stesso colore fisico, Infatti, se il sistema operativo assegna pagine fisiche a pagine virtuali in modo casuale ed uniforme, \u00e8 molto probabile che alcune pagine abbiano lo stesso colore fisico, e quindi posizioni da queste pagine coincidano nella cache (questo \u00e8 il Birthday paradox).\nLa soluzione sta nel fare in modo che il sistema operativo tenti di assegnare pagine fisiche colorate diversamente a differenti colori virtuali, una tecnica chiamata \"page coloring\". Sebbene la mappatura attuale da colori virtuali a fisici sia irrilevante per le prestazioni del sistema, mappature dispari sono difficili da tracciare e hanno piccoli benefici, quindi la maggior parte degli approcci alla colorazione delle pagine tenta semplicemente di tenere pagine fisiche e virtuali colorate nello stesso modo.\nSe il sistema operativo pu\u00f2 garantire che ogni pagina fisica si riferisca ad un solo colore virtuale, allora non vi sono virtual alias, ed il processore pu\u00f2 usare cache virtually indexed senza la necessit\u00e0 di controlli su extra virtual alias durante la gestione del fallimento. Alternativamente il sistema operativo pu\u00f2 svuotare una pagina dalla cache quantunque cambi da un colore virtuale ad un altro. Come menzionato prima, questo approccio fu usato da qualche recente progettazione SPARC e RC/6000.\nGerarchia delle cache in un processore moderno.\nI processori moderni dispongono sul chip di cache multiple con cui interagire. Due motivi, in particolare, hanno portato allo sviluppo della attuale gerarchia delle cache.\nCache specializzate.\nIl primo motivo \u00e8 che CPU con pipeline accedono alla memoria da molteplici punti nella pipeline: recupero delle istruzioni, traduzione indirizzi da virtuali a fisici, e recupero dei dati. Per un semplice esempio: Classic RISC Pipeline. La naturale implementazione \u00e8 di utilizzare differenti cache fisiche per ognuno di questi punti, cosicch\u00e9 nessuna risorsa fisica debba essere programmata per servire due punti nella pipeline. Sebbene la pipeline finisca naturalmente con almeno tre cache separate (istruzioni, TLB, e data), ognuna \u00e8 specializzata in un ruolo particolare.\nVictim cache.\nUna victim cache \u00e8 una cache utilizzata per mantenere blocchi rimossi dalla cache della CPU a causa di un conflict miss o capacity miss. La victim cache \u00e8 situata tra la cache primaria e la memoria sottostante, e mantiene solamente i blocchi rimossi dopo un miss. Questa tecnica \u00e8 utilizzata per ridurre la penalit\u00e0 in cui si incorre per un fallimento della cache, perch\u00e9 pu\u00f2 accadere che i dati che sono nella victim cache vengano richiesti qualche tempo dopo, e allora invece di dichiarare un miss, e andare in memoria a recuperare questi dati, si controlla la victim cache e si utilizzano i dati che sono ancora dentro di essa.\nLa victim cache originale su un HP PA7200 fu una cache piccola, fully-associative. Processori posteriori, come gli AMD Athlon, Athlon XP e Athlon 64 utilizzano la cache secondaria molto grande come una victim cache, per evitare ripetizioni di immagazzinamenti del contesto sulla cache primaria.\nTrace cache.\nUno dei pi\u00f9 estremi esempi di specializzazione della cache \u00e8 quello della trace cache utilizzata nei microprocessori Pentium 4. Una trace cache \u00e8 un meccanismo per aumentare il fetch bandwidth di istruzioni immagazzinando tracce di istruzioni che sono gi\u00e0 state immagazzinate. Il meccanismo fu per la prima volta proposta da Eric Rotenberg, Steve Bennett e Jim Smith nel loro articolo del 1996: \"Trace Cache: a Low Latency Approach to High Bandwidth Instruction Fetching.\"\nUna trace cache immagazzina le istruzioni anche dopo che esse siano state eseguite, o come vengono ritirate. Generalmente, le istruzioni vengono aggiunte alle trace cache in gruppi che rappresentano sia blocchi individuali di base che tracce di istruzioni dinamiche. Un blocco base consiste in un gruppo di istruzioni non-branch (Non suddivise) che finiscono con una ramificazione. Una traccia dinamica (\"trace path\" o \"traccia del percorso\") consistono nelle solo istruzioni di cui il risultato viene effettivamente utilizzato, ed elimina le istruzioni seguenti che prendono ramificazioni (Siccome non sono eseguite); una traccia dinamica pu\u00f2 essere il concatenamento di multipli di blocchi base. Questo permette all'unit\u00e0 di recupero delle istruzioni di recuperare parecchi blocchi basici, senza la preoccupazioni riguardante la ramificazione nel flusso delle esecuzione.\nLe linee di traccia vengono immagazzinate nella trace cache in base al program counter della prima istruzione nella traccia e un set di predizioni di ramificazioni. Questo permette l'immagazzinamento di differenti tracce di percorsi che iniziano con lo stesso indirizzo, ognuna delle quali rappresenta differenti risultati di ramificazione. Nello stage dell'immagazzinamento delle istruzioni di un'Instruction pipeline, il program counter corrente insieme ad un set di predizioni di ramificazione viene controllato nella trace cache per un hit. Se un hit avviene, una linea di trace viene fornita per recuperare quale non deve andare in una cache regolare o in memoria per queste istruzioni. la trace cache continua ad alimentare la fetch unit fino a che la linea di traccia finisce o fino a che vi sia una misprediction nella pipeline. Se c'\u00e8 un fallimento, una nuova traccia inizia ad essere creata. Il vantaggio rispetto alle normali cache per il codice \u00e8 che non vengono mantenute in cache tutte le istruzioni successive ad un branch che sia incondizionato o predetto come non seguito: il risultato \u00e8 che non si formano \"bolle\" di codice non utilizzato che sprecano spazio di memoria della cache.\nLe Trace cache vengono anche impiegate in processori quali l'Intel Pentium 4 per immagazzinare micro operazioni gi\u00e0 decodificate, o traduzioni di complesse istruzioni x86, cosicch\u00e9 alla successiva richiesta della stessa istruzione, non debba essere decodificata.\nL'idea che sta alla base della trace cache \u00e8 che nei processori CISC che internamente utilizzano istruzioni RISC, come il Pentium 4, la decodifica delle istruzioni \u00e8 un'operazione estremamente onerosa, e il suo risultato dovrebbe essere sfruttato al meglio. Utilizzare una trace cache in luogo di una normale cache ha proprio questo vantaggio: non dover decodificare un'istruzione gi\u00e0 incontrata durante l'esecuzione di un programma.\nUltimamente la trace cache non gode di molti favori a causa di alcuni difetti. Il primo \u00e8 che molte istruzioni RISC sono tradotte in una singola istruzione CISC in un solo ciclo di clock, e le istruzioni che necessitano di pi\u00f9 cicli di clock per essere tradotte in pi\u00f9 istruzioni di tipo RISC sono relativamente poche e poco frequenti, per cui il vantaggio effettivo della trace cache \u00e8 limitato. A questo si aggiunge il fatto che, nel caso dell'architettura di Intel, le istruzioni di tipo CISC hanno lunghezza variabile in genere tra 1 e 6 byte (tra gli 8 e i 48 bit), mentre tutte le istruzioni RISC utilizzate internamente hanno lunghezza fissa di 118 bit. Quindi a parit\u00e0 di dimensioni una trace cache contiene molte meno istruzioni di una cache normale. Questi svantaggi hanno portato l'Intel a non utilizzare la trace cache nelle sue ultime architetture: l'Intel Core e l'Intel Core 2.\nVedi il testo Smith, Rotenberg and Bennett s paper in Citeseer.\nCache multilivello.\nIl secondo motivo \u00e8 il fondamentale compromesso tra la cache latency ed l'hit rate. Le cache pi\u00f9 grandi sono pi\u00f9 lente e hanno migliori hit rate. Per migliorare questo \"tradeoff\", molti sistemi utilizzano livelli multipli di cache, con cache piccole e veloci che si appoggiano a cache pi\u00f9 grandi e pi\u00f9 lente. Siccome la differenza di latenza tra la memoria principale e le cache pi\u00f9 veloci \u00e8 diventata pi\u00f9 grande, alcuni processori hanno cominciato ad utilizzare anche tre livelli di cache nel chip. Per esempio nel 2003, Itanium II inizi\u00f2 ad essere fornito con una cache sul chip unificata di livello 3 di 6MB. L'IBM Power 4 series ha una cache di livello 3 a 256MB fuori dal chip, condivisa attraverso parecchi processori.\nLe cache multilivello generalmente operano controllando dapprima le cache a livello 1; se avviene un hit, il processore procede ad alta velocit\u00e0. Se la cache pi\u00f9 piccola \u201cfallisce\u201d, allora viene controllata quella pi\u00f9 grande e cos\u00ec via, fino a dover accedere alla memoria principale.\nLe cache multi livello introducono un nuovo modello decisionale. Per esempio, in alcuni processori (come gli Intel Pentium 2, 3, e 4, cos\u00ec come in molti RISC), i dati nella cache L1 possono essere anche in quella L2. Queste cache vengono denominato inclusive. Altri processori (come l'AMD Athlon) hanno cache exclusive in cui \u00e8 garantito che i dati siano al massimo in una delle cache L1 o L2.\nIl vantaggio delle cache exclusive \u00e8 che memorizzano pi\u00f9 dati. Questo vantaggio aumenta con cache pi\u00f9 grandi (le implementazioni Intel x86 invece no). Un vantaggio delle cache inclusive \u00e8 che quando device esterni o altri processori in un sistema multiprocessore desiderano rimuovere una linea di cache dal processore, devono far controllare al processore solo la cache L2. Nelle gerarchie di cache che non usano l'inclusione, le cache L1 devono essere controllate anch'esse. C'\u00e8 una correlazione tra la associativit\u00e0 delle cache L1 e L2: se le cache L2 non hanno almeno tanti modi come tutte le L1 insieme, l'effettiva associativit\u00e0 delle cache L1 risulta confinata.\nUn altro vantaggio delle cache inclusive \u00e8 che le cache pi\u00f9 grandi possono usare linee di cache pi\u00f9 grandi, che riducono la dimensione delle etichette delle cache secondarie. Se la cache secondaria \u00e8 di un ordine di grandezza maggiore di quella primaria, e i dati della cache sono di un ordine di grandezza pi\u00f9 grande delle etichette della cache, queste etichette di dati salvati pu\u00f2 essere confrontato con l'area incrementale necessaria ad immagazzinare i dati nella cache L1 ed L2.\nCome menzionato prima, grandi computer hanno a volte un'altra cache tra quella L2 e la memoria principale chiamata cache L3. Questa cache \u00e8 implementata generalmente su un chip separato dalla CPU, e come nel 2004, ha una capacit\u00e0 dai 2MB ai 256MB. Queste cache costeranno ben oltre i $1000 da costruire, ed i loro benefici dipenderanno dai percorsi di accesso delle applicazioni. Workstation x86 di fascia alta e server sono ora disponibili con un'opzione per la cache L3.\nInfine, dall'altro lato della gerarchia della memoria, Il Register file della CPU pu\u00f2 essere considerato la pi\u00f9 piccola, veloce cache nel sistema, con la speciale caratteristica che viene richiamata dal software\u2014tipicamente da un compilatore, siccome alloca registri che devono mantenere valori recuperati dalla memoria principale.\nEsempio: architettura AMD K8.\nPer illustrare sia la specializzazione che il multilivello delle cache, qui \u00e8 la gerarchia della cache di un AMD Athlon 64, la cui implementazione del core \u00e8 conosciuta come \"architettura K8\" ().\nLa K8 ha 4 cache specializzate: una cache di istruzioni, una di istruzioni TLB, una cache di dati ed una di dati TLB. Ognuna di queste cache \u00e8 specializzata:\nLa K8 ha anche cache a multilivello. Vi sono TLB di istruzioni e dati di secondo livello, che immagazzinano solo mappature di PTE da 4KB. Sia le cache di istruzioni che di dati e le varie TLB, possono essere riempite dalla grande cache unified di livello 2. Questa cache \u00e8 esclusiva per entrambe le cache L1 di dati e istruzioni, il che significa che qualsiasi line a 8-byte pu\u00f2 risiedere in una delle cache di istruzioni L1, cache di dati L1 o cache L2. \u00c8 comunque possibile per una linea nella cache dei dati di avere un PTE che sta anche in una delle cache TLB\u2014il sistema operativo \u00e8 responsabile di tenere le TLB coerenti scaricandone porzioni quando la page table nella memoria vengono aggiornate.\nLa K8 memorizza informazioni che non vengono mai immagazzinate in memoria\u2014prediction information. Queste cache non vengono visualizzate nel diagramma precedente. Siccome \u00e8 solito per questa classe di CPU, la K8 ha un branch prediction abbastanza complesso, con tabelle che aiutano a predire quali percorsi vengono presi ed altre tabelle che predicono gli obbiettivi dei percorsi e salti. Alcune di queste informazioni vengono associate con delle istruzioni, sia nella cache di istruzioni L1 sia in quella unified L2.\nLa K8 utilizza un interessante meccanismo per immagazzinare le informazioni di predizione con le istruzioni nella cache secondaria. Le linee nella cache secondaria sono protette dalla corruzione dei dati involontaria (ad esempio un colpo di particelle alfa tramite l'ECC o tramite la parit\u00e0, in dipendenza che queste linee siano state rimosse dalla cache dei dati o da quella delle istruzioni. Siccome il controllo di parit\u00e0 occupa meno bit di quello ECC, le linee dalla cache di istruzioni hanno pochi bit in avanzo. Questi bits vengono usati dal calcolo delle predizioni dei percorsi associati con quelli delle istruzioni. Il risultato finale \u00e8 che il predittore di percorsi ha un grande tabella storica, quindi ha una migliore accuratezza.\nAltre gerarchie.\nAltri processori hanno altri tipi di predittori. (ad esempio lo store-to-load bypass predictor nel DEC Alpha 21264), ed altri svariati predittori specializzati sono facilmente pensabili da essere integrati nei futuri processori.\nQuesti predittori sono cache nel senso che immagazzinano informazioni che sono costose da calcolare. Alcune delle terminologie utilizzate nel discutere i predittori sono le stesse di quelle per le cache (si parla di hit nel predittore di percorsi), ma i predittori non sono generalmente pesati come parte della gerarchia delle cache.\nLa K8 mantiene le istruzioni e i dati delle cache coerenti nell'hardware, il che significa che un immagazzinamento in un'istruzione appena dopo l'immagazzinamento dell'istruzione cambier\u00e0 l'istruzione seguente. Altri processori, come quelli nella famiglia Alpha e MPS, sono basati sul software per mantenere le cache di istruzioni coerenti. Gli immagazzinamenti non sono garantiti di essere visti nel fiume di istruzioni a meno che un programma chiami un'opzione del sistema operativo per assicurarsi della coerenza. L'idea \u00e8 quella di risparmiare la complessit\u00e0 dell'hardware sull'assunzione che il codice automodificante \u00e8 raro.\nLa gerarchia di cache si allarga se consideriamo il software come l'hardware. Il register file nel core di un processore pu\u00f2 essere considerata una cache molto piccola, veloce i quali hit, fallimenti, e riempimenti sono previsti dal compilatore prima del tempo. (vedi specialmente Loop nest optimization.) I register file a volte hanno anch'essi una gerarchia: La Cray-1 (circa del 1976) aveva 8 registri scalari e 8 registri di indirizzi che erano generalmente utilizzabili, aveva anche 64 registri scalari e 64 registri di indirizzi di tipo \"B\". I registri di tipo \"B\" potevano essere caricati pi\u00f9 velocemente di quelli nella memoria principale, in quanto il Cray-1 non aveva una cache di dati.\nImplementazione.\nDato che le letture dalla cache sono operazioni piuttosto comuni che impiegano pi\u00f9 di un solo ciclo, la ricorrenza da un caricamento di un'istruzione alla istruzione stessa tende ad essere il percorso pi\u00f9 critico nella buona progettazione dei processori, cosicch\u00e9 i dati in questo percorso perdano il minor tempo possibile. Come risultato la cache L1 \u00e8 il componente pi\u00f9 sensibile alle latenze sul chip.\nLa cache pi\u00f9 semplice \u00e8 una cache virtually indexed direct-mapped. L'indirizzo virtuale \u00e8 calcolato con un sommatore, la parte pi\u00f9 significativa dell'indirizzo viene estratta ed utilizzata per indicizzare una SRAM, la quale ritorna i dati immagazzinati. Il data viene allineato a livello di byte in un byte shifter, e da l\u00ec \u00e8 passato alla successiva operazione. Non c'\u00e8 alcuna necessit\u00e0 di alcun controllo di etichetta nel loop interno\u2014infatti, le etichette non necessitano nemmeno di essere lette. Pi\u00f9 tardi nella pipeline, ma prima che l'istruzione sia effettivamente caricata, l'etichetta per dei dati caricati deve essere letta, e controllata con l'indirizzo virtuale per rassicurarsi che ci fosse stato un cache hit. In caso di fallimento, la cache viene aggiornata con la linea richiesta e la pipeline viene fatta ripartire.\nUna cache associativa \u00e8 molto pi\u00f9 complicata, siccome alcuni elementi di dati devono essere letti per determinare quale punto della cache selezionare, una cache level-1 set-associative N-way solitamente legge tutte le possibili N etichette ed N dati in parallelo, dopo di che sceglie i dati associati con l'etichetta corrispondente. Le cache Level-2 a volte risparmiano potenza leggendo prima l'etichetta, cosicch\u00e9 solo un elemento di dato venga letto dalla SRAM.\nIl diagramma a destra serve a chiarire il modo in cui i vari campi degli indirizzi vengono utilizzati. Il diagramma mostra le SRAM, indicizzazioni e multiplexing per una cache virtually tagged e virtually indexed 4KB, 2-way set-associative con 64 B linee, una lettura di larghezza a 32b e 32b di virtual address.\nSiccome la cache \u00e8 da 4KB e ha linee da 64B, ci sono giusto 64 linee nella cache, e ne leggiamo due per volta da un'etichetta SRAM la quale ha 32 righe, ognuna con un paio di etichette da 21 bit. Sebbene qualsiasi funzione di indirizzi virtuali bit 31 attraverso 6 pu\u00f2 essere usata per indicizzare etichette e dati SRAM, \u00e8 pi\u00f9 semplice usare i bit meno significativi.\nSimilmente, siccome la cache \u00e8 da 4KB e ha un percorso di lettura da 4B, e legge due modi per ogni indirizzo, i dati SRAM sono da 512 righe larghi 8 byte.\nUna cache pi\u00f9 moderna potrebbe essere da 16KB, 4-way set-associative, virtually indexed, virtually hinted, e physically tagged, con linee da 32B, letture da 32b e indirizzi fisici da 36 bit. La ricorrenza di lettura di percorsi per questi tipi di cache assomigliano molto al percorso di sopra. Invece di etichette, vengono letti vhints, e confrontati con un sottoinsieme di indirizzi virtuali. Pi\u00f9 tardi nella pipeline, l'indirizzo virtuale viene tradotto in un indirizzo fisico dalla TLB, e la etichetta fisica viene letta (giusto una, siccome il vhint fornisce quale modo della cache da leggere). Finalmente l'indirizzo fisico \u00e8 confrontato con l'indirizzo dell'etichetta per determinare se sia avvenuto un hit.\nAlcune implementazioni SPARC hanno migliorato la velocit\u00e0 delle loro cache L1 di pochi ritardi collassando il sommatore dell'indirizzo virtuale nei decoder SRAM."}
{"id": "460445", "revid": "1318658", "url": "https://it.wikipedia.org/wiki?curid=460445", "title": "Primo aviere scelto", "text": "Il 1\u00ba aviere scelto \u00e8 il quarto grado dei graduati dell'Aeronautica Militare, superiore dell'aviere capo ed inferiore del 1\u00ba aviere capo. Il distintivo di grado del 1\u00ba aviere scelto \u00e8 costituito da uno sfondo blu rettangolare con sopra un gallone chiuso ai vertici superiori da un arco dello stesso colore, un gallone ed un galloncino."}
{"id": "460447", "revid": "486946", "url": "https://it.wikipedia.org/wiki?curid=460447", "title": "Flaminia minor", "text": ""}
{"id": "460449", "revid": "1318658", "url": "https://it.wikipedia.org/wiki?curid=460449", "title": "Primo aviere capo", "text": "Il 1\u00ba aviere capo \u00e8 un grado facente parte della categoria graduati dell'Aeronautica Militare, superiore del primo aviere scelto ed inferiore del primo aviere capo scelto. Il distintivo di grado del primo aviere capo \u00e8 costituito da uno sfondo blu con sopra un gallone chiuso ai vertici superiori da un arco dello stesso colore, un gallone e due galloncini."}
{"id": "460452", "revid": "122722772", "url": "https://it.wikipedia.org/wiki?curid=460452", "title": "Alagona", "text": "Gli Alagona, detti anche d'Alagona, furono una famiglia nobile siciliana di origine aragonese.\nStoria.\nLa dinastia venne trapiantata in Sicilia dall'aragonese Blasco d'Alagona detto \"il Giovane\" (\u2020 1355) ed appartenente al casato degli Alag\u00f3n, che vi giunse nel 1304 per prendere possesso dei beni feudali appartenuti all'omonimo avo Blasco d'Alagona e Aragona, barone di Salemi, detto invece \"Blasco il Vecchio\". Nel 1348 fu investito del titolo di Conte di Mistretta.\nMolto legati alla Casa d'Aragona, da questa loro fedelt\u00e0 riuscirono ad ottenere diversi privilegi, fra cui la cariche di capitano del Regno e di Maestro giustiziere, trasmesse ereditariamente per diverse generazioni, e vasti possedimenti, specialmente a Catania. Questa loro potenza fece degli Alagona una delle famiglie pi\u00f9 influenti a Catania e nella Sicilia orientale del XIV secolo. Risiedettero inizialmente nei pressi del castello Ursino, allora sede della Corte aragonese di Sicilia.\nIl pi\u00f9 noto esponente degli Alagona fu Artale (\u2020 1389), figlio del predetto Blasco, conte di Mistretta, di Agosta e di Patern\u00f2, Maestro giustiziere, fu uno dei quattro vicari del Regno di Sicilia dopo la morte del re Federico IV, tutore della figlia Maria, per la quale progett\u00f2 il matrimonio con il milanese Gian Galeazzo Visconti, fallito per il rapimento dell'infanta da parte di Guglielmo Raimondo Moncada, marchese di Malta e Gozo.\nFratelli minori di Artale Alagona furono, Giovanni, barone di Naso; Manfredi, barone di Vizzini e suo successore nelle cariche di Maestro giustiziere e di vicario del Regno; Blasco, signore di Montalbano, poi conte di Mistretta; Giacomo (\u2020 1393), signore di Ferla, capitano di Siracusa nel 1365-66, per te volte cancelliere del Regno (1376, 1378, 1387), che ribellatosi al re Martino I di Sicilia, ebbe confiscati i beni e fu decapitato; Matteo, signore di Palazzolo, fu capitano di Caltagirone nel 1376.\nGli Alagona furono anche Baroni di Monforte, e il primo a portarne il titolo fu un Rodorico (\u2020 1335 ca.), figlio di Artale, e probabilmente fratello del Conte Blasco.\nLa casata d'Alagona si estinse nel 1518 con Francesco, investito del titolo di Barone di Priolo. Un Giovan Battista Alagona Giustiniani (1726-1801), fu vescovo di Siracusa, ed apparteneva al ramo dei baroni di Formica, probabilmente derivato dal figlio naturale di qualcuno degli antichi conti.\nArma.\nCampo d'oro a sei torte di nero 2, 2 e 2, lo scudo sormontato da una corona di conte, supporto un'aquila bicipite."}
{"id": "460454", "revid": "174925", "url": "https://it.wikipedia.org/wiki?curid=460454", "title": "Robert Doisneau", "text": "Biografia.\nDoisneau studi\u00f2 da ragazzo litografia all\"\u00e9cole Estienne\", presso Chantilly. In questi anni Robert matura un interesse sempre crescente per le periferie e tutti quei luoghi che diventeranno poi il cuore pulsante della sua fotografia. Venne poi assunto all'et\u00e0 di ventidue anni, dopo aver lavorato come assistente dello scultore Andr\u00e9 Vigneau. Dopo questa esperienza lavora presso le officine della Renault di Billancourt come fotografo industriale.\nNegli anni quaranta si impegn\u00f2 nella Resistenza, dove si prest\u00f2 come litografo per falsificare documenti importanti a livello strategico. Dopo la fine della guerra, dal 1945, cominci\u00f2 a lavorare con Pierre Betz, editore del giornale \"Le Point\", e dal 1946 divenne fotografo indipendente per l'agenzia Rapho, fondata da Charles Rado e gestita all'epoca da Raymond Grosset; Doisneau rimase un fotografo della Rapho per circa cinquant'anni. Nel 1947 incontr\u00f2 Jacques Pr\u00e9vert, Robert Giraud e, nello stesso anno, vinse il \"Kodak Prize\".\nNell'arco della sua carriera Doisneau ha realizzato anche diversi reportage per Vogue. \nNel 1949 Doisneau pubblica la sua prima raccolta fotografica, \u201cla Banlieu de Paris\u201d, con l'obiettivo di raccontare la vita della capitale francese attraverso immagini poi diventate iconiche. Nella sua carriera Doisneau ne pubblic\u00f2 diversi, e molti altri furono dedicati ai suoi lavori. Robert Doisneau mor\u00ec nel 1994 a Parigi e venne seppellito a Raizeux, accanto alla tomba della moglie. Alla sua morte furono ritrovati nel suo atelier di Montrouge oltre 40.000 negativi, che sono poi stati recuperati. Ancora oggi sono molte le mostre dedicate al fotografo francese, ancora preso come riferimento dal mondo della fotografia internazionale.\nOpere.\nLa sua vita \u00e8 trascorsa nella periferia parigina di Montrouge, fotografando strade e volti sempre differenti. Il suo nome viene ricordato soprattutto per le sue foto riguardanti la vita di strada della capitale francese, caratterizzate da una sincera e umoristica rappresentazione della societ\u00e0 e dell'ambiente parigino. Doisneau amava immortalare la cultura dei bambini della strada e dei loro giochi, arrivando a conferire alle loro attivit\u00e0, seppur infantili, rispetto e seriet\u00e0.\nLo stile.\nRobert Doisneau \u00e8 considerato uno dei maggiori esponenti della fotografia umanista e del fotogiornalismo, insieme a Henri Cartier-Bresson. Al centro di ogni scatto infatti vi sono le emozioni dell'uomo.\nLa fotografia di Doisneau \u00e8 una fotografia che coglie di sorpresa i soggetti, lo scatto non \u00e8 quasi mai preparato ma il pi\u00f9 delle volte \u00e8 \"rubato\".\nPer descrivere il suo lavoro ed il suo approccio alla fotografia, Doisneau ha sempre amato definirsi non un artista, ma un \"pescatore di momenti\". L'ambientazione \u00e8 quasi sempre Parigi, di cui il fotografo immortala strade, cittadini, lavoratori, bambini che giocano, angoli particolari... Soggetti quasi sempre inconsapevoli ma in grado di trasmettere un'emozione. L'intento \u00e8 quello di raccontare una Parigi umanista nella semplicit\u00e0 di tutti i giorni, spogliandola del patinato per raccontarne la verit\u00e0 del quotidiano, l'aspetto pi\u00f9 semplice e allo stesso tempo pi\u00f9 vero di chi la abita e pi\u00f9 in generale della societ\u00e0 francese della capitale nella contemporaneit\u00e0 di Doisneau.\nPer la sua capacit\u00e0 di raccontare l'emotivit\u00e0 dei personaggi nascosta nelle scene quotidiane, Robert Doisneau \u00e8 considerato il fotografo romantico per eccellenza. Lo sguardo che contraddistingue le fotografie di Doisneau \u00e8 uno sguardo umile, a tratti ironico. Sempre leggero e attento a ci\u00f2 che accade intorno a lui, determinato a cogliere l'attimo in tutta la sua naturalezza e semplicit\u00e0; pronto a raccogliere la bellezza che gli si para davanti. La sua ambizione \u00e8 quella di raccontare con i suoi scatti chi di solito non occupa le prime pagine, la gente comune, i bambini, i lavoratori; e di immortalare una felicit\u00e0 semplice, le piccole cose. In poche parole la vita che scorre, cos\u00ec com'\u00e8.\nIl \"Bacio davanti all'hotel De Ville\".\nLa sua opera pi\u00f9 conosciuta \u00e8 \"Bacio davanti all'hotel De Ville\". La foto, scattata nel 1950, ritrae una coppia di ragazzi che si baciano lungo le caotiche vie di Parigi. La coppia non \u00e8 stata per\u00f2 ritratta per caso: Doisneau stava realizzando un servizio fotografico per la rivista statunitense \"Life\", e chiese ai due giovani di posare per lui. Si trattava di Fran\u00e7oise Bornet, una studentessa di teatro, e del suo ragazzo, Jacques Carteaud. L'identit\u00e0 della coppia rimase un mistero fino al 1992, quando Denise e Jean-Louis Lavergne si presentarono alla televisione francese sostenendo di essere i protagonisti della foto, e denunciando l'artista per averli fotografati senza permesso.\nQuesto port\u00f2 Doisneau a spiegare che i protagonisti della foto erano in posa, e quindi era stato chiesto loro il permesso e non \u00absorpresi al volo (come invece garant\u00ec \"Life\" ai suoi lettori pubblicando il servizio [...])\u00bb. Doisneau infatti stava cercando ispirazione per una foto quando vide i due ragazzi baciarsi, e chiese loro di replicare quel gesto per poterli fotografare. A quel punto Fran\u00e7oise Bornet, dopo quarant'anni dallo scatto, torn\u00f2 dal fotografo, dimostrando di essere lei la ragazza immortalata e mostrando la copia autografata della stampa che Doisneau le aveva inviato all'epoca, pochi giorni dopo averla sviluppata. Fran\u00e7oise vendette poi la stampa nell'aprile del 2005 per 155.000 \u20ac."}
{"id": "460456", "revid": "307923", "url": "https://it.wikipedia.org/wiki?curid=460456", "title": "Artale Alagona", "text": ""}
{"id": "460459", "revid": "124123", "url": "https://it.wikipedia.org/wiki?curid=460459", "title": "Artale II Alagona", "text": "Biografia.\nNacque presumibilmente nella seconda met\u00e0 del XIV secolo, da Manfredi, barone di Vizzini, e da Luchina Moncada, figlia di Perricone, signore di Bulfida, e nipote del nobile catalano Guglielmo Raimondo di Moncada, capostipite della dinastia in Sicilia.\nInizialmente al fianco del padre, spesso riusc\u00ec a dirigerne la politica e a sostituirlo al comando in occasione dello scontro con Martino I di Sicilia. Divenuto quest'ultimo Re di Sicilia nel 1392, mentre il padre Manfredi decise di prestare fedelt\u00e0 al nuovo monarca, Artale inizi\u00f2 la ribellione contro i Martini, sia sotto lo stimolo dell'interesse personale, sia per le pressioni di papa Bonifacio IX. Da Catania, prima, il focolaio della rivolta si spost\u00f2 con l'Alagona ad Aci e si diffuse in tutta la Sicilia centro-orientale. \nNel 1393, il Re Martino assedi\u00f2 per pi\u00f9 tempo l'Alagona nel castello di Aci, cercando anche di dissuaderlo con allettanti promesse ma senza per\u00f2 riuscire ad averne ragione. Il sovrano aragonese allora gli propose la concessione della Contea di Malta, in cambio della sua fedelt\u00e0. Artale che era molto accorto avrebbe accettato, senza per\u00f2 consegnare il castello di Aci.\nUsc\u00ec dal suo castello di Aci nel 1395 per recarsi in cerca di aiuti a Genova ed a Milano, e Martino, che iniziava a vedere il proprio prestigio offuscato dal nobile siciliano approfitt\u00f2 dell'assenza di Artale, per espugnare la fortezza acese e dichiararla bene demaniale l'anno successivo. Il Re di Sicilia riusc\u00ec nell'impresa guastando il sistema di approvvigionamento idrico del castello (una serie di cisterne). In seguito a ci\u00f2, si rec\u00f2 a Malta, indusse gli isolani a ribellarsi al Re, e, armato due galee, veleggi\u00f2 alla volta delle coste della Sicilia.\nSi alle\u00f2 con i Visconti, riprendendo cos\u00ec il disegno dello zio Artale Alagona, conte di Mistretta, di far intervenire Gian Galeazzo Visconti negli affari siciliani. Tale progetto stava per realizzarsi, quando motivi politici sopravvenuti allontanarono il Visconti dall'impresa isolana. L'Alagona, che, intanto, era tornato in Sicilia a rianimare la lotta, fu costretto ad esulare a Gaeta, donde continu\u00f2, con navi proprie, ad incrociare nei mari siciliani. Persa ogni speranza, si trasfer\u00ec a Milano. Qui fu ammesso tra i familiari del Duca e fu nominato podest\u00e0 di Pavia (1401) e di Milano (1402)."}
{"id": "460460", "revid": "74801", "url": "https://it.wikipedia.org/wiki?curid=460460", "title": "Provincia di Gilan", "text": "La provincia di Gilan (in ) \u00e8 una delle trentuno province dell'Iran.\nGeografia fisica.\n\u00c8 situata a occidente della regione di Mazandaran, tra i Monti Elburz e il Mar Caspio. Il capoluogo Rasht ( abitanti ca.), a pochi chilometri dalla costa del Mar Caspio, \u00e8 un importante mercato agricolo e sede di industrie tessili, alimentari e del vetro.\nAltre citt\u00e0 importanti sono:\nStoria.\nNel 1920-21 fu indipendente come Repubblica Sovietica di Gilan.\nEconomia.\nImportanti giacimenti di petrolio e miniere di ferro la rendono tra le pi\u00f9 ricche della nazione. La popolazione si dedica anche all'agricoltura, alla pastorizia ed alla pesca.\nSuddivisione amministrativa.\nLa provincia \u00e8 suddivisa in 16 \"shahrest\u0101n\":\nNon contenuti nella mappa: "}
{"id": "460462", "revid": "268111", "url": "https://it.wikipedia.org/wiki?curid=460462", "title": "Maresciallo di terza classe", "text": "Il maresciallo di terza classe \u00e8 il primo grado del ruolo marescialli inquadrato nella categoria dei sottufficiali dell'Aeronautica Militare, \u00e8 superiore al sergente maggiore capo e subordinato al maresciallo di seconda classe. Il distintivo di grado del maresciallo di terza classe \u00e8 costituito da una barretta d'oro screziata di blu."}
{"id": "460463", "revid": "158234", "url": "https://it.wikipedia.org/wiki?curid=460463", "title": "Blasco Alagona", "text": "In ordine cronologico, assunsero questa denominazione:"}
{"id": "460466", "revid": "38120", "url": "https://it.wikipedia.org/wiki?curid=460466", "title": "Maresciallo di seconda classe", "text": "Il maresciallo di seconda classe \u00e8 il secondo grado dei marescialli dell'Aeronautica Militare. \u00c8 l'equivalente del grado di maresciallo ordinario dell'Esercito o capo di seconda classe della Marina Militare. Il grado \u00e8 equivalente al codice di grado NATO WO-2 (\"Warrant Officer\"). Nei documenti ufficiali \u00e8 abbreviato M.llo 2 Cl. o M.llo 2 cl..\n\u00c8 superiore al grado di maresciallo di terza classe e subordinato al maresciallo di prima classe. Il distintivo di grado del maresciallo di seconda classe \u00e8 costituito da due binari (barrette orizzontali) blu screziate d'oro."}
{"id": "460468", "revid": "268111", "url": "https://it.wikipedia.org/wiki?curid=460468", "title": "Maresciallo di prima classe", "text": "Il maresciallo di prima classe \u00e8 il terzo grado dei sottufficiali dell'Aeronautica Militare ed \u00e8 superiore al Maresciallo di seconda classe e subordinato al primo maresciallo. Il grado \u00e8 equivalente al codice di grado NATO OR-9 . Il distintivo di grado del maresciallo di prima classe \u00e8 costituito da tre barrette d'oro screziate di blu."}
{"id": "460473", "revid": "1305772", "url": "https://it.wikipedia.org/wiki?curid=460473", "title": "Golestan", "text": " \nLa provincia del Golestan () \u00e8 una delle trentuno province dell'Iran. \nGeografia fisica.\nSituata nella parte nord-orientale del paese sulla costa meridionale del mar Caspio, la provincia fu costituita nel 1997 separandone il territorio dalla regione del Mazandaran. Il capoluogo \u00e8 la citt\u00e0 di Gorgan che fino al 1937 era chiamata \"Esteraba\" o \"Astar\u0101b\u0101d\". Altre citt\u00e0 di rilievo sono: Bandar-e Torkeman, Bandar-e Gaz, Ali Abad, Kordkuy, Gonbad-e Kavus e Minudasht.\nLa provincia \u00e8 divisa in due zone, una pianeggiante e una montuosa, compresa nella catena di Elburz. Il punto pi\u00f9 elevato \u00e8 il monte \"Shavar\" (3.945 m s.l.m.)\nSuddivisione amministrativa.\n\"Shahrest\u0101n\":"}
{"id": "460475", "revid": "1382282", "url": "https://it.wikipedia.org/wiki?curid=460475", "title": "Lucasfilm Games", "text": "La Lucasfilm Games, precedentemente conosciuta come \"LucasArts\", \u00e8 una casa editrice di videogiochi, fondata da George Lucas nel 1982. \u00c8 particolarmente celebre per \"Grim Fandango\", \"Maniac Mansion,\" la saga di \"Monkey Island\" e per i numerosi videogiochi della saga cinematografica di \"Guerre stellari\".\nStoria della compagnia.\nLa compagnia fu fondata nel maggio 1982 come gruppo di sviluppo della Lucasfilm Ltd., la casa cinematografica di George Lucas, con lo stesso nome. Lucas voleva che la sua compagnia si lanciasse in altre aree dell'intrattenimento, cos\u00ec inizi\u00f2 a cooperare con l'Atari per produrre videogiochi.\nI primi risultati di questa collaborazione furono i giochi d'azione di successo \"Ballblazer\" e \"Rescue on Fractalus!\". Versioni beta di entrambi i giochi furono diffuse nei \"circoli\" dei pirati informatici esattamente una settimana dopo che l'Atari ricevette copie sprotette per una opinione di mercato e furono cos\u00ec in circolo mesi prima della loro distribuzione ufficiale. Nel 1985 furono pubblicati per l'Atari 8-bit, e poi per molti altri sistemi, sotto il marchio Lucasfilm Games, tramite gli editori Epyx, Activision e la stessa Atari. I successivi due giochi della Lucasfilm Games furono \"Koronis Rift\" e \"The Eidolon\".\nNel 1990, in una riorganizzazione delle compagnie Lucas, la divisione videogiochi della Lucasfilm divenne parte della neonata LucasArts Entertainment Company, assieme alla Industrial Light &amp; Magic e alla Skywalker Sound. Pi\u00f9 tardi ILM e Skywalker Sound furono consolidate nella Lucas Digital Ltd. e LucasArts divenne il nome ufficiale della divisione videogiochi.\nLogo.\nLa LucasArts us\u00f2 inizialmente un logo che altro non era che una modifica del logotipo della casa madre.\nIl pi\u00f9 famoso logo della compagnia, chiamato informalmente \"L'uomo d'oro\", fu introdotto nel 1991 e consisteva di una stilizzata figura umana colorata d'oro, posta su una lettera \"L\" viola contenente il nome della compagnia. La figura ha le braccia rivolte al cielo, dando l'impressione che ci sia un sole sopra di essa. Ricorda anche un occhio, con i raggi del sole a mo' di ciglia. Il logo \u00e8 stato rivisitato nel tardo 2005, perdendo il piedistallo a forma di \"L\" e introducendo una versione pi\u00f9 tondeggiante della figura antropomorfa. Il logo pu\u00f2 essere un possibile riferimento alla fine del primo film di George Lucas, \"L'uomo che fugg\u00ec dal futuro\", nel quale la silhouette del protagonista sta con le braccia rivolte al cielo durante l'alba.\nNel 1998, la LucasArts intraprese un'azione legale contro la software house finlandese Remedy Entertainment, con l'accusa che il loro logo fosse stato copiato dalla parte superiore del proprio. Tuttavia la Remedy stava gi\u00e0 ridisegnando il proprio logo, cos\u00ec accett\u00f2 di togliere il logo dal proprio sito per rimpiazzarlo con uno nuovo poco pi\u00f9 tardi. In molti videogiochi della LucasArts, il logo viene modificato con il protagonista del gioco al posto dell'uomo d'oro oppure viene fatto ribaltare per far posto a un androide che spara contro l'utente, un X-Wing in volo che con l'ala tocca l'uomo che comincia a ruotare, uno scheletro nel caso di Grim Fandango, ecc.\nAvventure grafiche.\nLa prima avventura grafica sviluppata dall'allora LucasFilm Games fu \"Labyrinth\" (1986), basata sul medesimo film LucasFilm. Nel 1987 fu la volta del bizzarro (ma graficamente superiore a Labyrinth) \"Maniac Mansion\" che introdusse lo SCUMM, sviluppato da Ron Gilbert, il linguaggio di scripting dietro a pressoch\u00e9 tutte le avventure grafiche prodotte dalla compagnia dal 1987 al 2010. Le avventure pubblicate negli anni seguenti, come \"Zak McKracken and the Alien Mindbenders\" (1988), \"Indiana Jones e l'ultima crociata\" (1989), \"Loom\" (1990) e soprattutto il classico senza tempo \"The Secret of Monkey Island\" (1990), aiutarono la LucasFilm a farsi la reputazione di una delle migliori case del settore. Spesso ci si riferisce alla LucasFilm Games come a una delle due major del settore, in competizione con la Sierra Online come sviluppatore di avventure grafiche ad alta qualit\u00e0. La prima met\u00e0 degli anni novanta rappresent\u00f2 il periodo d'oro della compagnia, con eterni classici come ' (1991), \"Indiana Jones e il destino di Atlantide\" (1992), il sequel di Maniac Mansion ' (1993) e \"Sam &amp; Max Hit the Road\" (1993).\nNella seconda met\u00e0 del decennio, la popolarit\u00e0 delle avventure grafiche diminu\u00ec, mentre il costo di sviluppo dei videogiochi sal\u00ec a dismisura anche a causa della grafica ad alta risoluzione e delle musiche di qualit\u00e0 CD. Il mercato dei PC richiedeva delle avventure grafiche capaci di sfruttare le potenzialit\u00e0 delle ultime schede video, una richiesta che arrivava anche dal mercato delle home console grazie alle capacit\u00e0 3D della Sony PlayStation e dei suoi avversari Sega Saturn e Nintendo 64; tutto ci\u00f2 segn\u00f2 gli standard delle nuove tipologie di videogioco. Le avventure grafiche - bidimensionali e concentrate sulla trama e sugli enigmi - persero popolarit\u00e0.\nLa LucasArts pubblic\u00f2 comunque altri titoli che riscossero un buon successo, come \"Full Throttle\" e \"The Dig\" (1995), o come \"The Curse of Monkey Island\" (1997) che fu l'ultima avventura grafica LucasArts 2D ad usare il sistema SCUMM e l'interfaccia \"punta e clicca\". \"Grim Fandango\" (1998) fu la prima avventura LucasArts a sfruttare un engine ibrido con personaggi 3D e fondali 2D. L'interfaccia del gioco soffr\u00ec molto di questa conversione, in particolare dal punto di vista del controllo del giocatore, che divent\u00f2 meno intuitivo della classica interfaccia punta e clicca. Comunque, i fondali ad alta qualit\u00e0, l'ottimo doppiaggio e i ben studiati dialoghi gli fecero vincere il premio GameSpot's Gioco dell'anno.\n\"Fuga da Monkey Island\" (2000), il quarto episodio della serie di Monkey Island, si avvalse dello stesso sistema di gestione del giocatore e della grafica di Grim Fandango, suscitando (anche a causa della trama scadente, esageratamente comica e non in linea con l'umorismo della serie) una serie di reazioni negative da parte della critica e del pubblico. Un sequel di \"Full Throttle\" e il nuovo Sam &amp; Max erano in sviluppo, ma furono cancellati (rispettivamente nel 2003 e nel 2004) prima di essere portati a termine a causa della crisi economica che invest\u00ec la compagnia. Nel 2009 viene distribuito Tales of Monkey Island, quinto titolo della serie di Monkey Island, sviluppato in collaborazione con la Telltale Games, riscuotendo grandissimo successo dalla critica e dai fan.\nGiochi di simulazione militare.\nAlla fine degli anni ottanta e per tutto il decennio seguente, la LucasFilm games ha sviluppato una serie di giochi di simulazione, i primi dei quali furono i due simulatori navali \"PHM Pegasus\" e \"Strike Fleet\" nel 1987. Questi due titoli furono pubblicati dalla Electronic Arts per una grande variet\u00e0 di piattaforme, compresi PC, Commodore 64 e Apple II.\nNel 1988 \"Battlehawks 1942\" lanci\u00f2 la trilogia dei simulatori di volo di guerra della seconda guerra mondiale, dando la possibilit\u00e0 di giocare con i piloti americani o giapponesi durante la guerra del Pacifico. \"Battlehawks 1942\" fu seguito da \"\" (1989), che ricre\u00f2 la battaglia tra la Luftwaffe e la RAF. La trilogia termin\u00f2 con \"Secret Weapons of the Luftwaffe\" nel 1991, nel quale il giocatore pu\u00f2 scegliere se giocare dalla parte degli americani o dei tedeschi. La trilogia fu lodata per la sua accuratezza storica - \"Secret Weapons of the Luftwaffe\" fu anche accompagnato da un manuale storico di 224 pagine.\nLa trilogia fu creata da un team guidato da Lawrence Holland, un game designer che poi fond\u00f2 la Totally Games. Totally Games continu\u00f2 a sviluppare per la LucasArts, producendo giochi rivelanti come la serie di \"\". Fu anche responsabile del videogioco di simulazione aerea della seconda guerra mondiale \"Secret Weapons Over Normandy\", un titolo pubblicato per Play Station 2, XBox e PC.\nI primi giochi di \"Star Wars\".\nAnche se la LucasArts aveva gi\u00e0 creato giochi basati sui film della casa madre come \"Labyrinth\" e \"Indiana Jones\", non us\u00f2 intensivamente le licenze fino agli anni novanta: i giochi di Star Wars apparvero per la prima volta sulle console Nintendo, ma furono sviluppati da altre compagnie esterne alla LucasArts. Il primo gioco prodotto internamente fu il simulatore di combattimenti spaziali ', sviluppato dal team di Larry Holland. Il gioco ' divent\u00f2 uno dei maggiori successi della compagnia e fu considerato una killer application per i drive CD-ROM nei primi anni novanta.\nI primi sparatutto.\nDopo il successo di \"Doom\" della id Software il mercato PC si diresse verso gli sparatutto 3D in prima persona. La LucasArts contribu\u00ec a questa tendenza con il gioco del 1995 ', uno sparatutto in prima persona che ricalcava l'impostazione di Doom in un universo Starwarsiano. Il gioco fu cos\u00ec bene accolto che lanci\u00f2 un nuovo franchise, quello dei giochi del cavaliere Jedi. Questo inizia con il sequel di \"Dark Forces\", ' pubblicato nel 1997; questo gioco fu uno dei primi a fare un uso intensivo di schede grafiche 3D dedicate. L'anno seguente fu distribuita un'espansione, ', mentre il sequel, ', fu sviluppato nel 2002. Nel 2003 fu distribuito \"\", che pu\u00f2 essere visto come uno spin-off della serie ma che fu comunque un buon successo.\nOltre alla serie \"Dark Forces\", LucasArts ha anche realizzato nel 1997 un FPS a tema western, \"Outlaws\", e \"Armed and Dangerous\", in collaborazione con i Planet Moon Studios, nel 2003.\nIl nuovo millennio.\nNel 2002, la LucasArts riconobbe che l'eccesso di giochi dedicati a Star Wars stava riducendo la qualit\u00e0 dei suoi prodotti e annunci\u00f2 che i suoi prodotti futuri sarebbero stati al 50% originali. Comunque, molti dei titoli originali furono cancellati e la produzione di videogiochi di Star Wars continu\u00f2 ad essere il maggior business della LucasArts.\nIl 2003 vide una collaborazione con la BioWare per il gioco RPG '. Combinando un ambiente 3D con la caratteristica narrazione che aveva fatto grandi le avventure Lucas, questo gioco fu visto come nuova linfa per il franchise di Star Wars. Il suo sequel del 2005 ' continu\u00f2 nella stessa direzione, unendo un buon doppiaggio con una buona storia che riprendeva in parte quella del precedente episodio. Tuttavia, la LucasArts fu criticata per aver costretto la casa Obsidian Entertainment a pubblicare il sequel troppo presto, con conseguente taglio di molte funzioni e sequenze originariamente progettate.\nNel 2003 la LucasArts e il franchise di Star Wars testarono anche un'altra direzione, il mondo dei MMORPG, con la creazione di \"\". Dopo un buon lancio, nel 2004 fu pubblicata la prima espansione, \"Jump to Lightspeed\", che consentiva duelli in tempo reale. Questo fu continuato in \"Rage of the Wookiees\", un'espansione che aggiunse un nuovo pianeta da esplorare. Anche un'altra espansione, \"Trials of Obi-Wan\" fu distribuita il 1\u00ba novembre 2005 aggiungendo un buon quantitativo di nuove missioni sul pianeta Mustafar. Il gioco fu definitivamente chiuso nel dicembre 2011.\nNel 2004, la LucasArts ha distribuito ', basato sulla stessa formula della serie \"Battlefield 1942\". \u00c8 forse il gioco di \"Star Wars\" che ha venduto di pi\u00f9. Il suo sequel, ' aggiunse nuovi luoghi (quali Mustafar, Mygeeto, ecc.), assieme a scontri spaziali e a eroi (specialmente con spade laser).\nNel maggio 2005, la LucasArts ha pubblicato ', un action game in terza persona basato sull'omonimo film. Sempre nel 2005, la LucasArts ha pubblicato ', e uno dei suoi migliori giochi originali, \", sviluppato da Pandemic Studios.\nNel febbraio 2006 la LucasArts ha pubblicato \".\nNel novembre 2012 esce \"Angry Birds Star Wars\", in cooperazione con Rovio Entertainment, creatrice del franchise \"Angry Birds\".\nL'alta definizione.\nCon l'introduzione dell'alta definizione nel mondo dei videogiochi e con l'uscita delle console di nuova generazione, quali \"Xbox 360\", \"PlayStation 3\" e \"Wii\", si \u00e8 aperto un mondo di possibilit\u00e0 che la LucasArts ha preso al volo lanciando una nuova linea di videogiochi sviluppati sulla base di un nuovo motore grafico: il DMM (Digital Molecular Matter) che simula alla perfezione la rottura dei materiali, e a un nuovo sistema di intelligenza artificiale: L'Euphoria. I primi videogame che hanno sfruttato questa nuova tecnologia sono stati ' e un suo sequel '.\nAcquisizione della Disney.\nIl 21 dicembre 2012 la LucasArts diventa propriet\u00e0 dalla Walt Disney Company in seguito all'acquisizione della Disney per un ammontare di 4.05 miliardi di dollari. Al tempo non erano previsti ridimensionamenti. \nIl 3 aprile 2013 la Lucasfilm annuncia la cessazione dello sviluppo di videogiochi, cancellando i progetti \"Star Wars 1313\" e \"Star Wars: First Assault\" e licenziando circa centocinquanta dipendenti. Lo sviluppo dei videogiochi da quel momento in poi sarebbe andato in carico alla Disney Interactive Studios, o a sviluppatori di terze parti. L'ammontare totale del personale divenne pari a dieci dipendenti, rimasti per mandare avanti l'attivit\u00e0 di licensing operata dalla Lucasfilm. Da allora, la Electronic Arts \u00e8 diventata la principale casa di sviluppo dei giochi su licenza, mentre la Disney Interactive Studios si \u00e8 concentrata particolarmente sui giochi per dispositivi mobili.\nL'11 gennaio 2021, la Lucasfilm ha ristabilito il marchio \"Lucasfilm Games\" per tutti i futuri titoli sviluppati sotto licenza della compagnia. Nella stessa settimana \u00e8 stato annunciato un nuovo gioco appartenente al franchise di Indiana Jones, sviluppato da MachineGames e pubblicato da Bethesda. La stessa MachineGames si \u00e8 detta a lavoro su un titolo open-world ambientato nell'universo di Guerre Stellari, pubblicato dalla Ubisoft. La EA \u00e8 rimasta comunque allo sviluppo di svariati videogiochi di Star Wars. \nNel settembre 2021 \u00e8 stato annunciato il remake di \"Knights of the Old Republic\", sviluppato da Aspyr per Windows e Playstation 5. Nel dicembre 2021 \u00e8 stato annunciato \"Star Wars Eclipse\" ai \"Game Awards\", sviluppato da Quantic Dream e ambientato nell\"'Alta Repubblica\"."}
{"id": "460478", "revid": "3831", "url": "https://it.wikipedia.org/wiki?curid=460478", "title": "Casagreca", "text": ""}
{"id": "460479", "revid": "37401", "url": "https://it.wikipedia.org/wiki?curid=460479", "title": "Provincia di Hamadan", "text": "La provincia di Hamadan (in persiano: ) talvolta traslitterata in Hamedan, \u00e8 una delle trentuno province dell'Iran. Il capoluogo \u00e8 la citt\u00e0 di Hamadan (550.284 abitanti nel 2005), l'intera regione ha una popolazione di circa 1,7 milioni di abitanti.\nGeografia fisica.\nLa provincia \u00e8 situata in un territorio montagnoso, la attraversano da nord-ovest a sud-ovest i monti 'Alvand', una propaggine della catena dei monti Zagros.\nIl clima \u00e8 temperato con estati calde e inverni relativamente rigidi.\nAltre citt\u00e0 importanti della regione sono: Tuyserkan, Nahavand, Malayer, Asadabad, Bahar, Razan, Kabudarahang.\nSociet\u00e0.\nEvoluzione demografica.\nNella provincia risiedono persone appartenenti a quattro diverse etnie: persiani, azeri, curdi e luri.\nStoria.\nLa provincia di Hamedan comprende una delle parti dell'Iran pi\u00f9 ricche di reperti e monumenti dell'antichit\u00e0. L'attuale citt\u00e0 di Hamadan \u00e8 l'antica Ecbatana, la capitale dei medi prima della loro unione con i persiani.\nSuddivisione amministrativa.\nLa provincia \u00e8 suddivisa in 9 \"shahrest\u0101n\" per un totale di 24 circoscrizioni (\"bakhsh\"):"}
{"id": "460481", "revid": "287204", "url": "https://it.wikipedia.org/wiki?curid=460481", "title": "Bucintoro", "text": "Il Bucintoro era la galea di stato dei dogi di Venezia, sulla quale si imbarcavano ogni anno nel giorno dell'Ascensione per celebrare il rito veneziano dello sposalizio con il mare.\nOrigine del nome.\nIl nome \"bucintoro\", secondo il Sanudo ed altri, deriverebbe dal veneziano \"buzino d'oro\" (burcio d'oro), latinizzato nel Medioevo come \"bucentaurus\", nome di un'ipotetica creatura mitologica simile al centauro ma con corpo bovino. Questo ha portato qualcuno a sostenere che il nome derivasse da una testa bovina utilizzata come polena della galea, ma l'ipotesi \u00e8 erronea: il nome \"bucentaurus\" non esiste nella mitologia greca, e la polena dei Bucintori (come appare nei dipinti che li raffigurano) \u00e8 Venezia sotto forma di Giustizia. Queste interpretazioni sono in realt\u00e0 corrivit\u00e0 vecchie di molti secoli, cio\u00e8 gi\u00e0 comuni nel Rinascimento; infatti se, invece di rifarci alla storiografia, la quale, specie quando antica e medievale, narra gli eventi storici in un modo inevitabilmente alquanto impreciso e incompleto, si va piuttosto a leggere i documenti e gli atti pubblici del medioevo veneziano che ci sono rimasti, ci si pu\u00f2 facilmente rendere conto che quel vascello dogale \u00e8 in realt\u00e0 in lt. chiamato costantemente \"navis Bucinatoria\" e in nessun altro modo; questo significa che in origine si trattava di un\u2019imbarcazione dalla quale i \"bucinatores\", ossia i suonatori di \"buccina\", segnalavano alla gente di Venezia l\u2019arrivo del Doge; ecco per esempio l\u2019episodio del doge Giovanni Mocenigo che nel 1483 s\u2019imbarca nel \"Bucintoro\" per andare a ricevere Renato duca di Lotaringia, come allora s\u2019usava per i personaggi di qualit\u00e0 in procinto di giungere a Venezia:\n\"... cui intranti urbem Venetias maximi honores impensi fuerunt; nam Johannes dux cum suis proceribus navi Bucinatoria obviam profectus est et palatium illi marchionis paratum fuit.\"\nIl 10 gennaio del 1484 il Maggior Consiglio veneziano deliber\u00f2 che si inviasse il \"Bucintoro\" a ricevere alcuni importanti personaggi che stavano arrivando a Venezia in occasione di un grande torneo che si stava preparando; si trattava di Leone, figlio di Ludovico Sforza, della consorte di Roberto di Sanseverino, e di Giulio da Camerino, governatore generale degli armigeri veneziani:\n\"Convenit dignitati Dominij nostri in hoc adventu ad hastiludium fiendum domini Leonis filij Illustrissimi domini Ludovici Sfortie, nec non Consortis Illustrissimi domini Roberti Sanseverinatis : et item domini Julij de Camerino Gubernatoris generalis gentium armigerarum nostrarum prosequi eorum Excellentias omni possibili et convenienti honore: Iccirco, si metter\u00e0 ai voti), Vadit pars, quod predictis dominis Leoni et Julio procedit obviam dominium nostrum cum Bucinatoria navi comitatum nobilibus iuxta consuetum. Et cum eadem navi accedat itidem dominium nostrum obviam Consorti predicti Illustris simi domini Roberti cum eo maiori numero matronarum optime instructarum qui possibilis sit.\"\nPoich\u00e9 era in arrivo dunque anche una nobildonna di gran qualit\u00e0, la societ\u00e0 dei nobili veneziani era tenuta a inviare ad incontrarla anche un buon numero di matrone veneziane: \n\"\u2026 Que quidem Societas invitare et ducere debeat matronas tam in Bucinatoriam navim, quam ad festum predictum et quilibet sociorum teneatur pro eo die deponere vestes et habitus lugubres.\" (\"Ib.\") \nNel 1492 il patriarca di Venezia cardinale Maffio II Girardi, monaco camaldolese di San Michele di Murano, il quale era stato eletto a quel ministero nel lontano aprile del 1466, fu invitato a Roma per partecipare al conclave in cui sarebbe stato eletto al papato Roderigo Borgia con il nome di Alessandro VI. Mor\u00ec durante il viaggio di ritorno da Roma, ma nel frattempo il Senato aveva il 10 settembre gi\u00e0 deliberato che lo si andasse a ricevere con il \"Bucintoro\": \n\"\u2026 Si proceda a deliberare che il serenissimo doge debba andare incontro con la nave Bucinatoria e con i soliti battelli incontro al predetto reverendissimo cardinale. Si comandi ai nostri direttori dell\u2019arsenale che usino ogni diligenza nel rendere pi\u00f9 atta la nostra predetta Bucinatoria, la quale a causa della sua vetust\u00e0 non poteva restare sull\u2019acqua pi\u00f9 a lungo e gi\u00e0 da non pochi giorni si \u00e8 dato inizio al suo riattamento\" (\"Vadit pars quod serenissimus princeps ire obviam debeat cum navi Bucinatoria praefato reverendissimo cardinali cum palischermis solitis. Praecipiaturque patronis nostris arsenatus, quod apponant omnem diligentiam in aptari faciendo nostram Bucinatoriam praedictam , quae ex illius vetustate amplius super aquam stare non poterat, et jam nonnullis diebus datum est initium aptamento illius.\") \nSi veda poi quanto a tal proposito e nello stesso secolo scriveva il politico e storico veneziano Bernardo Giustiniano nel suo \"De origine\": \n\"... Il doge s\u2019imbarcava nel Bucentauro con tutta la nobilt\u00e0, essa \u00e8 la nave dogale. Con vocabolo latino non pochi la interpretano \u2018Bucinatoria\u2019. Io non saprei spiegare a cosa si debba che la nave pi\u00f9 grande di tutte, adibita a trasportare il doge e la pubblica sovranit\u00e0, sia chiamata \u2018Nave dei Bucinatori\" (\"Dux omni cum nobilitate Bucentaurum conscendebat: Navis ducalis ea est: Bucinatoriam latino vocabulo eam nonnulli interpretantur. Nescio an probari hoc debeat navem omnium maximam, quae Ducem majestatemque publicam veheret, navem Bucinatorum appellatam.\") \nIl Giustinian si poneva quella domanda anche perch\u00e9 ai suoi tempi i \"bucinatores\" erano stati ormai da secoli sostituiti da trombettieri, mentre in origine si era con ogni probabilit\u00e0 preferito in queste occasioni l\u2019uso della militare \"buccina\" (lt. \"bucina\"; gra. [\"\u1f30\")\"\u03b2\u1fe0\u03f0\u03ac\u03bd\u03b5\"; grb. \"\u03af\u03b2\u03cd\u03f0\u03b9\u03bd\u03bf\u03bd\"] a quello della tuba (gr. \"\u03c3\u03ac\u03bb\u03c0\u03b9\u03b3\u03be\") e ci\u00f2 perch\u00e9 quella, strumento a fiato in dotazione solo agli stati maggiori degli eserciti, aveva un suono pi\u00f9 potente e autorevole. Vero \u00e8 che le denominazioni popolari \"Bucintoro\" a Venezia e \"Oroburchio\" a Ferrara erano gi\u00e0 allora le pi\u00f9 comuni \u2013 anche se quello ferrarese, dalla descrizione del bizantino Giorgio Franzes, appare esser stato pi\u00f9 un grosso veliero treponti che un grande vascello remiero qual\u2019era invece quello veneziano. Solo a partire appunto dal Quattrocento il nome si comincer\u00e0 a travisare anche in \"bucintaurus\" e vedi a tal proposito A. Gabrieli, \"Libellus hospitalis munificentiae venetorum etc.\" Venezia, 1\u00ba settembre 1502 e P. Marcello, \"Vite de\u2019 prencipi di Vinegia etc.\" Venezia, 1588. Sembra dunque che il nome \"Bucintoro\" non abbia avuto originariamente alcuna attinenza n\u00e9 con i termini marinari, in particolare con il vn. \"burchio\" o con lo sp. \"buque\", n\u00e9 con le ricche dorature che adornavano quel vascello; e nemmeno era quindi da ritenersi dovuto alla grande figura femminile, molto pi\u00f9 completa di una semplice polena, che troneggiava sulla sua prua e che rappresentava la Giustizia di Venezia, ricordando quindi per tale conformazione vagamente a taluni, come per esempio al predetto Bernardo Giustiniano, il \"bucentaurus\" (dal bizantino \"\u03b2\u03bf\u03c5\u03f0\u03ad\u03bd\u03c4\u03b1\u03c5\u03c1\u03bf\u03c2\", \u2018il centauro-bue, il gran centauro\u2019), figura fantastica della tarda classicit\u00e0 immaginata sulla falsariga di quella del centauro.; appare inoltre questa prima interpretazione etimologica fatta dai veneziani impensata e disconosciuta dagli stessi bizantini, visto che la storpiavano in \"Puzidoro\" (\"\u2026 \u03f0\u03b1\u03c4\u1f70 \u03c4\u1f74\u03bd \u1f10\u03f0\u03b5\u03af\u03bd\u03c9\u03bd \u03c0\u03bf\u03c5\u03c4\u03b6\u03b9\u03b4\u1ff6\u03c1\u03bf\u03bd \u03f0\u03b1\u03bb\u03bf\u03cd\u03bc\u03b5\u03bd\u03bf\u03bd\"). \nIl vascello cerimoniale non era comunque un\u2019invenzione medievale n\u00e9 tanto meno veneziana, infatti ne esistevano g\u00ec\u00e0 nell\u2019antichit\u00e0 e per esempio, come leggiamo nel Suida, nell\u2019Atene di Alcibiade, cio\u00e8 in quella del V secolo avanti Cristo, ne era usato uno che si chiamava \"P\u00e0ralos\" ed era appunto impiegato in cerimonie di carattere sia civile sia religioso, sia scenico sia sacrificale; era un grosso vascello remiero che, proprio per esigenze pubbliche, si inviava anche in localit\u00e0 extra-urbane, essendo scortata in quei casi da una veloce \"trireme\" armata di nome \"Salamin\u00eca\"; secondo altri la \"Salamin\u00eca\" aveva invece compiti suoi propri, essendo adoperata in missioni di carattere non cerimoniale bens\u00ec di significato politico-giuridico.\nSi prese comunque a Venezia a chiamare popolarmente \"bucintoro\" qualsiasi grande e sontuosa imbarcazione privata nobiliare usata in ambito lagunare o fluviale. Du Cange cita dalla cronaca del doge Andrea Dandolo (morto nel 1354):\nCome si vede, nella frase sono nominate due diverse imbarcazioni chiamate Bucintoro.\nStoria e caratteristiche.\nIl Bucintoro aveva sede nell'Arsenale di Venezia, dapprima in un bacino, come attestato dalla pianta di Jacopo de Barbari del 1500, in seguito in un apposito scalo coperto, detto \"Casa del Bucintoro\", dove la nave era conservata all'asciutto e priva degli addobbi. Prima di essere utilizzato il Bucintoro veniva accuratamente calafato, per ripristinare l'impermeabilit\u00e0 dello scafo, e riaddobbato. Ai remi erano per esclusivo privilegio gli operai dell'Arsenale, detti \"Arsenalotti\", mentre il comando spettava all\"Ammiraglio dell'Arsenale\", coadiuvato da prua dall\"Ammiraglio del Lido\", che verificava la rotta, e da poppa dall\"Ammiraglio di Malamocco\", che sovrintendeva al timone.\nIl Bucintoro delle origini.\n Le forme e le decorazioni di questo primo periodo erano molto particolari, come testimoniano la piattezza della nave e il suo trainamento a rimorchio.\nIl Bucintoro duecentesco.\n Dall'Ongaro scrive nel suo Il Bucintoro , estratto dalla Nuova Antologia, edizione 1866, che nel registro De' Procuratori del 1289 si us\u00f2 per la prima volta la parola Bucentaureum.\nIl Bucintoro trecentesco.\nAltro bucintoro \u00e8 citato nel 1311, citato \"promissione ducale\" del doge Marino Zorzi. L'imbarcazione si presentava gi\u00e0 con le sue tipiche caratteristiche: due ponti, uno per i rematori e uno di rappresentanza, sovrastato dal \"tiemo\", la peculiare copertura a volta con ampie aperture laterali, tale da ricreare sulla nave una vasta sala destinata alle autorit\u00e0, sopraelevata verso poppa, nella zona destinata al trono ducale. La prua gi\u00e0 reca una grande statua raffigurante Venezia nelle vesti della Giustizia.\nIl Bucintoro cinquecentesco.\nUn nuovo e ancor pi\u00f9 grande Bucintoro venne varato nel 1526, in sostituzione del precedente, oramai vetusto. anche questa nave presentava come la precedente, i due speroni prodieri, simili a quelli delle galee, caratteristici poi delle versioni successive. Questo Bucintoro si presentava pi\u00f9 grande e riccamente decorato del precedente e la grande statua della giustizia \u00e8 giunta sino ai nostri giorni ed \u00e8 attualmente conservata nel Museo Storico Navale di Venezia. Anche in questo Bucintoro la copertura, il \"tiemo\", era mobile.\nIl Bucintoro seicentesco.\nNel 1601 venne avviata la costruzione di un'ulteriore versione della nave, varata nel 1606, per la prima \"Sensa\" del doge Leonardo Don\u00e0. Ancor pi\u00f9 grande del precedente, questo Bucintoro presentava, nella zona di poppa, luogo dove sedeva il doge, un tiemo sopraelevato. La zona di prua veniva lasciata priva di copertura per consentire una pi\u00f9 agile esposizione delle insegne dogali (vessilli e trombe d'argento) e culminava con la polena in forma di Giustizia. Gli autori degli intagli furono gli scultori bassanesi Agostino e Marcantonio Vanini.\nIl Bucintoro settecentesco.\nL'ultimo dei Bucintoro, venne commissionato dal Senato nel 1719, e consegnato nel 1729. Fu soggetto di numerosissimi dipinti dei vedutisti veneziani del Settecento. Sopravvisse sino alla caduta della Repubblica e all'arrivo degli occupanti francesi nel 1797. Fu oggetto delle spoliazioni napoleoniche della Repubblica di Venezia e venne distrutto il 9 gennaio nel 1798 da questi ultimi in spregio verso l'abolita Repubblica e dei sopraggiungenti austriaci, ma soprattutto per ricavarne l'oro delle decorazioni, arse sull'isola di San Giorgio Maggiore. Lo scafo venne convertito in cannoniera e quindi in prigione galleggiante col nome di \"Hydra\". Alcuni resti sono conservati nel Museo Correr e nell'Arsenale, dove si trova inoltre un modello in scala, realizzato nell'Ottocento dagli addetti alla demolizione dello scafo, su mandato dell'ammiraglio marchese Amilcare Paulucci delle Roncole.\nL'unico esemplare originale al mondo sopravvissuto \u00e8 quello appartenuto ai Savoia realizzato fra il 1729 e il 1731 nei cantieri navali di Venezia, sotto la supervisione di Filippo Juvarra; attualmente si trova nella Reggia di Venaria a Torino.\nIl nuovo Bucintoro.\nIl 22 ottobre 2004, con la costituzione della Fondazione Bucintoro, fu avviato un progetto per la ricostruzione dell'ultimo Bucintoro nella cantieristica della citt\u00e0. 600 tronchi di rovere, abete e pino rosso provenienti dalle foreste dell'Aquitania furono regalati dalla Francia per la costruzione della nave.\nL'imbarcazione avrebbe dovuto essere costruita tenendo presente i progetti e le varie fonti diaristiche e pittoriche arrivate in epoca contemporanea. La realizzazione dell'opera fu avviata nei cantieri dell'Arsenale, nell'antica \"Casa del Bucintoro\". Una prima sezione della nuova nave fu esposta per un certo periodo nel corso del 2007 a Venezia, tra le colonne di Piazza San Marco.\nIl progetto prevedeva uno scafo 34,80 m al galleggiamento, con una larghezza massima di 7,31 m e immersione di pieno carico di 1,10 m. La portata prevista era di 35,72 t, con una capacit\u00e0 di 168 rematori e 40 tra marinai e riserve.\nA settembre 2016, a 12 anni dall'inizio del progetto, la costruzione risulta ferma per mancanza di fondi.\nBibliografia.\nLa maggiore studiosa del Bucintoro \u00e8 Lina Urban Padoan. In proposito ha tra l'altro scritto:"}
{"id": "460484", "revid": "1305772", "url": "https://it.wikipedia.org/wiki?curid=460484", "title": "Prima comunione", "text": "Prima comunione, nella religione cattolica, \u00e8 il momento in cui i fanciulli, ma eventualmente anche persone in et\u00e0 pi\u00f9 matura, si accostano per la prima volta al sacramento dell'Eucaristia.\nCaratteristiche.\nLa prima comunione viene solitamente preceduta da un itinerario di catechesi volto a portare la persona alla consapevolezza del sacramento che sta per vivere.\nFino al pontificato di papa Pio X la prima comunione era conferita all'et\u00e0 di dodici-quattordici anni, et\u00e0 in cui, terminato il catechismo, il giovane fedele ha una conoscenza della dottrina cristiana. L'8 agosto 1910 la Congregazione dei Riti con il decreto \"Quam singulari\" abbassava l'et\u00e0 prescritta a sette anni, ritenendo che non fosse necessaria la conoscenza di tutta la dottrina per ricevere validamente il sacramento, ma che fosse sufficiente aver raggiunto l'et\u00e0 della discrezione, per distinguere l'eucaristia dal pane comune. Lo stesso papa Pio X dichiar\u00f2 la beata Imelda Lambertini patrona delle prime comunioni.\nI giovani indossano una tarcisiana bianca con decorazioni, solitamente, dorate, che scende fino ai piedi, con una corda intorno alla vita.\nStatistiche.\nIn Italia si registra negli ultimi decenni un calo nelle prime comunioni, dovuto principalmente a fattori demografici. Nel mondo invece si verifica il contrario, sia per l'incremento della popolazione mondiale sia per la crescita del cattolicesimo nel Terzo mondo."}
{"id": "460485", "revid": "438678", "url": "https://it.wikipedia.org/wiki?curid=460485", "title": "Cluster", "text": "Con il termine cluster, di diretta derivazione dalla lingua inglese, si intende generalmente un gruppo; il sostantivo, invariante, viene utilizzato prevalentemente in ambito scientifico e tecnico."}
{"id": "460488", "revid": "486946", "url": "https://it.wikipedia.org/wiki?curid=460488", "title": "Palm Inc", "text": ""}
{"id": "460492", "revid": "367445", "url": "https://it.wikipedia.org/wiki?curid=460492", "title": "Brigate Garibaldi", "text": "Le Brigate Garibaldi furono delle brigate partigiane organizzate dal Partito Comunista Italiano operanti nella resistenza italiana durante la seconda guerra mondiale.\nComposte in prevalenza da comunisti, in esse militarono anche esponenti di altri partiti del CLN, specialmente socialisti. Pochi furono invece i componenti legati al Partito d'Azione o democristiani. Coordinate da un comando generale diretto dagli esponenti comunisti Luigi Longo e Pietro Secchia, furono le formazioni partigiane pi\u00f9 numerose e quelle che subirono le maggiori perdite totali durante la guerra partigiana. In azione i componenti delle brigate indossavano per riconoscimento fazzoletti rossi al collo e stelle rosse sui copricapi.\nCreazione ed organizzazione.\nDisegno operativo.\nIl 20 settembre 1943 a Milano venne costituito il comitato militare del PCI che in ottobre si trasform\u00f2 in comando generale delle Brigate d'assalto Garibaldi, sotto la direzione di Longo e Secchia. Questa embrionale struttura dirigente, inizialmente dotata di mezzi molto limitati, diede subito avvio alla sua azione, diretta soprattutto al superamento di ogni \"attesismo\" ed al potenziamento costante dell'attivit\u00e0 militare di contrasto alla potenza occupante ed alle risorgenti strutture politico-militari del fascismo della RSI.\nIl comando generale delle brigate previde subito di sviluppare la lotta armata sulla base di tre direttrici organizzative fondamentali: la costituzione, a partire dalle cellule comuniste gi\u00e0 attive nelle citt\u00e0, di una rete di staffette con il compito di collegare i nuclei di militanti nelle varie zone, rafforzare i collegamenti ed attuare concretamente la lotta partigiana. A questo scopo venne stabilito che il 50% dei militanti del partito fossero assegnati all'attivit\u00e0 militare. La formazione di un corpo di ispettori assegnato nelle varie regioni con il compito di controllare l'attivit\u00e0 partigiana delle brigate e di sviluppare l'attivit\u00e0 politico-militare dei militanti. Infine, il decentramento degli stessi membri del comando generale; secondo questa direttiva, quindi, mentre il vertice rimase in clandestinit\u00e0 a Milano, in ogni regione venne organizzata una delegazione distaccata guidata da un membro del comando con ampi poteri decisionali.\nDopo la dichiarazione di guerra alla Germania del governo Badoglio (13 ottobre 1943), il comando generale delle Brigate Garibaldi diram\u00f2 un documento (\"Direttive d'attacco\") in linea con le direttive politiche del PCI a favore dell'organizzazione e dell'intensificazione della guerra partigiana, caratterizzato da una rivendicazione della legalit\u00e0 e da un appello alla lotta senza quartiere contro gli occupanti tedeschi e i militanti del nuovo fascismo repubblicano. Nel novembre 1943 fu Pietro Secchia che, in un articolo sulla rivista del PCI \"La nostra lotta\", precis\u00f2 ulteriormente in modo inequivocabile il disegno politico-militare adottato dalla Brigate Garibaldi: dopo una critica serrata dell'\"attesismo\", il dirigente del comando generale affermava l'importanza dell'azione immediata militare per \"abbreviare la guerra\" ed in questo modo ridurre i tempi dell'occupazione tedesca, risparmiando le popolazioni e i villaggi; per dimostrare agli alleati la volont\u00e0 del popolo italiano di lottare per la propria liberazione e per la democrazia; per contrastare la politica del terrore nazifascista e renderne insicura l'occupazione; in ultimo per stimolare, mediante l'azione concreta, la crescita dell'organizzazione e della lotta partigiana.\nModello organizzativo.\nIl modello organizzativo venne strutturato dalla direzione del PCI. Il termine \"brigata\" non fu casuale: era il superamento della \"banda\". Brigata stava ad indicare un legame organizzativo di tipo militare tradizionale, di dipendenza tra le unit\u00e0 operative e i livelli superiori politico-militari; inoltre creava un richiamo morale e storico con le Brigate Internazionali della Guerra di Spagna. Il nome fu dedicato a Giuseppe Garibaldi, popolare e quasi mitica figura risorgimentale italiana.\nLe dimensioni delle brigate variavano dal contesto operativo. La struttura impostata dal PCI richiedeva, oltre ad un comandante militare, un commissario politico con pari poteri militari ma impegnato anche nel lavoro di propaganda e istruzione dei partigiani; struttura questa replicata anche nelle squadre, i battaglioni e gli altri sottoraggruppamenti. Il termine \"assalto\" fu una volont\u00e0 politica; era finalizzata a togliere le incertezze sulla possibilit\u00e0 di lotta e superare i dubbi nella lotta contro i fascisti. Inoltre richiamava anche i \"reparti d'assalto\" della prima guerra mondiale.\nLa costituzione delle brigate si bas\u00f2 in primo luogo sulla severit\u00e0 cospirativa, la disciplina e la motivazione dei quadri comunisti ma soprattutto sull'apertura e la disponibilit\u00e0 nell'arruolamento dei volontari, esteso ai giovani, ex-militari o provenienti dalle disciolte organizzazioni del regime. Nell'autunno 1943 il comando generale precis\u00f2 inoltre la struttura di comando delle brigate con la presenza di un commissario politico, incaricato della preparazione politica dei volontari, del benessere concreto e del mantenimento del morale e delle motivazioni dei combattenti, e di ufficiali nel ruolo di comandante militare, con pari diritti e doveri del commissario politico, e di capo di stato maggiore.\nRiguardo al ruolo del Partito Comunista, mentre il 50% dei militanti venne impegnato direttamente nell'attivit\u00e0 militare con le brigate, l'altra met\u00e0 si dedic\u00f2 all'attivit\u00e0 cospirativa in citt\u00e0, all'organizzazione ed allo sviluppo delle lotte operaie nelle fabbriche, all'agitazione contadina in alcune zone, all'inserimento nella scuola e nelle Universit\u00e0, favorendo inoltre il reclutamento e l'afflusso di volontari alle formazioni combattenti in montagna. Durante la Resistenza la separazione tra le due parti non fu mai irreversibile e militanti passarono nelle varie fasi della lotta da un'attivit\u00e0 all'altra, anche se in alcune province si produsse una separazione tra il \"lavoro politico\" sviluppato dai dirigenti delle federazioni locali ed il \"lavoro militare\" affidato ai comandanti delle Brigate Garibaldi sul campo ed ai delegati regionali con pieni poteri.\nLe Brigate Garibaldi nella guerra partigiana.\nLe diverse Brigate Garibaldi.\nNonostante il collegamento diretto con il PCI, le Brigate Garibaldi annoverarono capi di grande prestigio e capacit\u00e0 che non erano militanti comunisti, come il cattolico ed apolitico Aldo Gastaldi (nome di battaglia \"Bisagno\", dal nome dell'omonimo torrente), uno dei comandanti partigiani pi\u00f9 importanti a Genova, l'apolitico Mario Musolesi, nome di battaglia \"Lupo\", capo della Brigata Partigiana Stella Rossa ucciso dai tedeschi durante il rastrellamento di Marzabotto, l'anarchico Emilio Canzi, comandante unico della XIII zona operativa Appennino Tosco Emiliano. Inoltre Aldo Aniasi rimase al comando della 2\u00aa Divisione Garibaldi \"Redi\" in Val d'Ossola nonostante avesse lasciato il PCI per aderire all'organizzazione del PSI, e Luigi Pierobon, uno dei dirigenti della FUCI veneta, ebbe parte importante nella costituzione della Divisione Garibaldi \"Ateo Garemi\". Anche alcuni ufficiali monarchici, stufi dell'attendismo di altre organizzazioni, entrarono nelle brigate Garibaldi, ottenendo spesso il comando di distaccamenti, battaglioni o addirittura intere brigate, vista la loro preparazione militare, come il capitano Ugo Ricci (tra i primi promotori della resistenza nel comasco, caduto in combattimento nella battaglia di Lenno) e il tenente (e conte) Luchino Dal Verme (partigiano), che, con il nome di battaglia \"Maino\" comand\u00f2 prima la \"88\u00aa Brigata\" \"Casotti\" e poi l'intera divisione \"Antonio Gramsci\" nell'Oltrep\u00f2 pavese.\nQueste situazioni portarono a volte a diatribe e contrasti che per\u00f2 non diminuirono la comune volont\u00e0 di lotta antifascista e la relativa applicazione in combattimento. Queste personalit\u00e0 erano dotate di qualit\u00e0 di comando, capacit\u00e0 di mantenere la coesione dei reparti e valore militare e quindi preferivano combattere in una organizzazione efficiente, anche se non condividevano gli ideali comunisti, piuttosto che disperdersi e dirigere bande di scarsa efficienza.\nI raggruppamenti pi\u00f9 famosi, combattivi ed efficienti delle Brigate Garibaldi, diffuse ed attive peraltro in quasi tutto il territorio occupato, furono quelli di Vincenzo Moscatelli \"Cino\" e Eraldo Gastone \"Ciro\" nella zona libera della Valsesia, di Pompeo Colajanni \"Barbato\" , Vincenzo Modica \"Petralia\" e Giovanni Latilla \"Nanni\" nella valle Po e nelle Langhe, di Francesco Moranino \"Gemisto\" nel Biellese, di Mario Ricci \"Armando\" nel Modenese, di Vladimiro Bersani \"Paolo Selva\" nel Piacentino, di Arrigo Boldrini \"Bulow\" nella Romagna.\nAssociati alle Brigate Garibaldi erano i Gruppi di azione patriottica (GAP), che nelle citt\u00e0 operavano azioni di sabotaggio e attentati contro gli occupanti nazifascisti. Uno dei pi\u00f9 noti era quello dell'ospedale Niguarda di Milano, dove l'infermiera Maria Peron e numerosi colleghi garantivano la fuga di ebrei e detenuti politici dal carcere di San Vittore, ricoverandoli in ospedale con false diagnosi.\nIn totale le Brigate Garibaldi rappresentavano circa il 50% delle forze della Resistenza partigiana. Al momento dell'insurrezione finale dell'aprile 1945, i garibaldini attivamente combattenti erano circa divisi in 23 \"divisioni\", su un totale effettivo di circa partigiani. In dettaglio il comando generale delle Brigate Garibaldi disponeva, alla data del 15 aprile 1945, di nove divisioni in Piemonte ( uomini); tre divisioni in Lombardia ( uomini); quattro divisioni in Veneto ( uomini); tre divisioni in Emilia (); quattro divisioni ( uomini) in Liguria.\nNell'ambito delle forze militari della resistenza, le Brigate Garibaldi costituirono il gruppo pi\u00f9 numeroso e organizzato con 575 formazioni organiche, tra squadre, gruppi, battaglioni, brigate e divisioni; parteciparono alla maggior parte dei combattimenti e subirono le perdite pi\u00f9 pesanti, oltre morti in combattimento o per rappresaglia.\nI partigiani garibaldini mantennero durante tutta la Resistenza i loro elementi esteriori di riconoscimento e di affermazione politica: fazzoletti rossi al collo, stelle rosse sui copricapi, emblemi con falce e martello. Nonostante le precise direttive del comando del CVL dirette all'unificazione di tutte le formazioni combattenti ed all'impiego di distintivi nazionali e del saluto militare, i militanti delle brigate continuarono a mostrare indifferenza per queste disposizioni e attaccamento alle loro tradizioni, la grande maggioranza continu\u00f2 a salutare con il pugno chiuso.\nComando generale.\nLe Brigate Garibaldi ricevevano in genere ordini dal rappresentante del PCI nel Corpo volontari della libert\u00e0, che era Luigi Longo (nome di battaglia \"Italo\") e dal Comitato di Liberazione Nazionale. Ma tutte le Brigate Garibaldi dipendevano direttamente dal Comando generale, di cui fecero parte all'inizio, oltre allo stesso Longo (comandante generale), Pietro Secchia, che era anche il commissario politico delle brigate (nome di battaglia \"Botte\" o \"Vineis\"), Giancarlo Pajetta (\"Luca\", vicecomandante); Giorgio Amendola (\"Palmieri\"), Antonio Carini (\"Orsi\", ucciso nel marzo 1944), Francesco Leone, Umberto Massola, Antonio Roasio, Francesco Scotti, Eugenio Curiel (caduto il 24 febbraio 1945). Questi capi mostrarono determinazione, capacit\u00e0 organizzative e spirito di sacrificio, sviluppando le formazioni resistenziali garibaldine e allargando l'influenza comunista nel Nord Italia.\nOltre a Longo, a Secchia ed agli altri componenti del Comando generale, svolsero un ruolo importante di coordinamento regionale anche Antonio Roasio (\"Paolo\"), a cui fu affidato il controllo delle Brigate Garibaldi in Veneto ed Emilia, Francesco Scotti (\"Fausto\" o \"Grossi\") che guid\u00f2 le formazioni in Piemonte e Liguria, e Pietro Vergani (\"Fabio\"), responsabile in Lombardia. Il Partito Comunista Italiano svolse un ruolo decisivo nel potenziamento e nell'organizzazione; fin dall'inizio le strutture del partito decisero che almeno il 10% dei quadri ed il 15% degli iscritti fosse inviato in montagna per costituire un nucleo fondamentale di aggregazione e coesione intorno a cui sviluppare le varie unit\u00e0.\nInoltre le Brigate Garibaldi avevano propri rappresentanti nei comandi regionali del CVL, che furono: in Piemonte Giordano Pratolongo e poi Francesco Scotti; in Lombardia Pietro Vergani; in Liguria Luigi Pieragostini e dopo il suo arresto il 27 dicembre 1944 Carlo Farini; in Emilia-Romagna Ilio Barontini; in Veneto Pratolongo e poi Aldo Lampredi; in Toscana prima Luigi Gaiami e poi Francesco Leone e Antonio Roasio, nelle Marche Alessandro Vaia, in Umbria Celso Ghini. A Trieste erano attivi Luigi Frausin e Vincenzo Gigante che, in collegamento con il comando generale, tennero i rapporti con il movimento di liberazione jugoslavo, sostenendo la necessit\u00e0 di rinviare le questioni territoriali a dopo la fine del conflitto e di condurre insieme la guerra contro il nemico. Frausin e Gigante furono catturati dall'SD tedesco il 28 agosto e il 15 novembre 1944, deportati e uccisi quasi certamente nel campo della Risiera di San Sabba.\nCaratteristica dell'attivit\u00e0 del comando delle Brigate Garibaldi fu il tentativo costante di trasformare le formazioni partigiane in avanguardia ed elemento costitutivo del processo di introduzione della massa della popolazione nell'antifascismo attivo, con un continuo sforzo di integrazione tra lotta armata e mobilitazione civile dei cittadini, attraverso i loro rappresentanti. Con un ulteriore sforzo organizzativo, i dirigenti comunisti del nucleo di Milano crearono a partire dal giugno 1944 su scala regionale i cosiddetti \"triumvirati insurrezionali\" per coordinare la lotta politica del partito nelle citt\u00e0 occupate e nei luoghi di lavoro con l'azione concreta delle formazioni partigiane di montagna in vista dell'auspicata insurrezione generale.\nInsurrezione e fine della guerra.\nIl 10 aprile 1945 il Comando generale delle Brigate Garibaldi diram\u00f2 la \"direttiva n. 16\" che allertava tutti i combattenti delle formazioni a prepararsi per l'insurrezione generale in tutta l'Alta Italia per precedere l'arrivo delle truppe Alleate e cooperare nella disfatta delle residue forze nazifasciste. Il comando generale delle brigate ed il Partito comunista enfatizzarono al massimo l'importanza dell'insurrezione, da effettuare a tutti i costi, senza accettare accordi, proposte, tregue con il nemico che potessero limitare l'azione delle forze partigiane. Venne stesi piani dettagliati per entrare nelle citt\u00e0, per salvaguardare le fabbriche e gli impianti, per impedire la fuga delle forze nazifasciste. L'insurrezione ebbe quindi inizio il 24 e il 25 aprile nelle grandi citt\u00e0 del Nord, dopo la diffusione del messaggio in codice comunicato dai vari comandi regionali: \"Aldo dice 26x1\".\nIn questa fase finale i reparti garibaldini, ormai organizzati in \"Divisioni\" e \"Gruppi di Divisioni\" (come il raggruppamento della Valsesia, Verbano, Ossola guidato da Moscatelli e Gastone) ebbero un ruolo centrale nei combattimenti nelle varie citt\u00e0 del nord Italia. Le brigate partigiane di montagna scesero in pianura e marciarono sui centri principali, mentre nei nuclei urbani venne proclamato lo sciopero insurrezionale e i reparti GAP e SAP iniziarono la lotta. In Liguria le Divisioni \"Cichero\",guidata da \"Bisagno\" (Aldo Gastaldi) e \"Miro\" (Antonio Ukmar), \"Pinan-Cichero\", \"Mingo\", giocarono un ruolo decisivo nella liberazione di Genova, impedirono la distruzione del porto e accettarono la resa delle forze tedesche del generale G\u00fcnther Meinhold. In Piemonte le Divisioni Garibaldi di Pompeo Colajanni \"Barbato\", Vincenzo Modica e Giovanni Latilla \"Nanni\" entrarono a Torino insieme agli autonomi di \"Mauri\", mentre le forti Divisioni \"Pajetta\" e \"Fratelli Varalli\" di Gastone e Moscatelli dopo aver liberato Novara entrarono a Milano il 28 aprile, gi\u00e0 raggiunta il giorno prima dai garibaldini dell'Oltrep\u00f2 pavese guidati da Italo Pietra e Luchino Dal Verme\n. In Lombardia la 2\u00aa Divisione Garibaldi \"Redi\" (comandata da Aldo Aniasi \"Comandante Iso\") e le Divisioni \"Lombardia\", coordinate da Pietro Vergani (\"Fabio\", vicecomandante del CVL) bloccarono i passi alpini e occuparono la Valtellina, impedendo la fuga dei gerarchi fascisti. Benito Mussolini fu catturato dalla 52\u00aa Brigata Garibaldi \"Luigi Clerici\" del comandante \"Pedro\" (Pier Luigi Bellini delle Stelle), dipendente dalla 1\u00aa Divisione Garibaldi Lombardia, e fucilato dagli inviati del comando garibaldino di Milano, Walter Audisio e Aldo Lampredi; gli altri gerarchi vennero invece presi e fucilati a Dongo dai partigiani della 3\u00aa Divisione Garibaldi Lombardia, agli ordini di Alfredo Mordini \"Riccardo\".\nIn Veneto le forti Divisioni \"Garemi\", \"Nannetti\" e \"Ortigara\" bloccarono la ritirata tedesca dopo aspri e costosi combattimenti e liberarono Padova, Valdagno, Belluno.\nGravi problemi di collaborazione tra partigiani italiani e le formazioni dell'esercito popolare di liberazione sloveno sorsero sul confine orientale, dove le forti correnti sciovinistiche slave, le difficolt\u00e0 dei dirigenti comunisti italiani e gli aspetti contraddittori della loro politica favorirono divisioni e risentimenti anti-slavi nelle forze della Resistenza non comuniste. Il 20 settembre 1944 il Comando generale dell'EPL sloveno abol\u00ec unilateralmente gli accordi col CLN dell'aprile dello stesso anno, che prevedevano un \"Comando paritetico\" sloveno-italiano su questi reparti. Quest'atto determin\u00f2 \"il passaggio delle unit\u00e0 italiane alle dirette dipendenze, non solo operative, dell'EPL della Slovenia. Cos\u00ec la \"Trieste\", da 14\u00aa brigata della Resistenza italiana, diventer\u00e0 20\u00aa Brigata d'assalto Garibaldi-Trieste dell'Esercito sloveno, entrando a far parte degli effettivi della 30\u00aa divisione slovena e cessando quindi di essere una formazione del Corpo Volontari della Libert\u00e0 d'Italia\".. Comandante e commissario politico aderirono alla soluzione politica e nazionale jugoslava e l'ufficio politico del PCI sostenne questa scelta che impegn\u00f2 peraltro solo i militanti comunisti. Al momento dell'insurrezione finale la \"Trieste\", aggregata dal 27 febbraio 1945 alla Divisione Garibaldi \"Natisone\", partecip\u00f2 ai combattimenti ed un suo reparto entr\u00f2 in Trieste il 7 maggio, mentre il grosso della divisione, impegnato verso Lubiana, entr\u00f2 in citt\u00e0 il 20 maggio, a causa dell'ordine del Partito comunista sloveno di impedire la partecipazione di reparti partigiani italiani alla liberazione di Trieste.\nDopo la fine delle operazioni militari (primi giorni di maggio del 1945) gli Alleati e il CLN ordinarono la consegna delle armi e lo scioglimento delle unit\u00e0 partigiane. Le brigate Garibaldi, come le altre formazioni partigiane, formalmente si sciolsero e vennero consegnati agli alleati fucili, mitra, mitragliatrici, pistole, bazooka. In realt\u00e0 si diffusero, soprattutto tra i partigiani garibaldini, diffidenza e timori di un ritorno delle forze reazionarie, solo circa il 60% delle armi vennero realmente riconsegnate, mentre i partigiani comunisti conservarono, oltre a cospicue quantit\u00e0 di armi leggere, berretti, giubbotti, fazzoletti rossi, zaini, giberne. L'occultamento delle armi venne in parte autorizzato da alcuni capi garibaldini del Nord, in vista di una possibile ripresa della guerra di liberazione; per tutti gli anni cinquanta rimasero aspettative di ritorno alla lotta in montagna per contrastare lo stato borghese ormai saldamente collocato nel campo capitalistico.\nElenco Brigate Garibaldi.\nBrigate Garibaldi:"}
{"id": "460493", "revid": "297059", "url": "https://it.wikipedia.org/wiki?curid=460493", "title": "Gloriosa rivoluzione", "text": "La Gloriosa rivoluzione (o Seconda rivoluzione inglese), fu l'insieme degli eventi attorno al 1688-1689 che portarono alla deposizione di Giacomo II d'Inghilterra e alla sua sostituzione con Guglielmo III e sua moglie Maria II Stuart. Non fu una semplice lotta alla successione bens\u00ec l'inizio di una nuova monarchia di tipo parlamentare la quale, con la \"Dichiarazione dei diritti\" e il \"Bill of Rights\" (1689), riconobbe le prerogative del Parlamento e i limiti posti all'autorit\u00e0 regia. Al re rimase sostanzialmente il potere esecutivo.\nViene chiamata cos\u00ec perch\u00e9 in Inghilterra avvenne quasi senza spargimenti di sangue, a differenza dell'Irlanda, dove durante la rivoluzione avvenne l'uccisione di molti cattolici.\nContesto storico.\nNegli ultimi anni del regno di Carlo II d\u2019Inghilterra (1661-1685) il governo si era basato su un accordo tra la Corte, da una parte, e la Chiesa e il partito \"Tory\" (conservatore), dall'altra, cercando di annientare i loro avversari \"Whigs\" (progressisti) e vigilare su ogni minimo accenno di opposizione o di libera manifestazione di opinioni proprie.\nLa successione.\nIntorno alla successione del trono di Carlo II d'Inghilterra, ci fu una disputa molto accesa: una parte del Parlamento non voleva che Giacomo II, fratello minore di Carlo II, prendesse il potere. A questo proposito venne redatto, nel 1678, il cosiddetto \"Exclusion Bill\", il quale proponeva di escludere il duca di York, Giacomo II, dalla linea di successione a causa della sua fede religiosa, apertamente cattolica. Si pensava, infatti, che una volta preso il potere, avrebbe usato il cattolicesimo associandolo ad un metodo di governo assoluto, come stava accadendo in Francia.\nIl suo posto poteva essere preso dal duca di Monmouth, ma non tutti erano d'accordo: fu questo il periodo in cui si iniziarono a definire i due partiti politici \"Whig\" e \"Tory\". I primi favorevoli all\"Exclusion Bill\", i secondi, invece, contrari a esso e sostenitori del rispetto della linea di successione. Il 23 aprile 1685 Giacomo venne comunque solennemente incoronato presso l'abbazia di Westminster, ma gi\u00e0 nel giugno-luglio 1685 si verific\u00f2 la cosiddetta ribellione di Monmouth, allo scopo di far deporre dal trono Giacomo, organizzata anche da alcuni membri \"Whig\" che vennero esiliati in Olanda.\nIl regno di Giacomo II si apr\u00ec con la convocazione del Parlamento, dal quale per\u00f2, vennero esclusi tutti i \"Whig\". Questo Parlamento del 1685, molto diverso da quelli precedenti, non fu in grado di fornire un valido aiuto a Giacomo II nel suo tentativo di assoggettare la Chiesa e il paese al cattolicesimo.\nIl regno di Giacomo II d'Inghilterra.\nLa sollevazione di Monmouth spinse Giacomo II a nuovi atti di dispotismo: chiese l'abrogazione del \"Test Act\", il quale faceva s\u00ec che i cattolici non potessero essere eletti per ricoprire cariche pubbliche, fece costruire a Hounslow Heat una piazza d'armi per tenere in stato di soggezione la capitale e, per proteggersi da altre ribellioni, istitu\u00ec un esercito permanente che caus\u00f2 numerose polemiche, prevalentemente a causa del fatto che si riteneva contro la tradizione mantenere le forze armate anche in tempo di pace. L'esercito era il pilastro della politica di Giacomo II ed esso fu dotato di professionisti devoti all'arma: inizi\u00f2, infatti, ad essere visto non come una semplice parte del corpo politico come concepito ai tempi di Carlo II, ma come il braccio esecutivo del re, pronto a governare una societ\u00e0 in continuo cambiamento.\nL'eliminazione di Monmouth, port\u00f2 i \"Whig\" e i dissidenti inglesi a far convergere tutte le loro speranze su una possibile avanzata di Guglielmo III d\u2019Orange, nipote e genero di Giacomo II, e di sua moglie Maria Stuart.\nLa parte cattolica inglese pi\u00f9 consistente era formata dai cosiddetti \"squires\" di provincia, i quali, per\u00f2, non condividevano l'indirizzo politico che Giacomo II stava mettendo in pratica: il papa e i moderati cattolici inglesi desideravano solamente arrivare alla tolleranza religiosa.\nGli inglesi temevano che quello che stava accadendo agli Ugonotti in Francia, ovvero uno sterminio continuo da parte del re Luigi XIV, potesse estendersi anche all'Inghilterra come effetto della politica di Giacomo II.\nTutti i protestanti avvertirono la necessit\u00e0 di costituire un unico fronte contro il re: questa unit\u00e0 di spiriti port\u00f2 all'affermazione della politica di tolleranza dei Whigs, mentre la dottrina dei Tories lasci\u00f2 tutti i suoi seguaci con l'unica alternativa di abbandonare i propri principi politici effettuando una resistenza passiva alla Corona.\nLa vigilia della rivoluzione.\nNel 1688, alla vigilia della rivoluzione, Giacomo II tent\u00f2 di sostituire il partito Tory, il quale stava effettuando una resistenza passiva alla Corona, con cattolici romani (correligionari dello stesso Giacomo II), i quali per\u00f2 si rivelarono non essere disposti a collaborare con i progetti del re. Corona e Chiesa anglicana cercavano, inoltre, di accaparrarsi l'appoggio dei nonconformisti (cio\u00e8 dei puritani): la Corona offriva loro uguaglianza civile, mentre la Chiesa prometteva tolleranza religiosa garantita da uno statuto valido.\nQuando questi ultimi accettarono le promesse fatte dalla Chiesa, il re attacc\u00f2 direttamente il patrimonio e i benefici del clero anglicano e Compton, vescovo di Londra, venne sospeso per essersi rifiutato di ridurre al silenzio i dissidenti protestanti. Giacomo II, per cercare di tranquillizzare i protestanti, cerc\u00f2 l'approvazione della sua politica da parte della figlia Maria e del genero Guglielmo III d'Orange (\"statholder\" delle Province Unite), ma entrambi si rivelarono contrari ad essa; quest'ultimo, infatti, non approv\u00f2 la \"Dichiarazione di Indulgenza\", la quale avvantaggiava i cattolici invece di equipararli ai protestanti.\nA tutto il clero venne imposto di leggere questa Dichiarazione la quale sospendeva le leggi contro i cattolici e i dissidenti e li ammetteva alla cariche civili e militari; ma, poich\u00e9 il clero anglicano riteneva questa dichiarazione illegale, l'ordine impartito di darne lettura non venne visto in modo positivo: sette vescovi rivolsero al re una petizione contro quell'imposizione, il quale rispose mandandoli sotto processo.\nL'impresa di Guglielmo III d'Orange.\nL'assoluzione dei sette vescovi anglicani da parte della giuria, il 30 giugno 1688, cre\u00f2 nel paese un'atmosfera alquanto tesa e quella stessa notte un invito sottoscritto da sette dirigenti \"Whig\" e \"Tory\" fu rivolto a Guglielmo III d'Orange, proponendogli di recarsi in Inghilterra per essere incoronato re insieme alla moglie Maria, primogenita delle due figlie dell'attuale re Giacomo II. Questa dichiarazione, sottoscritta dallo stesso Guglielmo III, fu diffusa in tutta l'Inghilterra affinch\u00e9 si avvertisse il popolo dell'invito appena ricevuto che mirava al mantenimento della pace e alla conferma della religione ufficiale.\nQuando Giacomo II d'Inghilterra rifiut\u00f2 l'aiuto e la protezione a lui concessa da parte del suo cugino re Luigi XIV, Guglielmo III pot\u00e9 servirsi delle sue forze di terra per far giungere a Torbay, il 5 novembre 1688, un esercito in modo da portare avanti la sua battaglia. Le milizie di Giacomo II, divise in fazioni avverse di protestanti e cattolici, lo abbandonarono ed egli decise di non combattere e rifugiarsi in Francia.\nGuglielmo convoc\u00f2 una \"Convenzione parlamentare\" (\"Convention Parliament\") per decidere come considerare la fuga del re, che si riun\u00ec il 22 gennaio 1689. Mentre il parlamento si rifiutava di deporlo, i membri della Convenzione dichiararono che, essendo Giacomo fuggito in Francia, aveva a tutti gli effetti abdicato, e dunque il trono era rimasto vacante. Secondo lo storico inglese Paul Langford, in questo modo la Convenzione manifest\u00f2 il palese desiderio di \"legittimare ci\u00f2 che era manifestamente illegittimo\". I \"tory\" avrebbero preferito che Maria sedesse da sola sul trono o che un reggente esercitasse l'effettivo potere in nome del re deposto. Ma il \"salvatore protestante\" era disposto ad accettare il potere solo come re di pieno diritto, come in effetti avvenne. Maria, la figlia di Giacomo, fu dichiarata regina; ella avrebbe regnato assieme al marito Guglielmo, anche lui proclamato re e sovrano, non semplice principe consorte. La cerimonia si svolse dinanzi al cancello principale di Whitehall da parte del Re d'armi della Giarrettiera. L'11 aprile 1689 anche il parlamento scozzese dichiar\u00f2 che Giacomo aveva rinunciato al trono. La Convenzione parlamentare promulg\u00f2 la \"Declaration of Right\" (Dichiarazione dei diritti) il 12 febbraio 1689, la quale accusava Giacomo di abuso di potere e introdusse molte limitazioni all'autorit\u00e0 reale. La \"Dichiarazione\" costitu\u00ec la base per il Bill of Rights, entrato in vigore qualche mese dopo. Quest'ultimo dichiarava anche che, da quel momento in poi, nessun cattolico avrebbe potuto salire sul trono inglese e neppure sposare un monarca inglese. \nIl precedente regime diventava una monarchia costituzionale, dove i membri del Parlamento potevano essere eletti liberamente. Inoltre, con l'Act of Settlement del 1701 veniva stabilita una linea di successione per la Corona: dopo la morte di Guglielmo III d'Orange il potere sarebbe passato alla cognata Anna Stuart ed alla morte di quest'ultima alla \"grande elettrice\" Sofia del Palatinato.\nIl ruolo delle donne.\nA causa di una societ\u00e0 prevalentemente patriarcale dove le donne erano subordinate al padre e ai loro mariti, confinate nella sfera familiare e casalinga senza diritto di voto n\u00e9 possibilit\u00e0 di ricoprire una qualsiasi carica politica a meno che non fossero regine, la Gloriosa Rivoluzione fu caratterizzata da una loro minore partecipazione negli affari civili rispetto alle altre rivoluzioni e ribellioni dell'et\u00e0 moderna.\nNonostante tutto, durante la rivoluzione del 1688-89 alcune donne, appartenenti a diverse classi sociali, uscirono dalla loro sfera privata prendendo parte alle attivit\u00e0 pubbliche e sostenendo i valori associati al mutamento in atto. Il loro ruolo cambiava a seconda del ceto di appartenenza: le donne delle classi medio-basse partecipavano alle manifestazioni presentando petizioni, scrivendo e distribuendo saggi politici e religiosi; mentre le donne pi\u00f9 ricche assistevano cercando di influenzare gli uomini che erano al centro del potere. Alcune donne furono presenti, inoltre, durante lo sbarco di Guglielmo III d'Orange a Torbay nel Novembre 1688 e altre, circa 30 giovani donne, furono coinvolte nell'organizzazione dell'incoronazione di Guglielmo III e sua moglie Maria II.\nUn altro modo per esprimere il loro punto di vista fu quello di pubblicare piccoli libretti a sostegno o meno di alcuni episodi politici che si verificarono. Ad esempio, nel febbraio 1689 Anne Newton, moglie del tipografo John Newton, scrisse un saggio che violava le restrizioni riguardo alla stampa di notizie parlamentari in quel periodo, consegnandolo ad un'altra donna, Anne Hornby, che lo mise in commercio. Le due donne vennero poi convocate dal parlamento che le interrog\u00f2 sul fatto appena accaduto: Anne Newton, per proteggere suo marito, dette la colpa della stampa a un altro tipografo William Downing, che successivamente si vendic\u00f2 affermando, in una sua confessione, di aver ricevuto un piccolo libretto che conteneva una dichiarazione offensiva scritta dalla donna nei confronti dei membri del parlamento.\nAlcune donne che svolgevano la professione di drammaturgo, poeta e scrittrice, realizzarono saggi dai soggetti politici e religiosi: Aphra Behn scrisse un poema in onore della nascita del figlio di Giacomo II nel giugno 1688 e nel febbraio 1689 pubblic\u00f2 un'altra opera per dare il benvenuto alla principessa Maria II appena arrivata in Inghilterra. Riguardo alla pubblicazione di saggi dal carattere politico e sociale durante la Gloriosa Rivoluzione, tre figure di donne risultano essere degne di nota: Anne Docwra, Elinor James e Joan Whitrowe, le quali, essendo molto religiose, affermavano di essere state chiamate da Dio per far sentire la propria voce e pubblicare le loro opere. Talvolta esse hanno influenzato, in qualche modo, l'opinione pubblica: il governo di Giacomo II, ad esempio, decise di conservare due copie di un volantino realizzato da Elinor James fra i documenti statali.\nLe donne aristocratiche avevano molti motivi e opportunit\u00e0 per partecipare agli affari pubblici al tempo della Gloriosa Rivoluzione, soprattutto grazie alla loro vicinanza con uomini di grande potere politico, i quali molto spesso erano membri delle loro stesse famiglie. Il ruolo di queste donne era molto diverso rispetto a quelle appartenenti alle classi medio-basse: mentre queste ultime partecipavano alle manifestazioni e pubblicavano saggi e opuscoli, le prime cercavano di assistere a influenzare i loro mariti, uomini di grande potere, mantenendoli informati su ogni novit\u00e0 quando essi si trovavano fuori citt\u00e0 per qualche motivo. Elizabeth, contessa di Hountingdon, ad esempio, cerc\u00f2 di aiutare suo marito, cattolico, che venne catturato nel 1688 da alcuni collaboratori del principe d'Orange: la donna gli sugger\u00ec di rinunciare alla sua religione per mettersi alle merc\u00e9 del principe, in modo da essere liberato e non rischiare la vita.\nIl ristabilimento dell'ordine.\nLa Rivoluzione del 1688-1689 \u00e8 nota come \"Gloriosa Rivoluzione\": aggettivo volto non a indicare grandi episodi di valore militare, ma al fatto che essa avvenne senza spargimenti di sangue n\u00e9 massacri in Inghilterra (a differenza dell'Irlanda, tra i cattolici) e al fatto che riusc\u00ec a dare un assetto politico e religioso che aveva diviso per tanto tempo uomini e partiti.\nL'ordine raggiunto nel 1689 port\u00f2 ad una nuova e pi\u00f9 ampia libert\u00e0 e la rivalit\u00e0 che dur\u00f2 a lungo tra Corona e Parlamento lasci\u00f2 il posto alla collaborazione dei due poteri: la gravit\u00e0 dell'incombente pericolo nei primi mesi del 1689 port\u00f2 anche i \"Whig\" e i \"Tory\" ad accordarsi tra loro fino a raggiungere un assetto rivoluzionario (\"Revolution Settlement\") che continu\u00f2 a rappresentare la salda base delle istituzioni inglesi per molto tempo.\nConseguenze.\nLa Gloriosa Rivoluzione ebbe una funzione molto importante, oltre a quella di far collaborare i due grandi partiti \"Whig\" e \"Tory\" che stavano distruggendo lo Stato con le loro continue lotte: essa stabil\u00ec un equilibrio tra potere parlamentare e potere regio e dal 1689 in poi, nessun re tent\u00f2 pi\u00f9 di governare senza il Parlamento oppure opponendosi ai voti della Camera. Fu possibile riorganizzare il sistema fiscale e creditizio su basi moderne, venne ristabilito il diritto all\"Habeas corpus\" che prima della Rivoluzione si era a poco a poco affievolito, e il tentativo di costringere gli Inglesi a far parte di un'unica Chiesa comune venne abbandonato come inattuabile.\nFu concesso il diritto di voto alla ricca borghesia terriera, manifatturiera e mercantile, che rappresentava appena il 3% della popolazione. Fu approvata la \"Dichiarazione dei diritti \"la quale prevedeva: convocazione dell'assemblea ogni tre anni; immunit\u00e0 dei suoi membri; divieto al re di sospendere leggi votate dal parlamento, di imporre una politica fiscale non concordata, di tenere un esercito permanente; responsabilit\u00e0 del Governo di fronte al Parlamento inglese\nLa religione.\nLa Chiesa rest\u00f2 anglicana, ma l'Atto di Tolleranza del 1689 diede supporto, nei mesi cruciali del 1688, ai non conformisti protestanti, ovvero a quei protestanti che non facevano parte della Chiesa, assicurando loro il diritto di culto anche se con molte restrizioni considerate necessarie per mantenere la pace. I Cattolici, esclusi dalle clausole di questo provvedimento, non vennero n\u00e9 impauriti n\u00e9 perseguitati dopo la proclamazione di questo atto, ma continuarono a non avere diritti per riunirsi e pregare. Antisemitismo e anti-cattolicesimo rimasero potenti forze culturali e Guglielmo III non fu capace di attutire completamente la furia protestante contro i cattolici irlandesi.\nQuesto \"Atto di Tolleranza\" del 1689 segn\u00f2 una definitiva rottura con la politica ed i principi del passato. La tolleranza di una grande diversit\u00e0 di opinioni e riti in ambito religioso, sebbene non ancora completamente accolta entro i confini dell'Inghilterra fino al 1689, entr\u00f2 nella pratica liberale delle sovrane di casa Stuart, Maria e Anna. Chiunque, anglicano, puritano o cattolico, non fosse contento della sua sorte poteva recarsi in America e pregare come meglio desiderava: questo favor\u00ec, da parte del governo, la fondazione delle colonie e fu un elemento di grande vantaggio nella gara per la supremazia coloniale."}
{"id": "460496", "revid": "729019", "url": "https://it.wikipedia.org/wiki?curid=460496", "title": "Fairey Battle", "text": "Il Fairey Battle era un bombardiere leggero monomotore, monoplano ad ala bassa, prodotto dall'azienda britannica Fairey Aviation Company Limited dalla seconda parte degli anni trenta ed impiegato principalmente dalla Royal Air Force agli esordi della seconda guerra mondiale.\nAl suo apparire, nel 1936, sembr\u00f2 a tutti un aereo avveniristico, grazie alla linea aerodinamica, alle ampie ali ed al motore Rolls-Royce Merlin, lo stesso dei caccia Supermarine Spitfire e Hawker Hurricane. Il Battle venne ordinato dalla RAF in grandi quantit\u00e0, a partire dal 1937, e - allo scoppio del conflitto - ne erano in servizio oltre 1\u00a0000 esemplari. Per i primi otto mesi dallo scoppio della guerra risult\u00f2 efficace, anche per il basso numero di caccia tedeschi impiegati sul fronte occidentale. Fu addirittura il primo aereo britannico a rivendicare l'abbattimento di un velivolo della Luftwaffe. Ma il Battle era appesantito da un equipaggio di tre uomini e dal vano-bombe, inoltre era armato soltanto di una singola mitragliatrice difensiva calibro .303 in (7,7 mm). \nCos\u00ec, gi\u00e0 durante l'invasione tedesca della Francia, divent\u00f2 una facile preda dell'antiaerea e dei caccia tedeschi. Le perdite ammontavano - ad ogni missione - mediamente alla met\u00e0 degli aerei impiegati. Alla fine del 1940 venne ritirato dalla prima linea e inviato oltremare, per essere impiegato come aereo da addestramento e da traino per bersagli. Considerate le aspettative con cui fu salutato al suo apparire, il Battle \u00e8 ritenuto uno dei pi\u00f9 deludenti aerei mai impiegati dalla RAF.\nStoria del progetto.\nNel 1932 l'Air Ministry britannico emise una specifica al fine di sostituire i vecchi biplani Hawker Hart ed Hawker Hind allora in servizio. Tra le caratteristiche richieste il nuovo velivolo doveva essere in grado di trasportare un carico di 1\u00a0000 lb di bombe per 1\u00a0000 mi alla velocit\u00e0 di 200 mph. In quel momento per\u00f2 non era disponibile alcuna motorizzazione che, applicata ad un velivolo, potesse riuscire ad ottenere le caratteristiche richieste, cos\u00ec l'Air Ministry fu costretto ad emettere una nuova specifica, la P.27/32.\nAlla richiesta risposero la Fairey Aviation Company Ltd con il progetto del Battle e la Armstrong Whitworth Aircraft con il suo A.W.29. Il prototipo del Battle venne portato in volo per la prima volta il 10 marzo 1936 mentre l'A.W.29, che era in ritardo sullo sviluppo, non riusc\u00ec a staccarsi da terra che il 6 dicembre successivo. Quest'ultimo non impression\u00f2 favorevolmente la commissione esaminatrice anche a causa di un cedimento del carrello in fase di atterraggio e decisero di dichiarare vincitore il Battle.\nIl Battle, monoplano con ala a sbalzo e rivestimento di tipo lavorante, rappresentava il frutto di un moderno progetto e poteva portare un ingente carico di bombe con un raggio d'azione due volte quello normale ed a una velocit\u00e0 maggiore del 50 per cento rispetto ai vecchi velivoli. Fu anche il primo aereo a entrare in produzione dotato del nuovo motore Merlin, adottando come numero identificativo della versione (I, II, III e IV) il medesimo che indicava il modello del motore installato. Venne ordinato in un numero di esemplari senza precedenti: un primo lotto, in risposta alla specifica P.23/35, di 155 esemplari, il primo dei quali completato nello stabilimento di Hayes, contea del Middlesex, nel giugno 1937, a cui fece seguito un secondo lotto di 500 e infine 863, costruiti parte nel nuovo stabilimento Fairey di Heaton Chapel, Stockport e parte in uno degli stabilimenti \"ombra\" gestito dalla Austin Motors a Longbridge, quest'ultimo che realizzer\u00e0 in tutto esemplari a seguito dell'evasione della specifica P.32/36.\nIl totale della produzione ammont\u00f2 a unit\u00e0, sulle richieste inizialmente. Le linee di montaggio, infatti, vennero chiuse nel settembre 1940, per rendere possibile la costruzione di modelli ritenuti pi\u00f9 efficienti.\nTecnica.\nIl Battle rappresentava un'evoluzione tecnica nella gamma di modelli fino ad allora sviluppati dalla Fairey, abbandonando l'impostazione a configurazione alare biplana per la pi\u00f9 moderna monoplana, costruito in tecnica mista prevalentemente metallica.\nLa fusoliera integrava la cabina di pilotaggio a tre posti chiuso da un lungo tettuccio finestrato, con le due postazioni anteriori interposte a quella del mitragliere di coda da un serbatoio di combustibile posto in posizione baricentrica. Posteriormente terminava in un impennaggio convenzionale monoderiva.\nLa velatura era monoplana, con ala di grandi dimensioni posizionata bassa sulla fusoliera.\nIl carrello d'atterraggio era un triciclo convenzionale, con elementi anteriori ammortizzati retrattili con movimento verso coda e che rientravano parzialmente nel piano alare, integrato posteriormente da un ruotino d'appoggio fisso posto sotto la coda.\nLa propulsione era affidata ad un motore Rolls-Royce Merlin, un 12 cilindri a V raffreddato a liquido. La potenza variava a seconda della versione installata: dal Merlin I (1\u00a0030\u00a0hp) al Merlin V. Il motore era posizionato all'apice anteriore della fusoliera, coperto da una cofanatura metallica ed abbinato ad un'elica tripala.\nL'armamento era composto da una sola mitragliatrice Browning calibro .303 in (7,7 mm) fissa posta in caccia pi\u00f9 una pari calibro Vickers K brandeggiabile posteriore. Quello da caduta consisteva in quattro bombe da che potevano essere stivate all'interno, pi\u00f9 ordigni fino a agganciabili a piloni esterni.\nImpiego operativo.\nLe fonti storiografiche reperite indicano che, all'epoca in cui fu portato in volo il prototipo, il Fairey Battle era un aereo efficiente con prestazioni sostanzialmente in linea con quelli contemporaneamente in servizio con altre forze armate; tuttavia poco tempo dopo, all'epoca dell'entrata in servizio con la RAF, nuovi aerei da caccia, capaci di velocit\u00e0 maggiori di almeno , cominciavano ad uscire dalle catene di montaggio.\nSostanzialmente il difetto del Battle consisteva nell'incapacit\u00e0 dei vertici militari di comprendere l'evoluzione delle tattiche di combattimento emerse durante la guerra civile spagnola, con il ruolo di primo piano svolto dalla Luftwaffe a supporto delle truppe della Wehrmacht: le prestazioni e le tecniche di combattimento emerse durante il conflitto spagnolo dimostravano che il Battle era pericolosamente obsoleto gi\u00e0 due anni prima di essere chiamato in causa per difendere l'esercito britannico sul suolo francese.\nRegno Unito.\nTra il maggio 1937 e il maggio 1938, 15 Squadron di bombardieri della RAF erano equipaggiati con il nuovo bombardiere leggero della Fairey. Il velivolo, oltre ad essere di bell'aspetto, era ben gradito agli equipaggi, si pilotava con piacere e non aveva difetti rilevanti.\nAllo scoppio della guerra, si manifestarono i primi problemi. L'aereo era entrato in servizio in 20 squadroni della RAF. Come il Bristol Blenheim, altrettanto diffuso, era triposto, sfiorava i 400\u00a0km/h ed era armato con 2 mitragliatrici e 450 chili di bombe, per\u00f2 aveva un peggior rapporto potenza-peso e non tollerava altrettanto bene i danni subiti in combattimento. Nonostante ci\u00f2, proprio a uno di essi tocc\u00f2 la sorte di abbattere il primo velivolo tedesco della guerra, il 20 settembre 1939: un Messerschmitt Bf 109.\nDegli oltre aerei gi\u00e0 allora prodotti, circa 200 vennero inviati in Francia per combattere nella forza aerea di spedizione inglese, la \"BEF\", che cercava di aiutare i francesi drammaticamente a corto di aerei moderni nel 1939. Quando i tedeschi entrarono in Belgio e lo occuparono, i Battle contrattaccarono cercando di bombardare le colonne in avanzata, ma era ormai troppo tardi.\nIl 10 maggio 1940, quattro formazioni di otto Battle ciascuna attaccarono le truppe tedesche avanzanti attraverso il Lussemburgo. Era una mossa disperata: dei trentadue Battle lanciati allo sbaraglio a bassa quota e a tiro della FlaK tedesca, tredici furono abbattuti e quasi tutti gli altri gravemente danneggiati, un'indicazione di quello che sarebbe avvenuto nei giorni seguenti. La forza aerea belga scopr\u00ec nello stesso giorno quanto fossero inefficaci i suoi Battle, quando sei velivoli su nove vennero abbattuti nel tentativo di bombardare il ponte di Veldwezelt. Questo schema si ripet\u00e9 con frequenza nei dieci giorni seguenti. Gli alleati lanciavano questi inadeguati velivoli contro le colonne tedesche avanzanti, solo per vederli decimati dall'intenso fuoco antiaereo. I Battle che sopravvivevano alla flak venivano assaliti dai Messerschmitt e distrutti.\nQuando 6 aerei attaccarono i ponti di Maastricht, 5 vennero subito abbattuti ottenendo un solo successo. Le scorte con i caccia Hurricane erano indisponibili e per sfuggire ai Messerschmitt Bf 109 gli aerei volarono a bassa quota, diventando facile bersaglio dalla contraerea, gi\u00e0 appostata ovunque dagli efficienti reparti germanici. Un solo aereo sopravvisse, ma solo perch\u00e9 era giunto in ritardo sull'obiettivo. Un solo equipaggio di quelli abbattuti si salv\u00f2, passando 5 anni in prigionia in Germania.\nUna prima squadriglia era dunque gi\u00e0 stata dimezzata. Una percentuale di perdite dell'85% era devastante per il morale tanto quanto per il materiale, ma contro l'agguerrita caccia e la difesa contraerea tedesca, non esisteva una scelta valida per dei bombardieri costretti ad attaccare da soli. La velocit\u00e0 di crociera di 280\u00a0km/h non aiutava ad aumentare le opportunit\u00e0 di sopravvivenza, la sagoma era facilmente traguardabile dai nemici e la macchina, con lo stesso motore dell'Hurricane, aveva tre uomini a bordo e un peso del 60% superiore. Il serbatoio nell'abitacolo era un pericolo mortale per l'equipaggio se qualche colpo fosse andato a segno nella fusoliera.\nQuattro giorni dopo, gli aerei vennero impiegati contro i ponti di barche nella zona di Sedan. All'inizio le perdite furono lievi, ma poi la situazione peggior\u00f2 in fretta, e per i Battle \"suon\u00f2 la campana a morto\", come scrisse la stampa inglese. Passata un'ora, almeno 37 aerei su 70 non esistevano pi\u00f9, insieme a 111 aviatori inglesi.\nL'aereo venne dirottato da quel momento a compiti meno impegnativi e i pochi reparti superstiti della BEF si ritirarono in patria dopo poche altre settimane, non prima di aver subito ulteriori perdite. Il Battle venne relegato a compiti secondari, come il traino bersagli.\nIn Africa orientale, per\u00f2, la minaccia era molto meno temibile e in quel teatro alcuni reparti con tali velivoli si batterono con ragionevole efficacia: le difese italiane erano molto pi\u00f9 a misura delle prestazioni dell'aereo britannico. Anche una squadriglia greca ne ricevette alcuni, con una apprezzabile attivit\u00e0 contro gli italiani, sebbene dovesse guardarsi anche qui dalla reazione nemica, pi\u00f9 dai caccia intercettori e meno dallo poco efficiente difesa antiaerea."}
{"id": "460500", "revid": "101770392", "url": "https://it.wikipedia.org/wiki?curid=460500", "title": "Capannelle", "text": ""}
{"id": "460501", "revid": "484362", "url": "https://it.wikipedia.org/wiki?curid=460501", "title": "Lg", "text": ""}
{"id": "460502", "revid": "1543377", "url": "https://it.wikipedia.org/wiki?curid=460502", "title": "Assassino (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", l'Assassino (\"Assassin\" nella versione originale in inglese) \u00e8, in Original \"D&amp;D\" e \"AD&amp;D Prima Edizione\", una sottoclasse del Ladro, in \"AD&amp;D Seconda Edizione\" un kit opzionale, mentre in \"D&amp;D Terza Edizione\" \u00e8 una classe di prestigio. La classe \u00e8 modellata sulla percezione degli assassini del mondo reale. In ambientazioni orientaleggianti, la classe base alternativa del Ninja pu\u00f2 essere utilizzata al suo posto.\nDescrizione.\nL'Assassino (maggiordomo) come sottoclasse del Ladro.\nOriginal \"D&amp;D\".\nL'Assassino appare per la prima volta nel secondo supplemento pubblicato per Original \"D&amp;D\", \"Blackmoor\", di Dave Arneson. Qui l'Assassino viene descritto come una sottoclasse del Ladro a cui pu\u00f2 accedere solo un personaggio che sia di razza umana e di allineamento Neutrale (in questa edizione del gioco gli allineamenti possibili sono solo tre). Inoltre, deve possedere dei requisiti minimi nelle caratteristicheossia almeno 12 in Forza, Destrezza e Intelligenza. In Original D&amp;D vengono spesso imposti alcuni vincoli nel background del personaggio; in questo caso si indica che l'Assassino deve necessariamente appartenere ad una gilda di assassini e avervi servito come semplice ladro: ci\u00f2 giustifica il possesso delle abilit\u00e0 tipiche del Ladro, come attaccare alle spalle, scassinare serrature o scalare. Un assassino \u00e8 considerato pi\u00f9 esperto nel maneggio delle armi rispetto a un ladro; pu\u00f2 infatti utilizzare qualsiasi tipo di arma e bench\u00e9, come un Ladro, limitato all'uso di corazze di cuoio, pu\u00f2 imbracciare uno scudo. L'Assassino ha la capacit\u00e0 di poter avvelenare le armi con ogni tipo di veleno senza rischiare di subirne gli effetti, o avvelenare subdolamente un nemico. Caratteristica unica dell'Assassino \u00e8 la capacit\u00e0 speciale di travestirsi con maestria: pu\u00f2 assumere le sembianze di un personaggio appartenente ad un'altra classe e di un individuo del sesso opposto; la probabilit\u00e0 di essere scoperto \u00e8 molto bassa. In base al livello di esperienza, all'Assassino vengono assegnati dei titoli, che rappresentano la scala gerarchica della gilda:\nA differenza di altre classi, \u00e8 presente un \"cap level\", il 14\u00ba livello; per potervi accedere, non \u00e8 sufficiente accumulare punti esperienza, bens\u00ec assassinare il detentore della carica.\n\"AD&amp;D Prima Edizione\".\nCome in Original \"D&amp;D\", anche nel \"Players Handbook\" di Gary Gygax l'Assassino \u00e8 una sottoclasse del Ladro, ma accessibile a tutte le razze tranne che ai personaggi halfling. Con l'introduzione dei nove allineamenti, un Assassino deve essere necessariamente Malvagio (quindi LM, NM, CM), poich\u00e9, come scrive l'autore, \u00ab\"perforce, as the killing of humans and other intelligent life forms for the purpose of profit is basically held to be the antithesis of weal\"\u00bb (\"necessariamente, l'assassinio di esseri umani e di altre forme di vita intelligenti, con il solo proposito del profitto, non pu\u00f2 essere che l'antitesi del bene\"). Le caratteristiche minime sono le stesse dell'edizione originaria, ma il punteggio di Intelligenza richiesto \u00e8 di almeno 11. Le capacit\u00e0 speciali e l'abilit\u00e0 nel maneggio di armi e armature sono simili a quelle di Original D&amp;D, anche se aggiornate al sistema di regole di AD&amp;D Prima Edizione. All'Assassino vengono assegnati dei titoli in base al livello (il 15\u00b0 \u00e8 quello massimo):\nL'Assassino come classe di prestigio.\nLa classe di prestigio dell'Assassino viene descritta per la prima volta nel manuale \"Guida del Dungeon Master\" per \"D&amp;D Terza Edizione\" (3.0), in cui sono apparse le prime sei classi di prestigio per D&amp;D. L'Assassino \u00e8 definibile da due caratteristiche fondamentali: la capacit\u00e0 di avvicinarsi alla vittima riducendo il pi\u00f9 possibile il rischio di essere scoperto e l'abilit\u00e0 di colpirla, rendendola incapace o uccidendola, con colpi precisi e immediatamente letali. Per far questo, l'assassino impara la ferrea disciplina dell'arte della furtivit\u00e0, apprende la manipolazione di utili incantesimi arcani di massimo 4\u00ba livello (come \"Cambiare sembianze\" e \"Foschia occultante\"), acquisisce nozioni sull'anatomia della creatura che deve uccidere e impara a conoscere e maneggiare i veleni. L'Assassino ottiene, progressivamente, con l'aumento del livello di esperienza, privilegi di classe finalizzati all'assassinio:\nUn Assassino \u00e8 competente nell'uso di arco corto (anche composito), balestra (a mano, leggera e pesante), dardi, manganello, spada corta, stocco e pugnale, tutte armi maneggevoli e facilmente occultabili; \u00e8 competente inoltre nelle armature leggere, poich\u00e9 questo tipo di armatura non impedisce eccessivamente i movimenti.\nLa versione aggiornata, descritta nella \"Guida del Dungeon Master\" per \"D&amp;D3.5\", aggiunge i privilegi di classe Schivare prodigioso migliorato (vantaggi gi\u00e0 comunque precedentemente compresi in Schivare prodigioso) e, ad alti livelli, Nascondersi in piena vista; quest'ultimo gli consente di potersi nascondere nelle ombre anche se qualcuno lo sta osservando direttamente.\nRequisiti per l'Assassino.\nI requisiti di accesso alla classe di prestigio richiedono che il personaggio soddisfi soprattutto una sola delle caratteristiche fondamentali dell'assassino, la furtivit\u00e0. Infatti, il candidato deve avere numerosi gradi nelle abilit\u00e0 Muoversi silenziosamente, Nascondersi e Camuffare. Inoltre, deve avere un allineamento Malvagio (quindi LM, NM oppure CM), strettamente legato ad un altro vincolo, quello di aver provato la sua determinazione compiendo almeno un assassinio a sangue freddo con il solo movente di diventare un assassino. Qualsiasi classe ad eccezione del paladino pu\u00f2 diventare assassino; i paladini decaduti sono per\u00f2 ammessi.\nGli assassini e la societ\u00e0.\nGli assassini sono frequentemente al soldo di qualche personaggio malvagio; a meno di essere particolarmente esperti, difficilmente agiscono da soli, ma in gruppo, ben organizzati in gilde o societ\u00e0 segrete. Spesso, ma non sempre, l'assassino \u00e8 un individuo votato all'omicidio per scopi economici e materiali ma difficilmente ideologici, abile ad uccidere infiltrandosi senza essere scoperto (e per questo molto spesso vengono assoldati anche solo come informatori o spie), colpendo senza scrupoli, restando nell'ombra e utilizzando subdole armi come i veleni. Generalmente gli assassini fanno parte di organizzazioni \u2013 necessariamente segrete \u2013 il cui unico scopo \u00e8 la conquista di denaro e potere. Spesso sono al soldo di nobili o ricchi cittadini.\nAssassino epico.\nCon la revisione 3.5, un Assassino che raggiunge il 10\u00ba livello pu\u00f2 proseguire a livelli epici diventando un Assassino epico ."}
{"id": "460511", "revid": "1573940", "url": "https://it.wikipedia.org/wiki?curid=460511", "title": "Agaonidae", "text": "I moscerini dei fichi (Agaonidae ) sono una famiglia di insetti dell'ordine degli Imenotteri.\nDescrizione.\nLe Agaonidae sono caratterizzate da un marcato dimorfismo sessuale: la femmina \u00e8 un insetto di piccole dimensioni, dotato di ali con venatura marginale perpendicolare al margine anteriore, mentre il maschio \u00e8 in genere privo di ali (o con ali molto rudimentali).\nLe zampe mediane sono visibilmente pi\u00f9 sottili di quelle anteriori e posteriori.\nLe femmine hanno un ovipositore chiaramente estroflesso, in alcune specie molto lungo. \nI maschi hanno robuste mandibole.\nBiologia.\nIl ciclo vitale di ogni specie di Agaonidae \u00e8 associato ad una specie del genere \"Ficus\"; le specie della sottofamiglia Agaoninae si comportano da impollinatori, mentre le altre specie sono prevalentemente parassiti degli impollinatori o \"gall-formers\" di altre parti del fico.\nIl ciclo vitale del maschio si esaurisce all'interno del siconio del fico: il suo ruolo \u00e8 quello di accoppiarsi con la femmina e quindi, con le sue robuste mandibole, di aprirle una via di uscita (\u00e8 il contrario di quanto avviene tra gli Strepsiptera, in cui la femmina non lascia mai l'ospite). La femmina una volta fecondata lascer\u00e0 il fico ospite per andare a deporre le uova su altri fichi, portando cos\u00ec a compimento la impollinazione.\nCoevoluzione.\nLa pianta ed il relativo imenottero impollinatore sono completamente dipendenti l'uno dall'altro, dal momento che ogni specie di \"Ficus\" pu\u00f2 essere impollinata solo dalla appropriata specie di insetto, e ogni specie di insetto non pu\u00f2 riprodursi al di fuori della appropriata specie di pianta. \u00c8 il caso, per citare l'esempio pi\u00f9 noto, del fico comune (\"Ficus carica\") e della \"Blastophaga psenes\".\nUna relazione cos\u00ec stretta fa supporre che entrambi i gruppi discendano da progenitori comuni: un \"Ficus\" ancestrale ed il suo insetto impollinatore, da cui per successiva speciazione si sono evolute le attuali specie. Si tratterebbe di un tipico caso di coevoluzione, anche se l'esatto meccanismo di tale fenomeno non \u00e8 ancora del tutto compreso. Esistono delle eccezioni: per esempio due differenti specie africane, \"Ceratosolen arabicus\" e \"Ceratosolen galili\", possono interagire sia con \"Ficus sycomorus\" che con \"Ficus mucuso\".\nTassonomia.\nLa famiglia delle Agaonidae comprende tradizionalmente 71 generi e 723 specie, suddivisi in 6 sottofamiglie.\nIn realt\u00e0 esistono divergenze tra gli entomologi sugli esatti confini della famiglia.\nRecenti studi filogenetici, basati sulla analisi degli acidi nucleici, indicherebbero che solo le specie della sottofamiglia delle Agaoninae dovrebbero essere classificate come Agaonidae mentre Sycoecninae, Otitesellinae e Sycoryctinae andrebbero incluse nella famiglia delle Pteromalidae. Ancora incerta, secondo tali studi, la collocazione di Sycophaginae e Epichrysomallinae.\nSottofamiglia Agaoninae.\nComprende 23 generi che raggruppano 347 specie. \nSottofamiglia Epichrysomallinae.\nComprende 13 generi che raggruppano 37 specie. \nSottofamiglia Otitesellinae.\nComprende 14 generi che raggruppano 75 specie. \nSottofamiglia Sycoecinae.\nComprende 6 generi che raggruppano 67 specie. \nSottofamiglia Sycophaginae.\nComprende 6 generi che raggruppano 57 specie. \nSottofamiglia Sycoryctinae.\nComprende 9 generi che raggruppano 140 specie. \nAlcune specie.\nTra le specie presenti in Italia vanno inoltre ricordate:"}
{"id": "460524", "revid": "1226", "url": "https://it.wikipedia.org/wiki?curid=460524", "title": "Ville d'Avray", "text": ""}
{"id": "460526", "revid": "1543377", "url": "https://it.wikipedia.org/wiki?curid=460526", "title": "Il secondo libro dei robot", "text": "Il secondo libro dei robot (\"The Rest of the Robots\") \u00e8 un'antologia di racconti di fantascienza di Isaac Asimov, del 1964. Contiene 8 storie scritte fra il 1942 e il 1958, che hanno per protagonisti i robot. L'edizione americana del libro \u00e8 composta anche dai 2 romanzi \"Abissi d'acciaio\" e \"Il sole nudo\", pubblicati in Italia come opere a s\u00e9 stanti. Nell'edizione Bompiani \u00e8 stato aggiunto \"Intuito femminile\", presente inizialmente nell'Antologia del bicentenario. \u00c8 seguente a \"Io, Robot\" e precedente a \"Antologia del bicentenario\". I racconti principali contenuti in questo libro per lo sviluppo dell\"Universo della fondazione\", sono stati poi riuniti in \"Tutti i miei robot\".\nElenco dei racconti.\nI titoli seguenti rispettano l'indice della raccolta nell'edizione Mondadori:"}
{"id": "460528", "revid": "767487", "url": "https://it.wikipedia.org/wiki?curid=460528", "title": "The Chronicles of Riddick", "text": "The Chronicles of Riddick \u00e8 un film del 2004, scritto e diretto da David Twohy, \"sequel\" di \"Pitch Black\" (2000). Nel 2013 ne \u00e8 stato girato un seguito intitolato \"Riddick\".\nTrama.\nIl fuggitivo Richard B. Riddick viene scoperto nel suo nascondiglio sull'inospitale pianeta disabitato UV VI da una banda di \"merc\" guidata da Toombs. Liberatosi senza sforzo di quei pochi avversari, sottrae loro l'astronave e si dirige verso il pianeta Helion Prime, dove \u00e8 stata messa la ricca taglia sulla sua testa e dove, a New Mecca, vive l'Imam, l'unico a conoscenza del suo luogo di volontario esilio, dal quale mai si sarebbe aspettato di essere tradito.\nArrivato a destinazione, dopo un viaggio durante il quale, nel criosonno, ha avuto delle fugaci visioni del suo dimenticato passato, si presenta in cerca di spiegazioni dall'Imam, che gli fa incontrare la persona a cui ha rivelato dove cercarlo, perch\u00e9 c'era disperato bisogno di lui: la saggia Aereon, inviata della razza degli Elementali, gli rivela che lui \u00e8 forse l'ultimo sopravvissuto della razza dei furyani, sterminati trent'anni prima, e secondo una profezia sar\u00e0 proprio un guerriero furyano a salvare l'umanit\u00e0, fermando il male dilagante e riportando l'equilibrio nell'universo. E ormai il male \u00e8 prossimo, rappresentato da un'armata di guerrieri chiamati Necromonger, guidati dal malvagio Lord Marshal, che attraversano lo spazio, sottomettendo ogni pianeta che trovano sulla loro strada, diretti verso l'Oltreverso, una sorta di oscuro universo parallelo al di l\u00e0 del normale piano di esistenza.\nQuella stessa notte, i Necromonger invadono Helion Prime, distruggendone senza difficolt\u00e0 ogni difesa. Quando l'Imam viene ucciso nel tentativo di proteggere la propria famiglia, Riddick lo vendica uccidendo a sua volta il Necromonger responsabile della sua morte, proprio sotto gli occhi del Lord Marshal, che sta offrendo in quel momento agli sconfitti la scelta tra \"convertirsi\", unendosi ai conquistatori, ed essere uccisi. Colpito dalle eccezionali capacit\u00e0 di combattimento di Riddick e interessato a scoprire chi sia in realt\u00e0, Lord Marshal lo fa catturare e portare sulla propria nave ammiraglia, dove lo sottopone ad un'indagine mentale da parte degli psichici Quasi-Morti, che ne rivelano l'identit\u00e0 furyana.\nLord Marshal, a conoscenza della profezia sulla propria sconfitta, ordina l'immediata uccisione di Riddick, che riesce per\u00f2 a fuggire, giusto per cadere nelle mani di Toombs e della sua nuova banda, da cui si lascia catturare senza opposizione, perch\u00e9 i \"merc\" gli sono necessari non solo per lasciare subito Helion Prime, ma anche per essere portato alla prigione del pianeta Crematoria dove, secondo Imam, \u00e8 rinchiusa \"Jack\", la ragazza sopravvissuta insieme a loro due agli eventi narrati in \"Pitch Black\". Al suo inseguimento viene mandata una compagnia di Necromonger guidati da Lord Vaako, la cui ambiziosa Lady, incuriosita dal fatto che Lord Marshal dia cos\u00ec importanza ad un singolo uomo, interroga Aereon, venendo a conoscenza della profezia e pensando a come sfruttarla ai propri fini.\nNella prigione di Crematoria, costruita sotto la superficie, inabitabile per l'estrema escursione termica (dai +702\u00a0\u00b0F (372\u00a0\u00b0C) della parte illuminata ai -295\u00a0\u00b0F (-182\u00a0\u00b0C) della parte non esposta al sole), mentre Toombs e i carcerieri discutono lungamente della taglia, Riddick reincontra \"Jack\", che adesso si fa chiamare Kyra, che lo accusa di averla abbandonata quando aveva pi\u00f9 bisogno di lui, spingendola a rivolgersi a dei mercenari per imparare a combattere, finendo per essere venduta come schiava e diventando poi un'assassina. Riddick le spiega per\u00f2 di aver tentato solo di proteggerla, allontanandosi da lei.\nQuando i carcerieri si rendono conto che i \"merc\" hanno involontariamente condotto a Crematoria i Necromonger, forse condannando a morte tutti loro, scoppia una sparatoria fra i due gruppi, che Riddick sfrutta per dare inizio all'evasione. Mentre i carcerieri si avviano rapidamente verso l'hangar delle astronavi attraverso i trenta chilometri del tunnel sotterraneo, minandolo per renderlo inutilizzabile da altri, Riddick, dopo aver rinchiuso in cella Toombs, guida Kyra e alcuni compagni di fuga in una disperata corsa contro il tempo, sfidando le proibitive condizioni ambientali della superficie. Sia le guardie che gli evasi giungono all'hangar solo per scoprire che i Necromonger sono gi\u00e0 l\u00ec.\nAl termine di una furiosa battaglia, Vaako se ne va convinto che Riddick sia morto, portando con s\u00e9 Kyra. Ma Riddick \u00e8 sopravvissuto, anche grazie all'aiuto di uno dei Necromonger, il Purificatore, rimasto accanto a lui, e che dapprima gli riferisce l'offerta di Lord Marshal di lasciarlo in vita purch\u00e9 le loro strade non si incrocino nuovamente, invitandolo poi per\u00f2 ad approfittare del fatto che Vaako riferir\u00e0 certo di averlo ucciso per attaccare di sorpresa Lord Marshal, con la guardia abbassata. Dopo aver rivelato di essere anche lui un furyano, si incammina verso la morte nel fuoco incandescente, per espiare la colpa di aver ceduto al culto Necromonger.\nTornato su Helion Prime, dove Lord Marshal sta per ordinare il Protocollo Finale (che distrugger\u00e0 ogni forma di vita del pianeta), Riddick penetra nell'astronave ammiraglia per salvare Kyra. Malgrado il travestimento da Necromonger viene riconosciuto da Lady Vaako, che per\u00f2 non ne denuncia la presenza, sperando che riesca almeno a ferire in combattimento Lord Marshal, permettendo cos\u00ec a Lord Vaako di sconfiggerlo e prenderne il posto alla guida dell'armata. Dopo aver scoperto di avere perso anche Kyra, ormai convertita, ingaggia la battaglia finale con Lord Marshal, malgrado questi sia dotato di poteri superiori tali da non poter essere sconfitto.\nIl capo dei Necromonger sta per dare il colpo di grazia al furyano, quando viene inaspettatamente attaccato alle spalle e gravemente ferito da Kyra, la cui vera personalit\u00e0 ha resistito al condizionamento. Dopo aver scaraventato via la ragazza, che finisce trafitta su uno spuntone di metallo, subisce un altrettanto inaspettato attacco a tradimento da parte di Lord Vaako, al cui colpo micidiale riesce a sfuggire all'ultimo istante, solo per ritrovarsi per\u00f2 vulnerabile di fronte a Riddick, che lo pugnala in fronte, uccidendolo.\nDopo aver visto morire tra le proprie braccia Kyra, Riddick, accasciato sul trono di Lord Marshal, osserva i Necromongers inchinarsi di fronte a lui per rendergli omaggio e capisce di essere diventato, secondo il loro spietato credo di morte (\u00abCi\u00f2 che uccidi rimane a te\u00bb), il nuovo capo."}
{"id": "460531", "revid": "83531", "url": "https://it.wikipedia.org/wiki?curid=460531", "title": "Esaurimento nervoso", "text": "Lesaurimento nervoso (pi\u00f9 propriamente nevrastenia o, meno frequentemente, \"scompenso nervoso\") \u00e8 un'espressione nata agli albori delle scienze neurologiche/psichiatriche, divenuta poi colloquiale e popolare, e riferita ad un insieme di patologie psicologiche e neurologiche definite, spesso, in maniera molto generica.\nDescrizione.\nSintomi.\nLa sintomatologia individua i seguenti sviluppi:\nTrattazione freudiana.\nFra i sintomi \"preminenti\" della nevrastenia, Freud identific\u00f2 pressione endocranica, propensione alla stanchezza, dispepsia, stitichezza, irritazione spinale, e una seconda forma di nevrastenia che chiam\u00f2 \"nevrosi di angoscia\", caratterizzata da eccessiva ansiet\u00e0, inquietudine, angoscia d'attesa, attacchi di angoscia completi, rudimentali o supplementari, vertigine locomotoria, agorafobia, insonnia, aumentata sensibilit\u00e0 al dolore.\nSecondo Freud, le persone malate dovrebbero avere cognizione della certezza con cui il medico \u00e8 in grado di interpretare i loro disturbi nevrotici e di inferirne l'etiologia sessuale operante, per abbandonare il riserbo verso le persone cui hanno chiesto aiuto per le loro sofferenze. La morfologia della nevrosi pu\u00f2 con poca difficolt\u00e0 essere tradotta in etiologia e una conoscenza di quest'ultima porta del tutto naturalmente a nuove indicazioni sui metodi di cura.\nSolo nelle nevrastenie l'interrogazione del paziente riesce a svelare i fattori etiologici della sua vita sessuale, perch\u00e9 nella nevrastenia questi sono eventi recenti, del presente, o che iniziano con l'et\u00e0 della maturit\u00e0 sessuale. L'interrogazione del paziente d\u00e0 invece scarsi risultati nel caso della psiconevrosi. Come nella nevrastenia, i sintomi mancano di qualsiasi legame con la causa profonda della psiconevrosi, che risale alla primissima infanzia, di cui il paziente si \u00e8 dimenticato, a causa della rimozione.\nAspetto linguistico e uso odierno.\n\u00c8 da notare come a livello linguistico il termine appare improprio in quanto il sistema nervoso non si pu\u00f2 \"esaurire\" completamente, ma al pi\u00f9 pu\u00f2 \"malfunzionare\" ovvero finire in \"scompenso\" rispetto alla norma producendo i sintomi suddetti. Nel suo \"Manuale critico di psichiatria\", cos\u00ec definisce Jervis l'\"esaurimento nervoso\": \"Termine privo di un significato preciso, che serve a designare, in modo rassicurante e neutrale, qualsiasi disturbo psichico. N\u00e9 il sistema nervoso in generale, n\u00e9 in particolare il cervello, sono sistemi o organi che si 'esauriscono': questo modo di dire non ha quindi significato scientifico\". La diffusione popolare dell'espressione trae origine dal probabile errore di traduzione dell'inglese \u00ab\"nervous breakdown\"\u00bb (crollo nervoso); il termine indica, infatti, l'ansia e il disturbo depressivo. Talora il termine neurastenia \u00e8 usato per indicare la sindrome della fatica cronica e sindromi affini come la fibromialgia, di incerta origine, ma a componente solo in parte psicogena."}
{"id": "460532", "revid": "767487", "url": "https://it.wikipedia.org/wiki?curid=460532", "title": "Emanuelle nera (film)", "text": "Emanuelle nera \u00e8 un film del 1975, diretto da Albert Thomas (pseudonimo di Adalberto Albertini). Ispirato alla Emmanuelle francese, questo \u00e8 il primo film della serie \"Emanuelle nera\".\nLanci\u00f2 definitivamente l'attrice indonesiana Laura Gemser, alla sua seconda pellicola italiana dopo \"Amore libero - Free Love\", diretto da Pier Ludovico Pavoni nel 1974. L'attrice fu accreditata nei titoli di testa del film e sui flani pubblicitari con il nome Emanuelle. Sul set del film la Gemser conobbe Gabriele Tinti, che divenne in seguito suo marito. Usc\u00ec in Italia in versione softcore, ma per le versioni estere furono aggiunte sequenze \"hard\", non girate dalla Gemser ma da una sua controfigura. La versione con inserti hardcore verr\u00e0 distribuita in Italia in DVD solo negli anni 2000.\nTrama.\nMae Jordan, detta Emanuelle, \u00e8 una \"fotoreporter\" americana di colore che arriva a Nairobi per un \"reportage\", ospite d'una coppia di ricchi bianchi, Gianni e Ann Danieli. Presto Emanuelle s'invaghisce di Gianni e decide di rimanere a Nairobi, partecipando a feste e \"safari\", non disdegnando nemmeno un rapporto lesbico con Ann. In un primo tempo felice, Emanuelle inizia a sentirsi oppressa e, per non privarsi della libert\u00e0, decide di lasciare l'Africa, affermando che solo il suo lavoro la fa sentire libera.\nProduzione.\nRiprese.\nIl film fu girato interamente a Nairobi, mentre gli interni furono girati a Roma, agli studi De Paolis.\nAccoglienza.\nIl successo di pubblico fu enorme, tanto da incassare poco pi\u00f9 di 804 milioni di lire in 862 giorni di programmazione.\nCritiche.\nIl film fu molto apprezzato dal \"New York Times\", che scrisse: \u00abGirato con vera maestria, anche le scene pi\u00f9 erotiche assumono un notevole valore artistico\u00bb.\nIn Italia invece le critiche furono meno favorevoli. \"Il Giorno\" scrisse: \u00abGirato in una lussuosa carta patinata (alla Playboy), il filmettino rivela tutto, ma proprio tutto, della mulatta (\"sic\") Emanuelle. Il regista ha il solo merito di tentare qualche inquadratura \"d'arte\"\u00bb.\nLa rivista \"Nocturno\" scrive: \u00ab\"Emanuelle\" \u00e8 un film che si rivede volentieri, con una punta di nostalgia per quegli anni in cui ci si era illusi che la rivoluzione sessuale fosse a portata di mano. Le cose, invece, sono andate diversamente\u00bb.\nTitoli esteri.\nIl film usc\u00ec negli Stati Uniti e nel Regno Unito come \"Black Emanuelle\" e in Spagna come \"Emanuelle negra\"."}
{"id": "460533", "revid": "599013", "url": "https://it.wikipedia.org/wiki?curid=460533", "title": "Javier Sotomayor", "text": "\u00c8 considerato il pi\u00f9 grande saltatore in alto di tutti i tempi. Vincitore, tra l'altro, di una medaglia d'oro ai Giochi olimpici, di due ori ai mondiali all'aperto, di quattro ori ai mondiali indoor e di tre ori ai Giochi panamericani, \u00e8 stato il dominatore della specialit\u00e0 dalla fine degli anni ottanta fino alla fine del XX secolo.\nBiografia.\nAnni ottanta.\nSotomayor era appena diciassettenne quando, nel 1984, salt\u00f2 2,33, stabilendo il nuovo record mondiale juniores, misura che gli avrebbe permesso di salire sul podio olimpico a Los Angeles, Olimpiadi peraltro disertate da Cuba come da tutti i paesi del blocco orientale. L'anno successivo ai Giochi mondiali indoor 1985 vince la medaglia d'argento saltando 2,30 m in gennaio, e due mesi pi\u00f9 tardi a L'Avana migliora il proprio personale arrivando a 2,34 m. Nel 1986 migliora nuovamente il personale, saltando a Santiago di Cuba 2,36 m. Il primo titolo a livello internazionale lo vince nel 1987 ai X Giochi panamericani di Indianapolis, migliorando il proprio personale e portandolo a 2,37 m, mentre ai mondiali di Roma dello stesso anno non va oltre il nono posto (2,29 m).\nL'8 settembre 1988 a Salamanca, Sotomayor stabil\u00ec il record del mondo, appartenente a Patrik Sj\u00f6berg, portandolo a 2,43, pochi giorni prima della cerimonia di apertura delle Olimpiadi di Seul, dove ancora una volta non sar\u00e0 presente perch\u00e9 Cuba boicotta anche quei Giochi, in solidariet\u00e0 con la Corea del Nord. Nel 1989, dopo aver saltato ai mondiali indoor di Budapest 2,43, stabil\u00ec un nuovo record del mondo saltando 2,44 ai Campionati centroamericani e caraibici di atletica leggera di Porto Rico.\nAnni novanta.\nIl 1990 fu un anno problematico per Sotomayor, una lesione a un piede lo lasci\u00f2 fuori dalle gare per buona parte della stagione, inoltre soffr\u00ec la scomparsa del suo allenatore di sempre, Jos\u00e9 Godoy, sostituito poi da Guillermo de la Torre.\nGuarito dall'infortunio e col nuovo allenatore, vince comunque ai XVI Giochi Centroamericani di Citt\u00e0 del Messico, mentre l'anno successivo partecipa ai mondiali di Tokyo giungendo secondo, alle spalle dello statunitense Austin. Vince inoltre la medaglia d'oro, la seconda consecutiva, ai Giochi panamericani organizzati a casa sua, a L'Avana.\nNel 1992, a Barcellona, riusc\u00ec finalmente a partecipare e a vincere la medaglia d'oro ai Giochi olimpici, con un salto vincente di 2,34 m, stessa misura raggiunta da altri 4 saltatori. Il cubano per\u00f2 non aveva sbagliato un solo tentativo fino a quel punto, passando le misure sempre al primo salto, a differenza degli altri e si aggiudic\u00f2 la gara davanti a Sjoberg e a ben tre atleti che vinsero il bronzo, Artur Partyka, Tim Forsyth e Hollis Conway. Anni dopo Sotomayor confess\u00f2 che l'evento olimpico fu quello che gli gener\u00f2 maggior ansiet\u00e0 e nervosismo di tutta la carriera.\nIl 27 luglio 1993, ancora a Salamanca stabil\u00ec un nuovo record mondiale saltando 2,45 metri, primato mai pi\u00f9 avvicinato da nessun atleta negli anni seguenti. Nello stesso anno conquista anche i mondiali, sia indoor che all'aperto, saltando, nelle due occasioni, rispettivamente 2,41 m e 2,40 m. Ancora nel 1993, Sotomayor ricevette il premio \"Pr\u00edncipe de Asturias de los Deportes\". Da questo momento Sotomayor inizier\u00e0 ad accusare qualche problema fisico, che unito allo sforzo mentale nel restare al massimo livello per tanti anni, ne comprometter\u00e0 le prestazioni negli anni seguenti. Nonostante nel 1995 vinca ai mondiali indoor e, per la terza volta, ai Giochi panamericani, ai mondiali all'aperto sar\u00e0 solo secondo, battuto a 2,37 m da Troy Kemp, e l'anno seguente ai Giochi di Atlanta si classificher\u00e0 solamente dodicesimo, non riuscendo a saltare 2,32 m.\nNel 1997 riusc\u00ec a tornare ai vertici ai mondiali di Atene, dove vinse l'oro con 2,37 m, superando Artur Partyka e Tim Forsyth.\nDoping e ritiro.\nDopo un 1998 senza grandi competizioni, si present\u00f2 ai XIII Giochi panamericani di Winnipeg come chiaro favorito. Il cubano vinse la gara, e sarebbe stato l'unico atleta a vincere, in una competizione dell'atletica leggera ai panamericani, per quattro volte di fila, tuttavia pochi giorni dopo furono resi noti i test antidoping, nei quali Sotomayor risultava positivo alla cocaina, venendo quindi squalificato. La IAAF lo sospese per 2 anni ma, dopo una lunga battaglia legale condotta dal presidente della federazione cubana d'atletica, il campione olimpico di Montreal Alberto Juantorena, la pena fu ridotta della met\u00e0 per \"circostanze eccezionali\", vale a dire l'immensa carriera di Sotomayor e l'infinit\u00e0 di controlli negativi a cui si era sottoposto. Rientrato in gara si aggiudic\u00f2 la medaglia d'argento ai Giochi olimpici del 2000, superato dal russo Sergej Kljugin per 3 centimetri (2,35 m contro 2,32 m).\nAnnunciato il ritiro dalle competizioni l'11 ottobre 2001, avrebbe dovuto essere squalificato a vita per una seconda positivit\u00e0 riscontrata nel meeting di Tenerife il 14 luglio 2001 al nandrolone.\nInserito nel \"Sal\u00f3n de la Fama\" della \"Confederaci\u00f3n Centroamericana y del Caribe de Atletismo\" nel 2007, nel 2011 ricevette dal Comitato olimpico internazionale il premio \"Deporte inspiraci\u00f3n para la Juventud\"\nStatistiche.\nSotomayor ha avuto una netta predominanza nella storia del salto in alto. Tra i 24 salti pi\u00f9 alti di tutti i tempi, 17 sono suoi; ha saltato oltre i 2,40 metri ben 21 volte, pi\u00f9 di ogni altro atleta.\nL'ultima volta che super\u00f2 i 2,40 metri fu il 25 marzo 1995 ai Giochi panamericani che si svolsero a Mar del Plata, Argentina. Da allora soltanto il qatariota Mutaz Essa Barshim e l'ucraino Bohdan Bondarenko sono saliti oltre i 2,40 m, misura raggiunta anche all'aperto dal russo Vja\u010deslav Voronin il 5 agosto 2000, e al coperto dallo svedese Stefan Holm il 6 marzo 2005 e da un altro russo, Ivan Uchov, il 25 febbraio 2009.\nPalmar\u00e8s.\nJavier Sotomayor \u00e8 il saltatore in alto di maggior successo al mondo, il solo ad aver vinto due volte il Campionato mondiale outdoor nel salto in alto (1993 e 1997), ha vinto quattro medaglie d'oro ai mondiali indoor (1989, 1993, 1995 e 1999), risultato eguagliato solo dallo svedese Stefan Holm. Vincitore delle Olimpiadi di Barcellona nel 1992 e medaglia d'argento a Sydney nel 2000, ha anche vinto tre titoli consecutivi ai Giochi Panamericani, e ha vinto due volte le finali della IAAF (1994 e 1998). \nOltre ai titoli in campo internazionale, Sotomayor ha vinto 12 volte ai Campionati cubani di atletica: consecutivamente dal 1986 al 1989 e ancora dal 1991 al 1995, e poi nel 1998, 1999 e 2001.\nAltre competizioni internazionali.\n1985\n1992\n1994\n1998"}
{"id": "460536", "revid": "6923", "url": "https://it.wikipedia.org/wiki?curid=460536", "title": "Adela di Pfalzel", "text": "Biografia.\nLa sua \"passio\" \u00e8 ampiamente leggendaria. Secondo una tradizione, sarebbe stata figlia del re merovingio Dagoberto II e della principessa anglosassone Matilde, nipote di san Sigeberto III, sorella di santa Erminia di Oehren (che, secondo altre fonti, sarebbe stata sua madre) e nonna di san Gregorio di Utrecht.\nDopo la morte prematura del marito, da cui aveva avuto un figlio, si sarebbe posta sotto la direzione spirituale di san Bonifacio e, attorno al 690, avrebbe fondato il monastero di \"Palatiolum\" (Pfalzel), nei pressi di Treviri.\nSant'Alberico, vescovo di Utrecht era suo pronipote.\nCulto.\nMemoria liturgica il 24 dicembre."}
{"id": "460541", "revid": "1372005", "url": "https://it.wikipedia.org/wiki?curid=460541", "title": "Irmina di Oehren", "text": "Biografia.\nSecondo Teofredo, abate di Echternach e suo biografo, sarebbe stata figlia del re merovingio Dagoberto II e della principessa anglosassone Matilde, nipote di san Sigeberto III, e sorella di santa Adele (che invece, secondo altre fonti, sarebbe stata sua figlia insieme a Plectrude, moglie di Pipino di Herstal): sarebbe diventata monaca dopo la scomparsa del suo promesso sposo, morto la vigilia delle nozze, e avrebbe fondato un monastero presso un castello donatole dal padre.\nStoricamente ella \u00e8 nota dall'atto di fondazione dell'abbazia di Echternach alla quale ella cedette la met\u00e0 di una villa che possedeva nella citt\u00e0 di Echternach (Lussemburgo).\nQuesta seconda interpretazione storica vuole che Irmina di Oehren fosse andata sposa nel 693 al Ugoberto (\u2020 697/698), siniscalco di Clodoveo III e conte palatino nel 697, al quale avrebbe dato i figli:\nCulto.\nLa sua memoria liturgica \u00e8 celebrata il 24 dicembre."}
{"id": "460542", "revid": "116623156", "url": "https://it.wikipedia.org/wiki?curid=460542", "title": "Fernando Bandini", "text": "Opere.\nNel 1962 pubblic\u00f2 \"In modo lampante\", la sua prima opera, per i tipi di Neri Pozza. Seguono \"Per partito preso\" nel 1965, \"Memoria del futuro\" nel 1969 e \"La mantide e la citt\u00e0\" nel 1979, questi ultimi due editi da Arnoldo Mondadori Editore.\nLe successive raccolte \"Santi di dicembre (\"1994), \"Meridiano di Greenwich\" (1998) e \"Dietro i cancelli e altrove\" (2007) sono state pubblicate da Garzanti. Per quest'ultima opera gli \u00e8 stato consegnato a Marradi, sabato 6 ottobre 2007, il Premio di Poesia \"Dino Campana\".\nBandini pur non avendo fatto studi classici scrive anche poesie in lingua latina. \"\"Avevo questo cruccio del latino\" ha detto, \"leggevo i classici e ne ero affascinato, pur non capendo nulla di quello che era scritto; ma a furia di leggerli sono diventato esperto della loro struttura\"!\".\nFernando Bandini scrive (oltre che in latino e in italiano) poesie in dialetto vicentino. Dice di lui Andrea Zanzotto:"}
{"id": "460543", "revid": "1372005", "url": "https://it.wikipedia.org/wiki?curid=460543", "title": "Batilde (regina di Neustria)", "text": "Origini.\nSecondo il continuatore anonimo del cronista Fredegario, era una donna di origine straniera, senza alcuna precisazione circa il popolo di provenienza e gli ascendenti, mentre secondo il \"Domus Carolingicae Genealogia\" era di origine sassone.\nBiografia.\nLe notizie sulla sua vita vengono dalla tradizione agiografica, la \"Vita Sanctae Bathildis\", composta in ambiente ecclesiastico poco dopo la sua morte, e da citazioni di cronisti, e a volte le informazioni non concordano pienamente.\nEntrambe le tradizioni peraltro la dipingono come un'Anglosassone di nobile nascita, forse rapita durante un'incursione di Danesi, o forse imparentata con il re Ricberht dell'Anglia orientale, ultimo re pagano di quella terra. Ricberht fu spodestato dal suo rivale cristiano Sigeberht, il quale dopo la vittoria si liber\u00f2 di parenti e sostenitori del vecchio re. Baltilde, ancora ragazzina, fu venduta come schiava, e divenne propriet\u00e0 di Ercinoaldo, maggiordomo di palazzo del regno di Neustria.\nLa tradizione agiografica.\nSecondo la \"Vita S. Bathildis\", probabilmente scritta da una monaca dell'abbazia di Chelles, Batilde era bellissima, intelligente, modesta e molto sensibile alle necessit\u00e0 altrui. Ercinoaldo, rimasto vedovo da poco, si sent\u00ec attratto da Batilde e consider\u00f2 l'idea di sposarla. La ragazza, tuttavia, non lo assecondava, ed egli rinunci\u00f2 al proposito, presentandola invece al re Clodoveo II, il quale se ne innamor\u00f2 e la prese in sposa attorno al 650. Baltilde probabilmente aveva circa diciannove anni quando divenne regina e il continuatore anonimo del cronista Fredegario, la definisce prudente ed elegante, mentre il re, a seconda delle versioni, poteva avere dai 12 ai 16 anni d'et\u00e0.\nLa \"Vita\" riporta che anche da regina Batilde rimase umile e modesta, dedita alle opere di carit\u00e0 e a generose donazioni, grazie alle quali furono fondate le abbazie di Corbie e di Chelles e fu contribuito alla fondazione di quelle di Jumi\u00e8ges, Jouarre, Saint-Wandrille de Fontenelle e di Luxeuil. Offr\u00ec inoltre aiuti importanti a San Claudio di Besan\u00e7on e alla sua abbazia sui monti del massiccio del Giura.\nDal matrimonio con Clodoveo nacquero tre figli, i futuri re Clotario III, Childerico II e Teodorico III.\nAlla morte del marito (tra il 655 e il 657) esercit\u00f2 la reggenza portando il \"cingulum\", simbolo dell'esercizio del pubblico potere, e, mantenendo nella carica di maggiordomo di palazzo di Neustria Ercinoaldo, cerc\u00f2 di ricostruire l'unit\u00e0 del regno franco in favore del primogenito, Clotario III. Da regina si dimostr\u00f2 una capace donna di governo. Proib\u00ec tra l'altro il commercio di schiavi cristiani (si impegn\u00f2 molto a riscattare bambini venduti in schiavit\u00f9).\nDopo aver imposto il figlio Childerico II sul trono di Austrasia, nel 660 lo conferm\u00f2, accettando che Clotario III regnasse su Neustria e Burgundia ed escludendo il terzo figlio, Teodorico da quest'ultimo regno.\nAl raggiungimento della maggiore et\u00e0 da parte di Clotario III (664 circa), anche a causa dell'avvento di Ebroino a maggiordomo di palazzo di Neustria (in Austrasia il maggiordomo di palazzo era Wulfoaldo), avvenuto dopo la morte di Ercinoaldo (circa 558), Batilde fu costretta ad abbandonare la corte e a ritirarsi nell'abbazia di Chelles, uno dei numerosi monasteri che aveva contribuito a fondare, dove trascorse il resto della sua vita dedicandosi alla cura dei malati. Essa don\u00f2 il suo ormai \"cingulum\" di cui era stata spogliata al monastero.\nNel 670, mor\u00ec il primogenito Clotario a cui subentr\u00f2 il fratello Teodorico III; nel 675 venne assassinato l'altro figlio Childerico.\nAlla sua morte, nel 680 circa, fu sepolta nell'abbazia di Chelles. Il suo culto viene ufficialmente ricordato all'epoca della traslazione dei suoi resti dall'abbazia in una nuova chiesa, sotto gli auspici di Ludovico il Pio. Fu canonizzata da papa Niccol\u00f2 I (858 - 867).\nMemoria liturgica il 30 gennaio.\nLa tradizione delle cronache.\nNel contesto della societ\u00e0 del settimo secolo \u00e8 probabile che Ercinoaldo donasse Batilde a Clodoveo perch\u00e9 ne facesse una delle sue concubine, nonostante il fatto che l'agiografia enfatizzi la sua castit\u00e0 anche durante la condizione di schiava. Fu l'interesse da lei destato nel sovrano a far s\u00ec che questi decidesse poi di farne la sua regina. Batilde fu in effetti donna intelligente e accorta, e govern\u00f2 con capacit\u00e0, anche se con il continuo supporto del suo antico padrone Ercinoaldo.\nSecondo alcuni cronisti, peraltro, fu una governante a tratti spietata, in continuo conflitto con i vescovi, di cui alcuni furono da lei fatti assassinare. Beda riferisce che Ennemondo, vescovo di Lione poi santificato, fu assassinato per ordine di Ebroino ma su istigazione di Batilde nel 658.\nIl sigillo di Batilde.\nIl sigillo in oro della regina Batilde, originariamente posizionato su un anello, \u00e8 stato ritrovato nel 1999 da un cercatore dilettante in un campo a poche miglia dalla citt\u00e0 di Norwich, nell'East Anglia. Il sigillo ha due facce. Una, quella ufficiale, mostra il volto della regina e il suo nome , l'altra, quella privata, presenta la raffigurazione della regina e del marito Clodoveo, entrambi nudi ed impegnati in un rapporto intimo sotto l'emblema della croce. Probabilmente il verso ufficiale serviva ad apporre il sigillo sui documenti ufficiali, l'altro su quelli privati.\n\u00c8 difficile spiegare come il sigillo della regina dei Franchi sia stato rinvenuto nell'East Anglia: probabilmente fu inviato alla sua famiglia di origine dopo la sua morte.\nIl sigillo \u00e8 conservato presso il \"Norwich Castle Museum\".\nMatrimonio e figli.\nBatilde a Clodoveo diede tre figli:\nLeggenda degli snervati di Jumi\u00e8ges.\nPoich\u00e9 due dei tre figli di Clodoveo II, tra cui il maggiore, si erano ribellati alla madre Batilde, che reggeva le sorti del regno durante un pellegrinaggio del marito in Terra Santa, il re al suo ritorno, dopo averli sconfitti, li condann\u00f2 a morte, ma dopo l'intercessione di Batilde li condann\u00f2 al supplizio dello snervamento (cio\u00e8 fece bruciare loro i legamenti nervosi e i tendini delle gambe). Dopo il supplizio, essendo i due giovani deboli e handicappati, chiesero di essere ricoverati in un monastero; non sapendo scegliere il luogo Batilde si affid\u00f2 alla sorte: fece costruire una zattera, vi pose sopra i due figli e la lasci\u00f2 libera nella corrente della Senna. La zattera si ferm\u00f2 a Jumi\u00e8ges, dove san Filiberto li vide e, riconoscendo i loro abiti regali, li accolse in monastero dove presero i voti.Si tratta di una leggenda senza alcun fondamento storico, in quanto Clodoveo II non and\u00f2 mai in Terra santa, mor\u00ec giovane, quando i figli erano ancora bambini.\nAlla leggenda, che si concluse nell'abbazia di Jumi\u00e8ges (da qui il nome, \"Gli snervati di Jumi\u00e8ges\") fa riferimento anche Marcel Proust in \"Alla ricerca del tempo perduto\".\nBibliografia.\nLetteratura storiografica.\nin lingua inglese:"}
{"id": "460544", "revid": "47767", "url": "https://it.wikipedia.org/wiki?curid=460544", "title": "Audoeno di Rouen", "text": "Biografia.\nNato da una nobile famiglia neustriana, venne educato nel monastero di San Medardo a Soissons ed ebbe modo di frequentare san Colombano e san Farone di Meaux. Ancor giovane, entr\u00f2 a servizio dei re franchi sotto Clotario II, grazie al quale pot\u00e9 conoscere anche san Vandregisilo, san Romano, san Desiderio e san Sulpizio il Pio; il successore di Clotario, Dagoberto I, ne fece il suo \"Cancelliere\", carica che Audoeno mantenne anche sotto il figlio di Dagoberto, Clodoveo II. Divenne il principale consigliere di santa Batilde, moglie di Clodoveo e reggente per conto di Clotario III.\nAncora laico, nel 636 Audoeno fond\u00f2 un'abbazia a Rebais di regola colombaniana, su un terreno donatogli per tale scopo da Dagoberto I, e per popolarla fece arrivare un gruppo di monaci da Luxeuil, una delle numerose abbazie fondate da san Colombano e divenuta \"matrice\" di tutte quelle franche.\nL'abbazia di Rebais venne affidata a sant'Agilo che ne divenne il primo abate.\nNel 640 venne eletto vescovo di Rouen e il 13 maggio 641 ricevette l'ordinazione episcopale.\nNel 644 convoc\u00f2 il sinodo di Chalon-sur-Sa\u00f4ne per lottare contro la simonia; incentiv\u00f2 le missioni per evangelizzare i pagani ancora presenti nella sua diocesi e favor\u00ec l'espandersi della vita monastica, consacrando le chiese delle abbazie \"colombaniane\" di Fontenelle, fondata dal suo vecchio amico san Vandregisilo, e di Jumi\u00e8ges, fondata da san Filiberto. Redasse anche una \"Vita di Sant'Eligio\".\nMor\u00ec nel 684 a Clichy, nei pressi di Parigi, e venne sepolto nel monastero di \"San Pietro\" (oggi \"Saint-Ouen\") a Rouen.\nIl culto.\nMemoria liturgica il 24 agosto."}
{"id": "460551", "revid": "580", "url": "https://it.wikipedia.org/wiki?curid=460551", "title": "Fairuz", "text": "Durante le sue \"tourn\u00e9e\" internazionali, Fairouz ha cantato in sale da concerto e teatri quali la Royal Albert Hall di Londra, l'Olympia di Parigi, la Carnegie Hall di New York, la MGM Grand Garden Arena di Las Vegas, oltre che nei festival di Baalbek e Beiteddine, in Libano.\nTra i testi delle canzoni di Fairouz vi sono romantiche storie d'amore (talora contrastate, talora a lieto fine) e argomenti di carattere patriottico (sottolineati dalla scelta del vernacolo libanese come mezzo linguistico), nei quali si esprime la nostalgia per la vita rurale e l'amore per il proprio paese.\nBiografia.\nNasce a Jabal Al-Arz il 21 novembre 1935 col nome di Nouhad Haddad in una famiglia ortodossa siriaca. Il padre, Wadi Haddad, originario della citt\u00e0 di Mardin, oggi in Turchia, si era stabilito in Libano dopo aver sposato Lisa al-Bustani, libanese maronita, un matrimonio da cui sarebbe nata la futura cantante.\nPrimi anni.\nLa famiglia si \u00e8 trasferita a Beirut, nel quartiere di Zuqaq al-Blatt. Nouhad cresce nell'ambiente culturale della capitale, seguendo corsi al Conservatorio e distinguendosi come interprete radiofonica sin dalla giovane et\u00e0. Seguita dal direttore musicale della radio libanese, Halim El Roumi (il padre della cantante Majida El Roumi), Nouhad - ormai conosciuta come Fairouz - incontra i fratelli Rahbani, Assi e Mansour, anch'essi impegnati come musicisti in radio. Inizia il sodalizio affettivo e artistico con Assi Rahbani (\u0644\u0639\u0627\u0635\u064a \u0627\u0644\u0631\u062d\u0628\u0627\u0646\u064a, \"al-\u02bf\u0100\u1e63\u012b al-Ra\u1e25b\u0101n\u012b\"), poi divenuto suo marito, e col cognato Mansour (\u0645\u0646\u0635\u0648\u0631 \u0627\u0644\u0631\u062d\u0628\u0627\u0646\u064a, \"Man\u1e63\u016br al-Ra\u1e25b\u0101n\u012b\"), che ha portato a un'ampia produzione musicale, in cui le doti vocali di Fairouz vengono sostenute da una innovativa miscela di linguaggi musicali propri della tradizione araba del Levante con linguaggi e strumenti appartenenti alla cultura musicale europea.\nI fratelli Rahbani compongono per la sua voce e \"Itab\", scritta da Assi, diventa rapidamente un successo in tutto il mondo arabo all'inizio degli anni Cinquanta. Il 23 gennaio 1955, Assi e Fairouz si sposano. Quegli anni sono molto proficui per Fairouz, che tocca diversi generi musicali, con una tendenza verso la modernit\u00e0 e la musica occidentale. La musica dei fratelli Rahbani segue l'evoluzione della cantante, producendo sia composizioni sinfoniche che musica popolare, come il tango o la musica sudamericana. Questo gusto per le contaminazioni musicali non viene accolta con favore da buona parte del pubblico e della critica, abituati alle lunghe languide e monotone melodie romantiche egiziane accompagnate da musica tradizionale in voga allora.\nIl successo a Baalbek.\nCiononostante, lo stile dei fratelli Rahbani s'impone poco a poco e, nel 1957, il comitato del recentemente fondato festival internazionale di Baalbek chiede ai fratelli Rahani di preparare una \"serata libanese\" che facesse scoprire agli astanti (principalmente degli ospiti stranieri e dei libanesi crecsciuti in ambito occidentalizzato) la musica ed i balli tradizionali del Libano, dato che nell'unica edizione precedente erano stati presentati spettacoli musicali e tragedie greche. \u00c8 l'occasione per Fairouz di apparine nel primo grande concerto e di riscuotere un successo su scala internazionale. Nel 1959, Fairouz si ripresenta al festival di Baalbek come osite principale delle serate di musica libanese, davanti ad un pubblico numeroso. In quegli anni recita anche in commedie musicali e si esibisce in spettacoli in tutto il paese. La rappresentazione del 1961 a Baalbek supera tutte le altre: nel 1957 lo spettacolo era costituito da una serie di quadri senza un reale legame fra di essi e nel 1959 era stata rappresentata una commedia in un solo atto, \"Al' Mouhakama\" (Il processo); la commedia musicale scritta dai fratelli Rahbani per lo spettacolo del 1961 intitolata \"Al Ballbakieh\" (la donna di Baalbek) \u00e8 in quattro atti. Tratta della storia di una giovane fanciulla dalla voce seducente, universale ed eterna che gli dei vorrebbero portare con loro prima di lasciare il sito di Baalbek. Fairouz canta sia melodie andaluse dai toni arabeggianti che arie di musica classica in pieno stile occidentale, come la celebre \"Ode a Baalbek\". Portato a Londra e in Sudamerica, lo spettacolo, che nel frattempo ha acquistato sonorit\u00e0 ancora pi\u00f9 occidentali, non \u00e8 ricevuto bene dalla critica - soprattutto da quella britannica.\nNel anni successivi, i fratelli Rahbani sviluppano, nelle commedie musicali scritte per Fairouz, la connessione fra la mitologia del passato del paese con lo spirito nazionale del Libano moderno, un legame che viene impersonato dalla cantante stessa. \"Jisr el Kamar\", commedia in due atti, vede Fairouz impersona una ragazza amaliata dagli djinn che tenta di riconciliare due villaggi straziati dalla prima guerra civile libanese. La musica dei fratelli Rahbani si fa sempre pi\u00f9 espressiva e drammatica nei pezzi cantati dal coro, mentre \u00e8 pi\u00f9 lirica nei brani di Fairouz. Nel 1963, con \"Allayl wa'l Kandil\" (\"La notte della lanterna\") rappresentata all'occidentalissimo teatro del Casin\u00f2 di Beirut, quest'evoluzione si far\u00e0 pi\u00f9 marcata ancora. Nel 1966, Fairouz ritorna coi fratelli Rahbani al festival di Baalbek con un'opera storica \"Ayyam Fakhreddine\" (\"Al tempo di Faccardino\"), dove Fairouz impersona la coscienza d'un popolo che aspetta che il suo sovrano lo protegga e ne facci un paese indipendente (Faccardino fu un principe libanese del XVII secolo che si oppose agli Ottomani). Le commedie musicali si basano su un copione ormai rodato: una piccola comunit\u00e0 di montagna, unita malgrado le sue divisioni, si trova ad affrontare un problema sociale o politico, il personaggio interpretato da Fairouz generalmente risolve la situazione, accompagnando la storia verso il lieto fine.\nDal Piccadilly a Carnegie Hall.\nFino al 1966, Fairouz non si era mai esibita a lungo nella capitale Beirut; \u00e8 quindi nel 1967 che viene invitata assieme ai Rahbani ad esibirsi nel nuovo teatro Piccadilly, fondato ad Hamra, il quartiere intellettuale e cosmopolita della citt\u00e0. Montano \"Hala wel Malik\" (Hala e il Re), una commedia musicale dove i tratti recitati sono ridotti al minimo. Il successo \u00e8 immediato e lo spettacolo viene replicato nell'estate al festival dei Cedri e in autunno alla fiera internazionale di Damasco, suggellando il riconoscimento di un teatro libanese nazionale creato dai fratelli Rahbani e del quale Fairouz \u00e8 la stella.\nLa prima apparizione cinematografica di Fairouz era avvenuta nel 1965, con l'adattamento del lavoro \"Bayya'a el khawatim\" (I mercante di anelli), presentato l'anno prima al festival dei Cedri. La seconda produzione cinematografica dei fratelli Rahbani data del 1967, \"Safar barlik\" (L'esilio), ed \u00e8 ambientata nel 1914, quando la resistenza libanese si opponeva strenuamente all'occupazione ottomana. Segue un altro film, diretto come il precedente da Henri Barakat: \"Bint el hariss\" (La figlia della guardia), in un registro pi\u00f9 leggero, tratta le questioni delicate della disoccupazione e dell'adulterio in un piccolo villaggio, dove nulla pu\u00f2 rimanere celato a lungo.\nIl 1967 segna anche la fine della \"dolce vita\" libanese, con la sconfitta dell'esercito arabo contro Israele. L'innocenza dei villaggi libanesi idealizzati dei lavori dei fratelli Rahbani passa di moda e la visione idilliaca portata dal teatro libanese si trova sconfessata dalle conseguenze della guerra.\nIl cambiamento di stile segnato dal cambiamento della societ\u00e0 \u00e8 marcato da Fairouz nel 1968, quando la cantante decide di non esibirsi in Libano ed \u00e8 in Siria che canta la prima di \"Ash-shakhs\" (Sua Eccellenza), la prima parte di una trilogia satirica dei fratelli Rahbani sulla burocrazia e la politica dei regimi nati dai continui colpi di stato nei paesi arabi all'epoca, la trilogia si concluder\u00e0 con \"Yaiche Yaiche\" (Lunga vita a Sua Maest\u00e0) e \"Sahh Ennom\" (Ben svegliato!) nel 1970. \"Ash-shakhs\" viene rappresentata per quasi tre mesi consecutivi l'anno successivo al Piccadilly. L'estate i fratelli Rahbani presentano una commedia musicale dai toni epici, \"Jibal As-sawan\" (Le montagne di Selce), dove spronano il popolo a resistere all'oppressore mentre il finale, dove l'eroe Gherbeh muore da martire, marca le memorie.\nGli anni Settanta sono fra i pi\u00f9 prolifici per i fratelli Rahbani e fortunati musicalmente per Fairouz, con la sua voce all'apice delle sue potenzialit\u00e0. Il 1970 \u00e8 molto prolifico per i fratelli Rahbani, sia con la conclusione della trilogia politica iniziata con \"Ash-shakhs\", che con la rappresentazione di \"Sahh En-nom\" in Siria, una commedia musicale che si ispira molto al teatro dell'assurdo, dove mostrano un governatore che dorme sempre ed un popolo che patisce di conseguenza. Segue, nel 1971, un'altra commedia musicale: \"Nass min Warak\" (Gente di carta) che mette in scena una \"troupe\" di commedianti capeggiati da Maria (Fairouz). La prima di \"Nass min Warak\" avvenne alla Fiera Internazionale di Damasco e and\u00f2 in tour in prestigiose sale del Nordamerica (prima delle quali, la Carnegie Hall di New York), prima di arrivare al Piccadilly di Beirut nell'inverno 1972. L'estate dello stesso anno, i fratelli Rahbani avevano presentato al festival di Baalbeck e poi a Damasco, assieme a Fairouz, la black commedy \"Natourit al Mafatih\" (La guardiana delle chiavi), dove un popolo oppresso sceglie di fuggire dal reame di Sira, mentre Zad el khayr (interpretata da Fairouz) rimane sola a fronteggiare il tiranno. Questo \"tour de force\" strema il gruppo: a fine stagione Fairouz viene internata in una clinica a Beirut, mentre qualche giorno dopo Assi Rahbani soffre di un'emorragia cerebrale potenzialmente fatale e per la quale subisce diversi interventi a Parigi, dove \u00e8 trasportato nel jet privato del presidente siriano Hafiz el Assad.\nMalattia di Assi Rahbani e separazione.\nAssi Rahbani soffre di perdite di memoria e si ristabilisce lentamente. Compone \"Layali el chimal el hazini\" (Le notti tristi) per Fairouz che la canta in apertura della commedia musicale \"Al-mahatta\" (La stazione), che va in scena al teatro Piccadilly nel febbraio 1973, ma per la prima volta Assi rimane assente dal teatro mentre suo figlio minore Elias Rahbani prende la direzione dell'orchestra. \"Al-mahatta\" \u00e8 la storia di una giovane straniera che convince un intero villaggio che un treno passer\u00e0 a breve per portarli \"verso nord\" e verso la felicit\u00e0 e vede il primo componimento di Ziad Rahbani: \"Sa'alouni en-nas\" (Mi chiedono di te), dedicata al padre Assi Rahbani, sempre in ospedale in Francia.\nNell'estate 1973, Ziad compone la sua seconda canzone per sua madre, \"Eddaysh kan fi nass\" (C'era tanta gente), per lo spettacolo di variet\u00e0 a Baalbeck, \"Qasidet Hobb\" (Poema d'amore). Nel 1974, i fratelli Rahbani riprendono con la commedia musicale \"Loulou\" al Piccadilly. Il 13 aprile 1975, scoppia la guerra civile in Libano mentre i fratelli Rahbani e Fairouz rappresentavano uno spettacolo al Piccadilly che vedeva due famiglie in guerra e che prendono Zayyoun (Fairouz) come giudice; l'ouverture del primo atto \u00e8 anche uno dei componimenti pi\u00f9 riusciti di Ziad Rahbani.\nContinuano le rappresentazioni del connubio Fairouz-Rahbani: un variet\u00e0 \u00e8 montato per la Fiera Internazionale di Damasco nel 1976 e la prima di \"Petra\" \u00e8 messa in scena l'anno successivo nel teatro romano di Amman in occasione dell'ascesa al trono di re Hussein; la commedia musicale a sfondo storico verr\u00e0 in seguito portata in tourn\u00e9e a Damasco, al Casino du Liban e al Piccadilly. \"Petra\" costituisce l'ultimo lavoro che unisce Fairouz ai fratelli Rahbani: la separazione avviene gradualmente, nel 1978, Fairouz presenta ancora un concerto al London Palladium assieme ai Rahbani ed \u00e8 l'anno successivo, all'Olympia di Parigi, che avviene l'ultimo concerto di Fairouz sotto la direzione di Assi Rahbani. La loro collaborazione artistica e la loro vita in comune termina poco dopo.\nLa collaborazione con Ziad Rahbani.\n\u00c8 durante lo stesso anno 1979, nel quale Fairouz si separa artisticamente dai fratelli Rahbani, che pubblica il primo album dove tutti i pezzi sono composti da Ziad Rahbani, suo figlio. L'album \"Wahdoun\" (Soli) rappresenta una svolta nella carriera della cantante: vi interpreta per la prima volta melodie dagli arrangiamenti jazz. Il pubblico, abituato ai testi romantici dei fratelli Rahbani, rimane sorpreso dai pezzi espliciti e fitti di umorismo nero di Ziad Rahbani. Nel 1986, Fairouz si esibisce, accompagnata da suo figlio al piano, al Royal Festival Hall di Londra, presentando nuovi arrangiamenti dei brani che l'avevano resa famosa. Assi Rahbani muore il 21 giugno dello stesso anno.\nIl secondo album del connubio madre-figlio, \"Maarefti fik\" (Il nostro incontro), appare molto dopo il primo, nel 1987. Ziad presenta dei brani molto deiversi stilisticamente fra di loro, passando da atmosfere orientali nello stile del padre e dello zio, al jazz (soprattutto nel brano che d\u00e0 il titolo all'album, \"Ma'erefti fik\"). Lo stile del padre e dello zio sono definitivamente lasciati alle spalle. Nel 1988, Ziad Rahbani e Fairouz sono in un mega-concerto al Palazzo Omnisport di Parigi-Bercy, durante il quale il ministro francese della cultura Jack Lang la nomina commendatore dell'ordine des arts et des lettres. Fairouz ricever\u00e0 da Jacques Chirac la Legion d'Onore dieci anni pi\u00f9 tardi, nel 1998 a Beirut.\nIl 1991 vede l'uscita del terzo album della coppia Fairouz e Ziad Rahbani: \"Kifak enta?\" (Come va?)\".\" Come gli album precedenti, \"Kifak enta?\" venne molto criticato dai conservatori, sia per i suoi testi troppo moderni e impudici (nella canzone che d\u00e0 il nome all'album, Fairouz dichiara il suo amore ad un uomo gi\u00e0 sposato), che per l'eterogeneit\u00e0 delle influenze musicali. Fairouz non ha cantato in pubblico nel suo Libano natale dal 1977: \u00e8 il 17 settembre 1994 che si produce in un grande concerto nel centro di Beirut con 50.000 spettatori e per la prima volta dalla fine della guerra civile. Nel 1995, Ziad Rahbani et Fairouz pubblicano un album omaggio ad Assi Rahbani, \"Ila Assi\" (Ad Assi), che comprende 19 canzoni di Fairouz e dei fratelli Rahbani. L'album successivo appare quattro anni dopo, nel 1999, \"Mish Kayen Hayk Tkoun\" (Sei veramente cambiato), con pezzi di Ziad Rahbani e del siriano Mohammed Mohsen.\nL'anno 2000 segna il vero ritorno sulle scene di Fairouz. Il concerto del 1994 era necessariamente un misto di nostalgia e ricordi, mentre l'apparizione del 1998 al festival de Baalbeck (che aveva ripreso nel 1997) era stata un'antologia dei suoi successi cantati in playback, malgrado l'avviso contrario di suo figlio Ziad. Nell'agosto del 2000, Fairouz arriva al festival di Beiteddine accompagnata da Ziad Rahbani e da un'orchestra, l'orchestra sinfonica di Erevan, composta da musicisti armeni, francesi, siriani, olandesi e libanesi, diretta dall'armeno Karen Durgaryan, che l'accompagner\u00e0 ormai in ogni suo concerto. Fanno tre concerti, il cui programma include vecchi successi riarrangiati, fra cui \"La inta habibi\" (Non sei pi\u00f9 il mio amore), e nuovi brani come \"Sabah w massa\" (Mattina e sera). L'anno successivo, Fairouz e la sua orchestra replicano il successo sempre a Beiteddine. Il concerto del 2000 esce come album live, mentre nel gennaio del 2002 viene pubblicato il nuovo album: \"Wala kif\" (Ne come). Lo stesso anno, Fairouz ritorna a Beiteddine con un'orchestra ridotta ed una serie di retrospettive, ma nel 2003 presenta, allo stesso festival, con l'orchestra al completo e accompagnata al piano da Ziad Rahbani.\nNel 2006, Ziad aveva preparato con Fairouz un amodernamento della commedia dei fratelli Rahbani \"Sahh ennom\" (Buongiorno) del 1970 per il festival di Baalbek, ma l'invasione Israeliana del sud del Libano, iniziata proprio il giorno della prima, costringe l'annullamento del festival; la commedia sar\u00e0 rappresentata al BIEL di Beirut solo nel dicembre del 2006. La tourn\u00e9e di \"Sahh ennom\" porta Fairouz all'Opera House di Damasco, il 28 gennaio 2008, dopo 20 anni di assenza dal paese e nell'occasione di una serie di eventi previsti dall'UNESCO per la designazione di Damasco come Capitale della Cultura Araba per quell'anno. Anche se le rappresentazioni ebbero un successo enorme. Fayrouz venne criticata in Libano per aver recitato per una nazione ostile (il Libano aveva sofferto l'occupazione siriana per vari decenni).\nDi ritorno sulle scene libanesi, Fairuz presenta il suo nuovo album \"Eh fi amal\" (La speranza fa vivere), con due concerti al BIEL di Beirut i 7 e 8 ottobre 2010. L'album \u00e8 prodotto in collaborazione con Ziad e contiene 12 pezzi, di cui 8 inediti. Il 26 giugno 2011 si produce in un concerto al Th\u00e9\u00e2tre Royale Carr\u00e9, per la prima volta ad Amsterdam, nel quadro del Holland Festival. Nel mese di dicembre dello stesso anno, d\u00e0 cinque concerti nel nuovo centro polivalente Platea, al nord di Beirut.\nDiscografia.\n1959: \"Songs from Baalbek\"\n1960: \"Fayrouz\"\n1961: \"Albaalbakiya\"\n1962: \"Good Friday Eastern Sacred Song\" (ripubblicato nel 1964, 1967 e 1981)\n1963: \"The Night and the Lantern: Highlights\"\n1964: \"Rings For Sale (Complete Recording)\"\n1965: \"Christmas Hymns\"\n1966: \"Andaloussiyat\"\n1967: \"Safarbarlek Film Score\"\n1969: \"Ash Shakhs, Vol. I, II, III\"\n1970: \"Fayrouz - Jibal As-Sawan, Vol. I\"\n1971: \"Fayrouz-Greatest Hits\"\n1972: \"Soir\u00e9e Avec Fayrouz\"\n1973: \"Dabke, Vol. II\"\n1974: \"Dabke, Vol. III Fayrouz and Sabah - Folk Songs and Dances From Lebanon\"\n1975: \"Mais El Rim, Vol. I, II, III\"\n1976: \"B'Hebbak Ya Loubnan\"\n1977: \"Petra, Vol. I, II, III\"\n1978: \"Fayrouz in London\"\n1979: \"The Music of Fayrouz Operatas\"\n1980: \"Dahab Ayloul\"\n1991: \"Maarefti Feek\"\n1995: \"Ila Assi\"\n1999: \"Mish Kayen Haik Tkoun\"\n2000: \"Wala Keef\""}
{"id": "460552", "revid": "1482985", "url": "https://it.wikipedia.org/wiki?curid=460552", "title": "Istituto superiore di sanit\u00e0", "text": "L'Istituto superiore di sanit\u00e0, anche ISS, \u00e8 un ente di diritto pubblico che, in qualit\u00e0 di organo tecnico-scientifico del Servizio sanitario nazionale in Italia, svolge funzioni di ricerca, sperimentazione, controllo, consulenza, documentazione e formazione in materia di salute pubblica. L'Istituto \u00e8 posto sotto la vigilanza del Ministero della salute.\nStoria.\nL'inaugurazione ufficiale dell'ISS, allora denominato \"Istituto di sanit\u00e0 pubblica\", avvenne il 21 aprile 1934, dopo l'entrata in vigore, l'11 gennaio 1934, del regio decreto 27 luglio 1934, n. 1265 che definiva status e funzioni del nuovo Istituto, e una volta terminata l'intera costruzione. I lavori per la costruzione dell'edificio principale, su progetto dell'architetto Giuseppe Amendola, erano iniziati il 6 luglio 1931. Finanziatrice dei lavori di costruzione dell'Istituto era stata la statunitense Rockefeller Foundation.\nSecondo lo statuto, l'Istituto di sanit\u00e0 pubblica \u00abcon sede a Roma, opera al servizio del Ministero dell'Interno come centro di ricerca, indagini e accertamenti riguardanti i servizi per la pubblica sanit\u00e0 e per la specializzazione del personale del suddetto servizio nel Regno\u00bb.\nIl primo nucleo era costituito da 40 unit\u00e0 di personale e 4 laboratori:\nIl laboratorio di malariologia sostituiva la Stazione sperimentale per la lotta antimalarica, finanziata anch'essa dalla Rockefeller Foundation, a cui collaboravano Alberto Missiroli e Lewis W. Hackett, i massimi esperti nella lotta antimalarica in Italia.\nIl laboratorio di fisica, fondato da Giulio Cesare Trabacchi, si chiamava precedentemente Ufficio del radio, era ospitato nella sede di via Panisperna dove, sotto la guida di Enrico Fermi, lavoravano numerosi fisici quali Franco Rasetti, Emilio Segr\u00e8, Edoardo Amaldi e Bruno Pontecorvo. Enrico Fermi vi lavor\u00f2 fino al 1938, l'anno in cui, dopo aver ricevuto il premio Nobel per la fisica, si trasfer\u00ec negli Stati Uniti d'America. Nel 1942 entr\u00f2 in funzione il microscopio elettronico a trasmissione della Siemens. Lo stesso venne requisito, nell'autunno 1943, per ordine dei tedeschi. Dati i notevoli risultati ottenuti, si pens\u00f2 allora di autocostruirne uno. Fu un successo: lo strumento entr\u00f2 in funzione nel dicembre 1946, fornendo prestazioni migliori del precedente. Nel 1949 Mario Ageno, un ex allievo di Fermi, arriva al laboratorio di Fisica, ancora sotto la direzione del Trabacchi, e diventa direttore del dipartimento nel 1959. Con la preziosa collaborazione di Franco Graziosi, estende le attivit\u00e0 del laboratorio alla biofisica e alla biologia molecolare.\nNel 1941 l'Istituto di Sanit\u00e0 Pubblica, diretto dal 25 luglio 1935 da Domenico Marotta, assunse l'attuale denominazione di Istituto Superiore di Sanit\u00e0. Nel 1938 Marotta fonder\u00e0 la prestigiosa rivista scientifica \"Rendiconti dell'Istituto Superiore di Sanit\u00e0\", ribattezzata nel 1965 \"Annali dell'Istituto Superiore di Sanit\u00e0\".\nIl secondo dopoguerra.\nDopo la fine della seconda guerra mondiale venne dato un particolare impulso alle attivit\u00e0 di ricerca nei campi della biologia e della microbiologia. Vennero chiamati brillanti ricercatori, quali Daniel Bovet ed Ernst Boris Chain.\nNel 1958 l'ISS pass\u00f2 sotto la vigilanza del Ministero della sanit\u00e0.\nNel 1964, dopo la fine della presidenza Marotta a seguito della vicenda nota come \"Il caso Marotta\" che lo vide vittima di accuse ingiuste sulla sua gestione dell'Istituto, inizi\u00f2 un periodo di crisi per l'ISS, risolto in parte con la legge 7 agosto 1973 n. 519 (intitolata \"Modifiche dei compiti, dei regolamenti e delle strutture dell'Istituto Superiore di Sanit\u00e0\") che riformava l'ISS. Il 28 aprile 1972 era stato nominato direttore dell'ISS Francesco Pocchiari, direttore del \"Laboratorio di biochimica\".La Legge 7 agosto 1973 n. 519 successivamente riform\u00f2 l'ISS garantendogli una maggiore autonomia, permettendo l'organizzazione della ricerca per grandi aree tematiche, rendendo possibile programmare gli impegni nei settori della ricerca sanitaria e biomedica finalizzata, nonch\u00e9 le attivit\u00e0 di controllo e normazione.\nCon la creazione del Servizio sanitario nazionale (SSN), con la legge 833 del 1978, l'Istituto divenne organo tecnico-scientifico del SSN, con la clausola \"politica\", tuttavia, di stabilire un'istituzione separata a cui venivano affidate la ricerca e le attivit\u00e0 regolatorie nell'area dell'igiene e della sicurezza del lavoro; questo ente fu l'Istituto superiore per la prevenzione e la sicurezza del lavoro (ISPESL).\nLa riorganizzazione.\nNel 2001, col decreto del presidente della Repubblica 20 gennaio 2001 n. 70 contenente il \"Regolamento di organizzazione dell'Istituto superiore di sanit\u00e0, a norma dell'articolo 9 del decreto legislativo 29 ottobre 1999, n. 419\" (\"Gazzetta Ufficiale\" del 26 marzo 2001) venne approvato il nuovo regolamento di organizzazione che cambi\u00f2 radicalmente lo stato giuridico dell'Istituto. L'ISS divenne ente di diritto pubblico che, in qualit\u00e0 di organo tecnico-scientifico del Servizio sanitario nazionale, svolge funzioni di ricerca, sperimentazione, controllo, consulenza, documentazione e formazione in materia di salute pubblica.\nNel 2003 venne approvato il nuovo organigramma articolato in dipartimenti e centri nazionali. Sia i dipartimenti che i centri nazionali sono strutture tecnico-scientifiche, articolate in reparti, con autonomia in attivit\u00e0 di ricerca, controllo, consulenza e formazione; i centri hanno anche carattere interdipartimentale con funzione di coordinamento con le istituzioni esterne.\nStruttura.\nL'ISS ospita numerosi laboratori di riferimento nazionali e 3 laboratori di riferimento europei (\"European Union Reference Laboratory\", EU-RL):"}
{"id": "460553", "revid": "1005847", "url": "https://it.wikipedia.org/wiki?curid=460553", "title": "Elezioni regionali in Sicilia del 2001", "text": "Le elezioni regionali in Sicilia del 2001 si sono tenute il 24 giugno. Sono state le prime che hanno visto l'elezione diretta del Presidente della Regione Siciliana. I collegi elettorali erano quelli provinciali. Per la prima volta, nelle regionali siciliane, \u00e8 previsto un premio di maggioranza al candidato presidente eletto, attraverso un listino.\nEsse hanno visto la vittoria del CDU Salvatore Cuffaro (assessore uscente all'Agricoltura), sostenuto dal centro-destra, che ha sconfitto Leoluca Orlando, sostenuto dal centro-sinistra. Sono state le uniche in cui si \u00e8 votato con il Tatarellum. Queste elezioni hanno visto anche la presenza di un terzo candidato alla presidenza, Sergio D'Antoni.\nRisultati elettorali.\nListino.\nSono inoltre eletti deputati regionali anche il presidente (Cuffaro), il miglior candidato presidente non eletto (Orlando) e 8 componenti del \"listino\" del presidente eletto."}
{"id": "460555", "revid": "729019", "url": "https://it.wikipedia.org/wiki?curid=460555", "title": "Operazione Agreement", "text": "L'operazione Agreement (\"accordo\" in inglese) fu lanciata dagli Alleati nella Seconda guerra mondiale nella notte tra il 13 ed il 14 settembre 1942 per colpire le basi aeronavali ed i depositi dell'Asse in nord Africa.\nPresupposti.\nIl 29 e 30 aprile 1942 Hitler e Mussolini, riunitisi a Klessheim, avevano stabilito che l'ACIT (Armata corazzata italo-tedesca) in Nord Africa avrebbe dovuto mettere in atto un'offensiva per conquistare Tobruk ed attestarsi sulla linea Sollum-Halfaya dopodich\u00e9 ogni sforzo sarebbe stato rivolto alla conquista dell'isola fortificata di Malta, sede di un'importante base aeronavale da dove decollavano gli aerei che attaccavano i convogli dell'Asse che facevano la spola tra Italia e Libia.\nEffettivamente per il 20 giugno l'ACIT, condotta abilmente da Rommel, era riuscita a conseguire tutti i risultati prefissi pur potendo contare su forze inferiori in uomini e mezzi.\nA questo punto, per ridare morale alle proprie truppe, il comando britannico accett\u00f2 la proposta del tenente colonnello John Haselden, comandante delle unit\u00e0 speciali LRDG (Long Range Desert Group), di utilizzare una delle sue unit\u00e0 speciali per condurre un colpo di mano contro Tobruk dal deserto.\nTale idea iniziale fu poi sviluppata fino a trasformarla in un'imponente operazione dimostrativa con un consistente intervento di forze aero-navali (operazione Agreement) contro le basi aero-navali ed i depositi dell'Asse divisa in quattro parti:\nPer aumentare le probabilit\u00e0 di successo, nella notte del 13 settembre furono effettuate diverse azioni diversive fingendo degli attacchi terrestri presso El Alamein, navali contro Daba ed un finto aviosbarco presso Siwa, simulato con il lancio di manichini che erano delle trappole, in quanto si autodistruggevano.\nIl fine dell'operazione era di dimostrare a Rommel di essere in grado di colpire ovunque, cos\u00ec da costringerlo a disperdere le sue truppe.\nEssa fu confermata anche quando ormai da giorni era chiaro che l'azione di Rommel era stata bloccata.\nL'azione.\nOperazione Hyacinth.\nL'attacco a Barce fu portato da due pattuglie dei LRDG (una britannica ed un'altra neozelandese), per un totale di 50 soldati montati su 12 camion leggeri e 5 jeep.\nSi mossero da Faiyum il 2 settembre con l'appoggio di un'altra pattuglia di LRDG della Rhodesia, che nei pressi dell'obiettivo li avrebbe dovuti lasciare per rinforzare l'attacco contro Bengasi, per poi ritrovarsi dopo l'azione e ritirarsi insieme.\nIl 12, come stabilito, giunsero a Barce dopo un viaggio di 1860\u00a0km nel deserto. A questo punto la pattuglia rhodesiana prosegu\u00ec verso ovest per Bengasi, mentre britannici e neozelandesi si prepararono per l'attacco della notte successiva.\nAlla mezzanotte tra il 13 ed il 14, mentre la pattuglia inglese attaccava le baracche dei militari creando un diversivo, i neozelandesi si diressero verso l'aeroporto, colpendo con proiettili incendiari gli aerei parcheggiati e demolendo alcune installazioni con l'esplosivo. Mentre si ritiravano furono affrontati dai difensori, ma riuscirono a rompere il blocco combattendo e perdendo alcuni uomini e mezzi.\nRicongiuntisi con la pattuglia britannica, cominciarono la ritirata. Nelle ore successive furono attaccati da un reparto di Zapti\u00e9 che fer\u00ec diversi LRDG, e distrusse parecchi loro veicoli. Alla fine sui due automezzi superstiti furono fatti salire i feriti pi\u00f9 gravi, mentre gli altri proseguirono a piedi. In un'oasi distante 160\u00a0km si ritrovarono con la pattuglia proveniente da Bengasi, e grazie ai loro mezzi si ritirarono verso Kufra.\nLa loro azione port\u00f2 alla distruzione di 23 aerei.\nGli attaccanti lamentarono 10 prigionieri (7 neozelandesi e 3 rhodesiani), tutti feriti. Dopo un anno 4 dei neozelandesi riuscirono ad evadere.\nOperazione Snowdrop.\nL'attacco a Bengasi doveva essere portato da un commando del SAS forte di 200 uomini, e comandato dal tenente colonnello David Stirling.\nQuesti, partendo dall'oasi di Kufra e guidati da una pattuglia dei LRDG della Rhodesia, giunsero come previsto nei pressi di Bengasi dopo un viaggio di 965\u00a0km. L\u00ec incontrarono un'altra pattuglia dell'LRDG proveniente da Barce che, fino ad allora, aveva appoggiato la squadra di attacco dell'operazione Hyacinth.\nIl piano prevedeva che i LRDG si sarebbero occupati della pista di atterraggio, mentre il SAS avrebbero dovuto distruggere le installazioni portuali appena fosse terminato il bombardamento della RAF.\nRitardati dal terreno accidentato, gli operatori dell'LRDG rinunciarono alla missione e si nascosero per non essere avvistati dalla ricognizione aerea. Il SAS port\u00f2 invece avanti il suo attacco, ma fu subito bloccato. Alle prime luci del giorno gli italo-tedeschi cominciarono a braccarli con gli aerei, cos\u00ec i britannici si divisero in piccoli gruppi per ritornare a Kufra, dove gli ultimi giunsero il 24 settembre.\nGli attaccanti persero quasi la met\u00e0 delle 72 tra jeep e camion. Dieci militari furono uccisi o risultarono dispersi, e numerosi furono anche i feriti.\nLe due pattuglie dell'LRDG si riunirono agli attaccanti di Barce, e li aiutarono a rientrare in territorio amico.\nOperazione Daffodil.\nL'azione contro Tobruk era l'unica a prevedere uno sbarco anfibio di 550 soldati, con l'appoggio di truppe giunte dal deserto (90 militari).\nNella notte tra il 13 ed il 14 settembre, sfruttando la sorpresa e ricorrendo all'inganno (alcuni degli attaccanti vestivano divise tedesche mentre gli altri si fingevano prigionieri cos\u00ec poterono penetrare nella base senza destare sospetti) l'azione iniziale delle truppe provenienti da terra riusc\u00ec sostanzialmente. Problemi invece furono incontrati da quelle provenienti dal mare, il cui sbarco fall\u00ec sanguinosamente.\nDopo una notte di combattimenti, sostenuto per la gran parte da militari italiani, gli inglesi lamentarono 779 morti, 576 prigionieri (di cui 34 ufficiali), l'affondamento dell'incrociatore \"Coventry\", dei cacciatorpediniere \"Sikh\" e \"Zulu\", di 4 Motor Torpedo Boat (MTB 308, MTB 310, MTB 312 MTB 314), di 2 Motor Launches (ML 352, ML 353) e di diverse imbarcazioni d'assalto ad opera delle difese costiere e dell'aviazione Italiana.\nIl MTB 314, una barca che era stata danneggiata e si era arenata durante la battaglia, fu catturata dal R-boot tedesco \"R-10\" all'alba con 117 marinai e soldati a bordo. Dozzine di marinai e marines britannici furono salvati dalla torpediniera italiana \"Castore\", da una flottiglia di dragamine tedesche e da diverse chiatte a motore italiane, che catturarono inoltre un paio di mezzi anfibi che tentavano di raggiungere Alessandria a velocit\u00e0 molto bassa.\nTra gli italo-tedeschi si contarono 16 morti e 50 feriti.\nOperazione Tulip.\nLe truppe inviate contro l'oasi di Gialo era forte di circa 800 uomini, per lo pi\u00f9 sudanesi, che avevano lasciato Kufra l'11 settembre guidati da una pattuglia del LRDG formata da militari della Nuova Zelanda.\nIl viaggio fu pi\u00f9 difficoltoso del previsto, cos\u00ec le unit\u00e0 attaccarono l'obiettivo solo il 15, ma senza esito: la guarnigione formata da truppe italiane non si arrese e cos\u00ec il 20 giunse l'ordine dal Cairo di ritirarsi.\nTra i sudanesi si lamentarono 6 morti o dispersi e 45 feriti, per la gran parte dovuti ad attacchi aerei. Il 19 un attacco aereo sorprese anche la pattuglia dell'LRDG, che accusarono 7 feriti e 3 dispersi.\nL'incursione contro l'oasi di Gialo quindi riusc\u00ec solo a mantenere le truppe italiane bloccate nella guarnigione per alcuni giorni."}
{"id": "460556", "revid": "125676161", "url": "https://it.wikipedia.org/wiki?curid=460556", "title": "Operazione Daffodil", "text": "Nella notte tra il 13 ed il 14 settembre 1942, commandos di terra dei Royal Marines tentarono l'Operazione Daffodil, un audace colpo di mano contro la base navale italo-tedesca di Tobruk (o Tobruch), localit\u00e0 della Cirenaica orientale a circa 150\u00a0km dal confine con l'Egitto. Il risultato dell'azione fu la totale vittoria delle forze italo-tedesche.\nPresupposti.\nL'operazione Daffodil era la prima delle quattro azioni dell'Operazione Agreement, decisa dal comando britannico su proposta del tenente colonnello John Haselden, comandante delle unit\u00e0 speciali LRDG (Long Range Desert Group), per rispondere all'ACIT che in Nord Africa aveva messo in atto un'offensiva per conquistare Tobruk ed attestarsi sulla linea Sollum-Halfaya, prima di passare alla conquista dell'isola fortificata di Malta, sede di un'importante base aeronavale da dove decollavano gli aerei che attaccavano i convogli dell'Asse che facevano la spola tra Italia e Libia.\nLe forze in campo.\nA difesa di Tobruk, agli ordini dell'ammiraglio Lombardi, erano costituite da\noltre ai serventi dei pezzi d'artiglieria e delle mitragliatrici delle numerose postazioni costiere dell'Esercito e della Marina.\nDi stanza alla piazzaforte c'erano nominalmente anche due battaglioni tedeschi forti di 700 uomini, anch'essi di formazione, ma erano presenti solo di giorno perch\u00e9 per la notte venivano trasferiti in una loro base distante alcune decine di chilometri. Per questa ragione gli unici tedeschi coinvolti nella difesa di Tobruk furono i serventi delle postazioni di artiglieria costiera, gli addetti ad alcuni posti di blocco posti lungo la strada di accesso alla base ed un plotone che riusc\u00ec a giungere nella notte.\nLungo la costa erano distribuiti\nNel porto era attraccate\nTali forze erano piuttosto diluite in considerazione del fronte costiero da controllare di circa 20\u00a0km.\nLe forze attaccanti erano cos\u00ec divise\nIl piano di attacco.\nIl piano di attacco prevedeva l'arrivo, via terra, della \"Forza B\" proveniente dall'oasi di Cufra distante ben 1500\u00a0km con la guida di elementi dei LRDG. Alle \"20:45\" essa avrebbe dovuto infiltrarsi non notata nella base per conquistare la batteria antistante \"Marsa Sciausc\" (ad est della \"baia di Tobruk\") e coprire lo sbarco (\"00:30\") dei rinforzi costituiti dai 150 assaltatori della \"Forza C\" in arrivo a bordo di 3 motosiluranti, indispensabili per il proseguimento dell'azione. Altre siluranti avrebbero dovuto forzare il blocco del porto ed attaccare le navi in rada.\nAll'\"01:00\" a \"Marsa Mreira\" (ad ovest della baia) dovevano sbarcare da un sommergibile i segnalatori della \"Forza E\" che avrebbero dovuto guidare lo sbarco dei 500 Royal Marines (\"02:00\") della \"Forza A\" approfittando dall'azione diversiva messa in atto a \"Marsa Sciausc\" dalla \"Forza B\" e \"Forza C\".\nPer raggiungere il suo obiettivo, alla \"Forza B\" erano aggregati anche 6 uomini dei SIG, una squadra speciale dell'esercito britannico formata da alcune decine di ebrei madrelingua tedeschi fuggiti in Palestina, che, indossando divise dell'Afrika Korps, sarebbero stati alla guida di quattro camion inglesi camuffati con insegne tedesche (la cosa non poteva destare sospetti perch\u00e9 in quel periodo erano tanti i mezzi in circolazione come prede di guerra) sui quali alcuni altri commilitoni anche loro travestiti da tedeschi fingevano di scortare i rimanenti come prigionieri di guerra. In questo modo intendevano avvicinarsi, senza destare allarme, alla batteria costiera antistante la zona di sbarco dove era previsto l'arrivo della \"Forza C\".\nUna volta pienamente operativi, tutti insieme si sarebbero dedicata alla demolizione delle installazioni costiere e portuali prima di ritirarsi a bordo delle navi.\nParte essenziale della riuscita dell'attacco era basata sulla presunta scarsa combattivit\u00e0 dei soldati italiani a difesa di Tobruk che l'ordine di operazione definiva testualmente \u00ab\"low grade italian troops of brigade strength\"\u00bb (\u00abtruppe italiane di second'ordine della forza di una brigata\u00bb).\nL'azione.\nL'azione inizi\u00f2 nella tarda serata del 13 settembre, una notte scelta perch\u00e9 buia e senza luna.\nUno sparuto gruppetto d'inglesi, esattamente 10 uomini della Forza B, riusc\u00ec a fuggire per la via del deserto. Solo in quattro per\u00f2 si ricongiunsero, due mesi dopo, con l'VIII Armata. Gli altri perirono di stenti o furono catturati da bande di nomadi ed uccisi o consegnati agli italo-tedeschi.\nIl MTB 314, una barca britannica che era stata danneggiata e si era arenata durante la battaglia, fu catturata dal R-Boot tedesco \"R-10\" all'alba con 117 marinai e soldati a bordo. Dozzine di marinai e marines britannici furono salvati dalle torpediniere italiane \"Castore\", \"Cascino\", una flottiglia di due dragamine tedesche e diverse chiatte a motore italiane, che catturarono inoltre un paio di mezzi anfibi che tentavano di raggiungere Alessandria a velocit\u00e0 molto bassa.\nLe perdite.\nLe perdite inglesi, riportate nelle loro fonti pi\u00f9 accreditate, sono cos\u00ec ripartite:\nper un totale complessivo di 779 uomini. I prigionieri furono 576, di cui 34 ufficiali.\nUnit\u00e0 navali perdute:\nA tutti i caduti gli italiani resero l'onore delle armi. In particolare, il tenente colonnello Haselden fu sepolto a fianco del mitra con il quale aveva combattuto e sul quale aveva appoggiato il capo morendo.\nSul conteggio delle perdite italo-tedesche concordano sia la documentazione dello Stato Maggiore dell'Esercito sia quello dell'Ufficio Storico della Marina, accettate peraltro dagli studiosi inglesi. Complessivamente 16 morti e 50 feriti, cos\u00ec ripartiti:\nOsservazioni.\nSull'evento vi sono alcune questioni da sottolineare:\nAl comandante della piazza (ammiraglio Giuseppe Lombardi) e della base navale fu conferito l'Ordine militare di Savoia (poi divenuto Ordine militare d'Italia).\nFilmografia.\nL'Operazione Daffodil ha fatto da sfondo ad alcuni film di guerra; tra questi:"}
{"id": "460557", "revid": "729019", "url": "https://it.wikipedia.org/wiki?curid=460557", "title": "Special Interrogation Group", "text": "Lo Special Interrogation Group (spesso detto SIG) era una delle forze speciali messe in campo dal Regno Unito durante la seconda guerra mondiale nello scacchiere africano, composto da poche decine di elementi (meno di cento) quasi esclusivamente ebrei nati in Germania e nell'Europa orientale e trasferitisi in Palestina che, sfruttando la loro profonda conoscenza della lingua e dei costumi tedeschi, erano impiegati per svolgere compiti estremamente delicati o pericolosi quali:\nNomenclatura.\nDiversi sono i significati attribuiti all'acronimo SIG:\nQuel che \u00e8 certo \u00e8 che erano inquadrati nello \"Squadrone D\" del 1st Special Service Regiment. Alcuni di loro furono reclutati direttamente dal Palmach, dall'Haganah e dall'Etzel (l'Irgun), organizzazioni paramilitari ebraiche che operavano per costruire uno Stato Ebraico.\nStoria.\nFondatore dei \"SIG\" fu il Capitano Herbert Cecil A. Buck del Punjabis &amp; Scots Guards. L'idea del reparto gli venne quando, dopo essere stato ferito ed imprigionato a Gazala, prucuratasi una divisa da ufficiale dell'Africa Korps e sfruttando la sua perfetta conoscenza della lingua tedesca, riusc\u00ec ad attraversare le linee nemiche senza alcuna difficolt\u00e0.\nPer prepararsi ad assolvere le loro missioni i SIG si addestravano separatamente dagli altri soldati, vestivano divise tedesche, ne usavano armi e mezzi, ne studiavano ed applicavano regolamenti e metodi operativi ed usavano solo quella lingua per comunicare. D'altra parte passare per tedeschi senza destare sospetti era l'unica possibilit\u00e0 che avevano per sopravvivere oltre le linee nemiche perch\u00e9, se scoperti, non avrebbero ottenuto il riconoscimento di prigionieri di guerra ed uccisi come spie.\nLa loro stessa esistenza era tenuta strettamente segreta per non mettere in allarme le forze dell'Asse.\nI SIG erano addestrati all'uso di esplosivi, nella navigazione nel deserto e nei combattimenti a mani nude. Erano inoltre esperti meccanici e piloti di veicoli tedeschi.\nUno dei metodi pi\u00f9 semplici e sicuri da loro utilizzati per raccogliere informazioni era la costituzione di posti di blocchi oltre le linee nemiche.\nFra le altre azioni a cui parteciparono, si ricorda l'Operazione Daffodil, l'attacco alla base di Tobruk del 13-14 settembre 1942. In quell'occasione, travestiti da militari dell'Afrika Korps, scortarono altri militari britannici che si fingevano prigionieri penetrando insieme i primi dispositivi difensivi della base. L'operazione fall\u00ec, soprattutto per la reazione dei reparti italiani, e le forze britanniche persero 3 navi e diverse centinaia di uomini, i membri sopravvissuti dello Special Interrogation Group furono trasferiti nel Royal Pioneer Corps."}
{"id": "460558", "revid": "648716", "url": "https://it.wikipedia.org/wiki?curid=460558", "title": "Motozattera", "text": "La motozattera era un'imbarcazione utilizzata nella seconda guerra mondiale dalla Regia Marina per il trasporto di uomini e mezzi. Erano contraddistinte dalla sigla MZ.\nLe \"Motozattere MZ\" o \"Bette MZ\" erano realizzate sulla base delle tedesche Marinef\u00e4hrprahm (MFP-A), delle quali riprendevano l'impostazione, sostituendo l'armamento ed i motori con i corrispettivi italiani. Avevano una stazza di 240t ed il fondo piatto essendo state concepite, come le motolance Classe ML, per partecipare all'Operazione C3 (l'invasione di Malta) per sbarcare direttamente sulla spiaggia, attraverso un ampio portellone, 3 carri armati M13/40 e circa cento fanti.\nAnnullata l'invasione di Malta, le motozattere furono impiegate per il trasporto di rifornimenti tra Italia e Libia o tra le guarnigioni africane.\nLe motozattere avevano un'autonomia di 1450 mn e tre motori diesel ferroviari a sei cilindri OM/Saurer tipo BXD da 150\u00a0CV l'uno, collegati a tre distinte eliche, che imprimevano una velocit\u00e0 di crociera di 13 nodi. Erano, inoltre, praticamente inaffondabili in quanto dotate di 34 compartimenti stagni.\nCome armamento avevano un cannone antiaereo 76/40 Mod. 1916 R.M. e due mitragliere Scotti-Isotta Fraschini 20/70 Mod. 1939 o Breda 20/65 Mod. 1940 da 20mm. Di solito per\u00f2 i comandanti montavano anche qualche altra mitragliatrice, tipicamente da 7,7mm, di preda bellica britannica recuperate nei vari ancoraggi africani battuti da queste unit\u00e0.\nLa MZ 737 \u00e8 stata preservata dalla demolizione ed ora \u00e8 una nave-museo al museo storico navale di Venezia insieme al sottomarino Dandolo e alla MAS 473.\nAttualmente simili alle motozattere sono i veicoli MEN imbarcati sulle unit\u00e0 della Classe San Giorgio che possono trasportare un certo numero di uomini."}
{"id": "460559", "revid": "124880489", "url": "https://it.wikipedia.org/wiki?curid=460559", "title": "Delease", "text": "La Delegazione Africa Settentrionale o Delease era un organismo coloniale del Comando Supremo delle Forze Armate italiane di stanza a Tobruk e con giurisdizione in Nord Africa, durante la seconda guerra mondiale, che raccordava il comando tattico dell'Armata corazzata italo-tedesca (ACIT) con il Comando Supremo italiano a Roma oltre a gestirne la logistica.\nFra i suoi comandanti figur\u00f2 Curio Barbasetti di Prun, che si era conquistato la stima di Erwin Rommel. Al 23 ottobre 1942 aveva le funzioni di un comando di armata, cui erano subordinati tre comandi di corpo d'armata, Delease1 (Tripoli, responsabile per la logistica della Tripolitania), Delease2 (Bengasi, responsabile per la logistica della Cirenaica) e Delease3 (Marsa Matruh, responsabile della logistica dei tre corpi d'armata al fronte), ed inoltre un altro comando per la \"Intendenza Africa Settentrionale\", al momento sotto il generale V. Palma. Il comando cess\u00f2 di funzionare il 16/11/1942 dopo la ritirata in seguito alla seconda battaglia di El Alamein, delegando le sue funzioni a Superlibia, il \"comando superiore in Libia\"."}
{"id": "460560", "revid": "1784425", "url": "https://it.wikipedia.org/wiki?curid=460560", "title": "Renato Migliavacca", "text": "Assieme a Paolo Caccia Dominioni \u00e8 considerato uno dei massimi divulgatori della battaglia di El Alamein.\nBiografia.\nIl servizio nella II Guerra Mondiale.\nNel giugno 1940, offertosi volontario, venne preso in forza dalla Scuola di Artiglieria di Moncalieri dove consegu\u00ec il grado di sottotenente di complemento.\nDurante il servizio di prima nomina al 14\u00ba Reggimento Artiglieria a Treviso, non appena appreso dell'esistenza della Scuola di Paracadutismo di Tarquinia fece domanda e riusc\u00ec ad entrarvi; dopo il corso ed una volta conseguito il Brevetto di Paracadutista Militare entr\u00f2 a far parte, nella Divisione Folgore, di quell'unit\u00e0 che, a El Alamein, sotto il nome di 185\u00ba Reggimento Artiglieria Folgore, si guadagn\u00f2 una ben meritata fama.\nCon il grado di sottotenente al comando di una sezione della 4\u00aa Batteria, partecip\u00f2 alla battaglia di Alam Halfa e, successivamente, a quella finale di El Alamein durante la quale, rimasto subito l'unico ufficiale della batteria, ne assunse il comando mantenendolo per tutta la durata dei combattimenti e del successivo ripiegamento. \nUnitamente agli ultimi 300 par\u00e0 della Folgore venne infine catturato il 6 novembre 1942, rimanendo in prigionia fino all'agosto del 1946, quando rientr\u00f2 in Italia.\nAttivit\u00e0 saggistica.\nUna volta rimpatriato si \u00e8 dedicato ad una sempre pi\u00f9 intensa attivit\u00e0 letteraria, dapprima collaborando a opere enciclopediche, poi pubblicando saggi e articoli tecnico-scientifici, in particolare di astronomia e astrologia.\nSi concentr\u00f2 quindi sulla saggistica storico-militare, principalmente sugli eventi riguardanti la Folgore.\nA questo scopo, insieme a quattro colleghi che con lui avevano combattuto in Africa, ha costituito il Centro Raccolta e Documentazione Folgore, grazie alle cui attivit\u00e0 gli \u00e8 stato possibile venire a conoscenza certa dei fatti d'arme di cui la Folgore era stata protagonista. Fatti che, accuratamente controllati al riscontro di relazioni e documenti ufficiali di parte avversa (in particolare diari di guerra britannici, neozelandesi e francesi), gli hanno consentito di dare alle stampe quattro volumi che riassumono l'intera storia del reparto, dalla costituzione della Scuola Paracadutisti alla fine della Divisione Folgore nel deserto di El Alamein. \nSempre in tema di paracadutismo militare ha inoltre dato alle stampe un libro sulla Brigata Folgore, un contributo al volume Memorie Storiche edito nel 1979 a cura dello Stato Maggiore Esercito, nonch\u00e9 altri contributi via via apparsi su diversi quotidiani e periodici.\nNel 2004 pubblicava il suo ultimo libro \u201cNel vivo della battaglia \u2013 Testimonianze dirette di Uomini Folgore in combattimento a El Alamein\".\nIl 13 gennaio 2004 a seguito di una determinazione di una speciale commissione, il colonnello Renato Perrotti, Comandante del 185\u00ba Reggimento RAO, ha consegnato al Ten. Renato Migliavacca il Diploma di Acquisitore Obiettivi ad honorem, prestigioso riconoscimento normalmente dedicato ai precedenti comandanti di gruppo o di reggimento. In una solenne cerimonia avvenuta il 5 giugno 2005 davanti al suo reggimento schierato per la celebrazione della Festa di Artiglieria, il Col. Cosimo Bianchi, Comandante del 185\u00ba Reggimento RAO, gli consegnava il grado di capitano.\nIscritto all'UNUCI (Unione Nazionale Ufficiali in Congedo d'Italia) nella Sezione di Gallarate (VA).\nIn una solenne cerimonia avvenuta il 5 giugno 2005 davanti al suo reggimento schierato per la celebrazione della Festa di Artiglieria, il Col. Cosimo Bianchi, Comandante del 185\u00ba Reggimento RAO, gli consegnava il grado di capitano.\nMigliavacca moriva a Milano il 24 febbraio 2011 due giorni dopo aver completato la sua ultima fatica letteraria intitolata \u201cCannoni nel deserto\u201d. Alle sue esequie funebri, partecipava un picchetto d'onore del 185\u00ba Reggimento RAO \"Folgore\"."}
{"id": "460561", "revid": "842", "url": "https://it.wikipedia.org/wiki?curid=460561", "title": "Special Intelligence Group", "text": ""}
{"id": "460562", "revid": "842", "url": "https://it.wikipedia.org/wiki?curid=460562", "title": "Special Identification Group", "text": ""}
{"id": "460564", "revid": "1543377", "url": "https://it.wikipedia.org/wiki?curid=460564", "title": "Blasco II Alagona", "text": "Biografia.\nNacque in Aragona verso la fine del XIII secolo, ed era presumibilmente figlio di Artale d'Alag\u00f3n Xim\u00e9nez de Urrea, figlio omonimo e cadetto di Artale, IV signore di S\u00e1stago, e della di lui consorte Toda Xim\u00e9nez de Urrea. \nPass\u00f2 in Sicilia nel 1304 per ricevere la baronia di Naso ed altri possessi feudali, ereditati dallo zio paterno Blasco Alagona, deceduto tre anni prima. Nel 1320 il re Federico III di Sicilia gli assegn\u00f2 il castello e la terra di Aci, espropriati a Margherita di Lauria (discendente dell'ammiraglio Ruggiero di Lauria). Intorno al 1321 lo stesso Re Federico lo nomin\u00f2 maestro giustiziere del Regno di Sicilia, incarico che ricopr\u00ec fino al 1348, e nuovamente dal 1350 al 1355. Su questa carica il re Pietro II di Sicilia gli concesse il privilegio di trasmissione della medesima alla discendenza maschile.\nIn guerra contro gli Angioini, nel 1326 sub\u00ec il saccheggio del castello di Aci da parte di Beltrando del Balzo. Nel 1327, accorrendo con pochi uomini da Catania, respinse ad Augusta uno sbarco di Genovesi. L'anno seguente partecip\u00f2 all'impresa del Re Pietro, in soccorso di Ludovico il Bavaro, e ai combattimenti di Ischia, Mola di Gaeta, Orbetello. Federico III, morendo nel 1337, lo nomin\u00f2 esecutore delle sue ultime volont\u00e0 insieme con la moglie e con altri nobili del regno. \nTra il 1338 e il 1350, acquis\u00ec il possesso di numerosi feudi, tra cui le signorie di Reitano, Sparto, Pettineo, Crapi, Falazani, Militiro, Mirto, Mistretta e Tavi, ma nel 1347, perse il possesso del castello e la terra di Aci, passati a Giovanni d'Aragona, duca di Randazzo, figlio di Federico III, e permutati con la signoria su Butera. Sulla terra di Mistretta nel 1348 ebbe investitura del titolo di conte.\nL'Alagona continu\u00f2 a prodigarsi nella guerra contro gli Angioini, con la presa di Lentini nel 1338, e la difesa di Milazzo nel 1341, assalita da una flotta angioina di 40 navi. Nel 1348, il Duca di Randazzo mor\u00ec di peste, e questi in punto di morte design\u00f2 l'Alagona quale suo successore alla tutela del giovanissimo re Ludovico di Sicilia, ma la nomina trov\u00f2 la contrariet\u00e0 della madre Elisabetta di Carinzia, che richiam\u00f2 dall'esilio Matteo Palizzi ed appoggi\u00f2 la fazione dei nobili latini.\nNell'estate del 1348 il Conte di Mistretta riun\u00ec intorno a s\u00e9 in Catania i maggiori rappresentanti della nobilt\u00e0 catalana e si prepar\u00f2 alla difesa. Il 18 giugno del 1349, pur con forze minori di numero, disfece in campo aperto un esercito che Elisabetta e Matteo Palizzi avevano inviato all'assedio di Catania. Nove galere inviategli da Pietro IV d'Aragona nel dicembre del 1349 non gli recarono alcun aiuto, ma egli ugualmente ottenne nello stesso anno un'altra vittoria a Patern\u00f2. Nel 1350, in virt\u00f9 di un compromesso l'Alagona, Matteo Palizzi e Manfredi Chiaramonte furono nominati tutti e tre vicari; ma la tregua fu rotta gi\u00e0 nel 1352 con scontri e azioni di guerriglia che insanguinarono di nuovo tutta la Sicilia. \nNel 1353 il giovane Re Ludovico, sottraendosi all'influenza di Matteo Palizzi e per le preghiere della sorella Costanza, stipul\u00f2 un armistizio con l'Alagona. L'accordo, secondo il quale ciascuno doveva essere reintegrato nei beni posseduti innanzi la guerra civile, fu pubblicato il 4 ottobre del 1353 a Messina. L'anno dopo, il 19 luglio, in uno scoppio d'ira popolare, il Palizzi fu ucciso, e la sua testa fu portata al Conte di Mistretta, che per\u00f2 si dolse dell'orribile fine del grande nemico. Nominato tutore del Re di Sicilia, convoc\u00f2 un Parlamento, per provvedere alla tristissima situazione del Regno, straziato da tanti anni di lotta senza quartiere. \nDimorante in Catania, vi mor\u00ec il 21 ottobre 1355. Era sposato con una certa Beatrice, di cui ignoto \u00e8 il casato di provenienza, dalla quale ebbe sei figli. Di questi, il primogenito Artale gli succedette nel titolo di Conte di Mistretta e nella carica di maestro giustiziere."}
{"id": "460565", "revid": "7967", "url": "https://it.wikipedia.org/wiki?curid=460565", "title": "Blasco II d'Alagona", "text": ""}
{"id": "460569", "revid": "552788", "url": "https://it.wikipedia.org/wiki?curid=460569", "title": "Spettrometro", "text": "Il termine spettrometro si riferisce a qualsiasi strumento che permette di misurare lo spettro della radiazione elettromagnetica, cio\u00e8 le propriet\u00e0 della luce in funzione della sua lunghezza d'onda. La maggioranza degli spettrometri sfrutta il principio dell'interferenza per decomporre la radiazione luminosa nelle sue lunghezze d'onda e misurarne l'intensit\u00e0 con un fotodiodo.\nEsistono molti tipi di spettrometro, adeguati alla loro vastissima area di applicazioni. Le applicazioni comprendono la cosmologia, la fisica dei materiali, l'ingegneria. Normalmente gli spettrometri sono suddivisi a seconda del loro potere di risoluzione e della sezione delle spettro luminoso che possono misurare (visibile, UV, raggi X, microonde, ecc.).\nTipologia dello strumento.\nSpettroscopio.\nLo spettroscopio \u00e8 sostanzialmente simile a un comune spettrometro a diffrazione, a differenza che nel secondo il raggio scomposto della fonte viene intercettato da un qualsiasi strumento che permette una misura quantitativa delle propriet\u00e0 della luce analizzata. La forma pi\u00f9 semplice di spettroscopio \u00e8 composta semplicemente da un prisma di cristallo su cui viene fatto incidere un raggio luminoso.\nPer la sua intrinseca semplicit\u00e0, lo spettroscopio \u00e8 la forma pi\u00f9 antica di spettrometro essendo stato utilizzato fin dai primi anni del diciassettesimo secolo per decorare lampadari e fonti di luce artificiali. Il primo ad utilizzare lo spettroscopio per scopi scientifici \u00e8 stato Newton per i suoi studi pionieristici della radiazione elettromagnetica.\nSpettrometro di massa.\nLo spettrometro di massa \u00e8 uno strumento completamente diverso dagli spettroscopi in quanto \u00e8 basato su principi non ottici. Esso permette di determinare la composizione chimica di un materiale attraverso la misurazione diretta della massa degli ioni che lo compongono.\nIn questo strumento gli ioni vengono accelerati da un campo elettrico e successivamente la loro traiettoria viene deviata da un campo magnetico; assumendo che tutti gli ioni abbiano la stessa carica, scelta l'intensit\u00e0 del campo magnetico il raggio della curva di ogni ione dipende dalla massa dello stesso; in tale modo si possono selezionare soltanto gli ioni che assumono una determinata traiettoria facendoli passare attraverso una fessura oppure modificando la posizione del sensore, e dunque determinarne la massa. Gli ioni misurati da uno spettrometro di massa sono normalmente prodotti facendo collidere un fascio di elettroni sul materiale da analizzare. Malgrado questo strumento sia chiamato spettrometro, la sua funzione e il principio fisico che sfrutta sono fondamentalmente diversi."}
{"id": "460570", "revid": "228587", "url": "https://it.wikipedia.org/wiki?curid=460570", "title": "Giuseppe Morabito", "text": ""}
{"id": "460571", "revid": "1507870", "url": "https://it.wikipedia.org/wiki?curid=460571", "title": "Engadina", "text": "L'Engadina (in romancio \"Engiadina\", in tedesco \"Engadin\", letteralmente \"Valle degli Eniati\") \u00e8 una valle di montagna nel canton Grigioni, in Svizzera. Una delle valli abitate pi\u00f9 alte d'Europa, \u00e8 lunga poco pi\u00f9 di 90 km, che diventano 100 km seguendo la strada principale, cio\u00e8 la strada principale 3 dal Passo del Maloja a Silvaplana e la strada principale 27 da Silvaplana al confine con l'Austria. Traccia la parte svizzera del percorso del fiume Inn e si divide in due parti molto distinte tra loro (Alta e Bassa Engadina), che sono separate dal Punt'Ota (romancio per Ponte Alto, situato subito a monte del villaggio di Brail, frazione di Zernez).\nTerritorio.\nAlta Engadina.\nL'Alta Engadina \u00e8 caratterizzata da una vasta zona pianeggiante, dove si trovano quattro laghi: i laghi di Sils, Silvaplana, Champfer e Sankt Moritz. Intorno a questa piana si sviluppano fitti boschi di cembri e larici, mentre sulle montagne circostanti \u00e8 rilevante la presenza di ghiacciai. Questa parte dell'Engadina \u00e8 situata tra i 1.600 ed i 1.800 metri d'altitudine.\nL'Alta Engadina \u00e8 collegata alla Val Bregaglia tramite il Passo del Maloja e alla Val Poschiavo dal Passo del Bernina. I comuni dell'Alta Engadina sono, partendo da ovest: Sils im Engadin/Segl, Silvaplana, Sankt Moritz, Celerina/Schlarigna, Pontresina, Samedan, Bever, La Punt Chamues-ch, Madulain, Zuoz e S-chanf.\nBassa Engadina.\nLa Bassa Engadina \u00e8 morfologicamente molto diversa da quella Alta: ha una pendenza ben pi\u00f9 scoscesa (tra i 1.610 ed i 1.019 metri), ed \u00e8 molto pi\u00f9 stretta, poich\u00e9 l'Inn ha scavato nel corso dei secoli profonde gole tra le rocce. Questo tratto di valle termina al confine con l'Austria. Nella Bassa Engadina sono presenti i comuni di Zernez, Scuol, Valsot e Samnaun.\nOrografia.\nDal punto di vista orografico la valle si incunea nelle Alpi Retiche occidentali e separandone varie sottosezioni. In particolare, partendo dall'alta valle, separa le Alpi del Bernina (a sud-est) dalle Alpi dell'Albula (a nord-ovest); in seguito separa le Alpi di Livigno (a sud-est) dalle Alpi dell'Albula (a nord-ovest); dopo nella bassa valle separa le Alpi della Val M\u00fcstair (a sud) dalle Alpi del Silvretta, del Samnaun e del Verwall (a nord).\nStoria.\nNel 15 a.C. l'Engadina fu incorporata nell'Impero Romano come parte della provincia della Rezia perch\u00e9 Roma aveva bisogno dei passi per la \"Germania Magna\". I ritrovamenti lungo le strade romane testimoniano la loro importanza, e la Rezia benefici\u00f2 dell'espansione romana delle strade di collegamento fino all'Alto Medioevo. Dopo la fine dell'Impero Romano, l'Engadina e la Rezia entrarono a far parte del regno Ostrogoto, andando ai Franchi nel 536. Dall'VII secolo, il dominio laico e spirituale era nelle mani della nobile casa degli Zacconi, conosciuta anche come i Vittoridi.\nL'Alta Engadina era governata da un suo proprio conte. Nel 1139 il conte Dedalrico vendette il suo territorio al vescovo di Coira. Nella Bassa Engadina, invece, erano frequenti le lotte tra i signori locali per il possesso di quella parte di valle.\nDurante la guerra di Valtellina (chiamata anche \"Sacro Macello\") l'Engadina venne devastata dagli austriaci, che nel 1622 occuparono la valle. L'anno seguente l'Engadina riusc\u00ec a liberarsi ed a tornare ai Grigioni; l'ultimo feudo rimasto all'Impero fu Tarasp, che pass\u00f2 al Cantone nel 1803. Nel 1727 a seguito di accordi con l'Austria, la Confederazione Elvetica cedette il diritto di transito delle truppe austriache ed imperiali nella valle per poter accedere ai domini italiani della Lombardia. Tale accordo rimase in vigore fino al 1803.\nAmbiente.\nL'intero territorio engadinese \u00e8 ricoperto da boschi: nella parte settentrionali ci sono pini fino a una quota di 1.800 metri, mentre nella parte sud vi \u00e8 la presenza di boschi di larici fino ai 2.100 metri d'altitudine. Particolarmente numerosa \u00e8 anche la variet\u00e0 di flora tipicamente alpina.\nNei boschi engadinesi vivono animali come cervi e caprioli, nelle zone montane ci sono camosci e stambecchi, mentre i cieli delle valli laterali sono popolati da aquile ed avvoltoi. Il terreno dell'Engadina \u00e8 ricco di minerali come zinco, piombo e rame.\nIl 1\u00ba agosto 1914 \u00e8 stato inaugurato il Parco Nazionale Svizzero; tale parco, avente la superficie di 172,4 chilometri quadrati, si estende nei Comuni di Zernez, S-chanf, Scuol, Valchava e Lavin.\nEconomia.\nL'economia engadinese \u00e8 basata soprattutto sul turismo; tutto ebbe inizio nel XIX secolo, quando venne scoperta una fonte termale a Sankt Moritz e, di conseguenza, venne costruito uno stabilimento termale nel 1831. In seguito inizi\u00f2 anche il turismo invernale, favorito anche dalla costruzione delle prime funicolari e degli impianti di risalita che permettono di raggiungere le piste innevate; la prima funicolare entrata in funzione fu quella di Muottas Muragl, tra Celerina/Schlarigna e Pontresina, inaugurata il 9 agosto 1907.\nInfrastrutture e trasporti.\nStrade.\nIn Engadina c'\u00e8 un'unica strada (strada principale 3 fino a Silvaplana, poi strada principale 27) che attraversa tutta la valle da Maloja (e di conseguenza dal confine italiano di Castasegna, in Val Bregaglia) fino al confine austriaco dopo Martina, frazione di Valsot. Altre strade importanti della valle sono:\nFerrovie.\nTutte le ferrovie che attraversano l'Engadina sono a scartamento ridotto e gestite dalla Ferrovia Retica. La stazione pi\u00f9 importante della valle \u00e8 quella di St. Moritz, capolinea delle linee dell'Albula e del Bernina; vi \u00e8 poi la ferrovia dell'Engadina, che attraversa tutta la parte centrale della valle, parallelamente alla strada.\nNel 1999 fu inaugurata la Galleria della Vereina, che con i suoi 19.042 metri di lunghezza \u00e8 la pi\u00f9 lunga galleria ferroviaria a scartamento ridotto del mondo. Questo tunnel, che collega le stazioni di Lavin e Susch a quella di Klosters-Serneus, \u00e8 molto importante per l'economia della valle: infatti collega l'Engadina alla Prettigovia e alla valle del Reno ed \u00e8 aperto anche nei mesi invernali, quando i passi alpini che mettono in comunicazione la valle con il resto del territorio svizzero sono chiusi per le nevicate.\nSociet\u00e0.\nLingue.\nLa lingua principale in Bassa Engadina e in parte dell'Alta Engadina \u00e8 il romancio.\nIn Alta Engadina viene parlato il dialetto alto engadinese (\"ladin put\u00e9r\") e in Bassa Engadina il basso engadinese (\"ladin vallader\"), due dialetti romanci. Il \u00abladin\u00bb engadinese non \u00e8 da confondere con il ladino dolomitico, parlato nell'Italia settentrionale.\nA causa della forte crescita, nell'ultimo secolo, del turismo e della conseguente crescita economica, l'Engadina \u00e8 stata luogo di immigrazione di gente che non conosce la lingua romancia. Per questa ragione, insieme col romancio, in questa regione anche lo svizzero tedesco \u00e8 un dialetto molto diffuso, al punto che, in alcune parti dell'Alta Engadina, il romancio rischia addirittura di scomparire (vedi St. Moritz e regione).\nIn Bassa Engadina il romancio \u00e8 meno minacciato, ma una chiara tendenza nella stessa direzione \u00e8 decisamente riconoscibile anche in questa regione.\nAl passo del Maloja, nel comune di Bregaglia, si parlano l'italiano e il dialetto bregagliotto, che \u00e8 la variante locale della lingua lombarda molto influenzata dal romancio."}
{"id": "460576", "revid": "767487", "url": "https://it.wikipedia.org/wiki?curid=460576", "title": "Magnetostratigrafia", "text": "La magnetostratigrafia \u00e8 lo studio della successione delle inversioni di polarit\u00e0 (e di intensit\u00e0) del campo magnetico terrestre registrato nelle successioni di rocce sedimentarie e l'utilizzazione delle sequenze stabilite a fini stratigrafici.\nMolti sedimenti infatti hanno la propriet\u00e0 di fossilizzare la direzione del campo magnetico terrestre al momento della loro deposizione. Questa magnetizzazione rimanente pu\u00f2 conservarsi durante il tempo per miliardi di anni ed essere misurata in laboratorio su campioni di roccia. In questo modo le serie sedimentarie permettono di rivelare la successione delle inversioni di polarit\u00e0 del campo magnetico terrestre. Seguendo i principi della stratigrafia i corpi rocciosi con polarit\u00e0 magnetica uniforme vengono identificati come unit\u00e0 magnetostratigrafiche. Lo studio delle inversioni di polarit\u00e0 magnetica nelle successioni sedimentarie e delle anomalie magnetiche dei fondali oceanici, ha permesso di costruire una scala di riferimento delle inversioni di polarit\u00e0 del campo magnetico terrestre per gli ultimi 180 milioni di anni della storia della Terra.\nAltre unit\u00e0 importanti in geologia sono le unit\u00e0 litostratigrafiche, le unit\u00e0 biostratigrafiche, le unit\u00e0 geocronologiche e le unit\u00e0 cronostratigrafiche. \nPi\u00f9 in generale si parla di \"formazioni o unit\u00e0 stratigrafiche\" (o anche unit\u00e0 rocciose o geologiche) quando si vuole indicare in maniera generale un complesso di rocce e di terreni distinti lateralmente e verticalmente dagli adiacenti per una o pi\u00f9 caratteristiche di ordine geologico o paleontologico."}
{"id": "460577", "revid": "466539", "url": "https://it.wikipedia.org/wiki?curid=460577", "title": "Confederazione polacco-lituana", "text": "La Confederazione polacco-lituana (; ; ; ; ), formalmente nota come Corona del Regno di Polonia e Granducato di Lituania o Repubblica delle Due Nazioni e, dopo il 1791, Confederazione di Polonia, fu uno Stato federale composto da Polonia e Lituania governato da un comune monarca in unione reale, che agiva sia in veste di sovrano di Polonia sia di granduca di Lituania. Durante il periodo in cui esistette, riusc\u00ec a diventare una delle pi\u00f9 grandi e popolose entit\u00e0 nazionali dell'Europa tra il XVI e il XVII secolo. Nella fase di massima estensione territoriale, all'inizio del XVII secolo, la Confederazione copriva quasi 1\u00a0100\u00a0000 di km\u00b2 e nel 1772 faceva registrare a livello demografico una popolazione di circa 12 milioni di abitanti. Il polacco e il latino risultavano le due lingue ufficiali, mentre tra le pi\u00f9 diffuse figuravano il lituano, il ruteno e lo yiddish.\nLa Confederazione vide la luce con l'Unione di Lublino nel luglio 1569, ma la Corona del Regno di Polonia e il Granducato di Lituania erano gi\u00e0 entrati in un'unione personale de facto dal 1386 con il matrimonio della regina polacca Edvige e il granduca della Lituania Jogaila, che fu incoronato re \"jure uxoris\" Ladislao II Jagellone di Polonia. La prima spartizione nel 1772 e la seconda nel 1793 ridussero notevolmente le dimensioni dello Stato e la Confederazione spar\u00ec dalle mappe del continente europeo con la terza spartizione nel 1795.\nL'Unione possedeva molte caratteristiche uniche tra gli Stati contemporanei: il sistema politico si contraddistingueva per rigidi controlli sul potere monarchico, grazie a una legislatura (sejm) controllata dalla nobilt\u00e0 locale (szlachta). Questo sistema idiosincratico, nonostante precursore di alcuni dei moderni sistemi di democrazia e a partire dal 1791 convertito in una monarchia costituzionale, si rivel\u00f2 impreparato a reagire alle aggressive potenze confinanti perch\u00e9 frammentato dalle frange politiche interne. Sebbene i due Stati componenti della Confederazione ricoprissero un ruolo gerarchicamente uguale, la Polonia appariva innegabilmente la met\u00e0 dominante nell'unione.\nTra gli aspetti pi\u00f9 caratterizzanti della Confederazione polacco-lituana figuravano alti livelli di diversit\u00e0 etnica e una relativa tolleranza religiosa, garantiti dall'atto di Varsavia del 1573; tuttavia, il grado di libert\u00e0 religiosa vari\u00f2 nel corso del tempo. La Costituzione del 1791 riconosceva il cattolicesimo come la \"religione dominante\", a differenza della Confederazione di Varsavia, ma con essa era ancora concessa la libert\u00e0 di religione.\nDopo diversi decenni di prosperit\u00e0, affront\u00f2 una prolungata parentesi di declino politico, oltre che militare ed economico. La sua crescente debolezza port\u00f2 alla sua divisione tra i suoi vicini (Austria, Prussia e Russia) durante la fine del XVIII secolo. Poco prima della sua dissoluzione, la Confederazione promulg\u00f2 una massiccia riforma grazie all'introduzione della Costituzione del 3 maggio, la prima a essere codificata nella storia europea moderna e la seconda nella storia del mondo moderno (dopo quella degli Stati Uniti).\nDenominazione.\nIl nome ufficiale dello Stato era \"Regno di Polonia e Granducato di Lituania\" (; , ) e l'impiego della formula in latino compariva anche nei trattati internazionali e in campo diplomatico.\nNel XVII secolo e nei decenni a venire era conosciuta anche come \"Serenissima Confederazione della Polonia\" (in polacco: \"Najja\u015bniejsza Rzeczpospolita Polska\", in latino: \"Serenissima Res Publica Poloniae\") o Confederazione della Polonia.\nGli europei occidentali spesso semplificavano il nome in \"Polonia\" e nella maggior parte delle fonti passate e moderne si utilizza l'espressione Regno di Polonia o, pi\u00f9 semplicemente, Polonia. I termini \"Confederazione di Polonia\" e \"Confederazione delle Due Nazioni\" (in polacco: \"Rzeczpospolita Obojga Narod\u00f3w\", in latino: \"Res Publica Utriusque Nationis\") vennero utilizzati nella Garanzia reciproca delle due nazioni, una delle disposizioni transitorie legate alla Costituzione del 1791.\nAltri nomi informali includono \"Repubblica nobiliare\" (\"Rzeczpospolita szlachecka\") e \"Prima Repubblica\" (\"I Rzeczpospolita\"), quest'ultima relativamente comune nella storiografia per distinguerla dalla Seconda Repubblica di Polonia.\nStoria.\nLa Polonia e la Lituania affrontarono una serie alternata di guerre e alleanze durante il XIV secolo e l'inizio del XV secolo: diversi accordi tra i due (nello specifico, l'Unione di Cracovia e Vilnius, l'Unione di Krewo, l'Unione di Vilnius e Radom, l'Unione di Grodno e l'Unione di Horod\u0142o) furono conclusi prima dell'unione permanente del 1569 di Lublino. Quest'accordo rientrava tra gli atti voluti da Sigismondo II Augusto, l'ultimo monarca della dinastia Jagellone: questi credeva di poter preservare la sua dinastia adottando la monarchia elettiva, ma la sua morte nel 1572 fu seguita da un interregno di tre anni durante il quale si apportarono degli adeguamenti al sistema costituzionale; questi aggiustamenti aumentarono significativamente il potere della nobilt\u00e0 polacca e stabilirono una monarchia realmente elettiva.\nLa Confederazione raggiunse il suo periodo di massimo splendore all'inizio del XVII secolo. Il suo potente parlamento era dominato da nobili riluttanti a farsi coinvolgere nella guerra dei trent'anni; questa neutralit\u00e0 risparmi\u00f2 il Paese dalle devastazioni di un conflitto politico-religioso che lacer\u00f2 varie aree del resto del continente. La Confederazione riusc\u00ec a tenere testa alla Svezia, allo Zarato di Russia e ai vassalli dell'Impero ottomano, lanciando inoltre offensive espansionistiche di successo contro i suoi vicini. Nel corso del travagliato periodo dei torbidi, la Polonia-Lituania riusc\u00ec a entrare nell'allora fragile Russia e minacci\u00f2 seriamente Mosca nel corso della guerra polacco-moscovita (1605-1618) non solo sul campo di battaglia, in quanto si intendeva installare un sovrano polacco sul trono: si tratt\u00f2 di uno dei momenti di maggior peso politico a livello internazionale di Varsavia.\nIl potere della Confederazione inizi\u00f2 a calare dopo una serie di eventi accaduti nei decenni successivi. Una grande ribellione dei cosacchi ucraini nella parte sud-orientale del territorio (la rivolta di Chmel'nyc'kyj nell'odierna Ucraina) inizi\u00f2 nel 1648. Ne deriv\u00f2 una richiesta ucraina, secondo i termini del trattato di Perejaslav, per la protezione da parte dello zar russo. L'annessione russa di parte dell'Ucraina soppiant\u00f2 gradualmente l'influenza polacca. Un'altra grana per la Confederazione riguard\u00f2 l'invasione svedese nel 1655, passata alla storia come diluvio, che fu sostenuta dalle truppe del duca della Transilvania Giorgio II R\u00e1k\u00f3czi e Federico Guglielmo I di Brandeburgo. I tartari del Khanato di Crimea e dell'Orda Nogai effettuarono delle incursioni per fare prigionieri schiavi quasi annualmente nei territori orientali controllati da Varsavia.\nAlla fine del XVII secolo, il sovrano di uno Stato ormai indebolito, Giovanni III Sobieski, si alle\u00f2 con l'imperatore del Sacro Romano Impero Leopoldo I per tentare di invertire la tendenza delle sconfitte schiaccianti riportate contro l'Impero ottomano. Nel 1683, la battaglia di Vienna segn\u00f2 la svolta finale nella lotta durata 250 anni tra le forze dell'Europa cristiana e gli ottomani di fede musulmana. Per via della sua secolare opposizione agli aggressori musulmani, la Confederazione si guadagn\u00f2 l'appellativo di \"Antemurale Christianitatis\" (baluardo del cristianesimo) assieme ai croati e agli ungheresi. Durante i successivi sedici anni, la guerra austro-turca avrebbe spinto i turchi permanentemente a sud del fiume Danubio e Istanbul non fu pi\u00f9 in grado di minacciare l'Europa centrale.\nNel XVIII secolo, la destabilizzazione del sistema politico port\u00f2 la Confederazione sull'orlo della guerra civile: i vari problemi interni la resero vulnerabile alle influenze straniere. Quando nel 1715 scoppi\u00f2 una vera e propria guerra tra il re e la nobilt\u00e0, l'efficace mediazione chiesta allo zar Pietro il Grande lo mise in grado di indebolire ulteriormente lo Stato: l'esercito russo era infatti presente al cosiddetto Sejm silenzioso del 1717, in cui si limit\u00f2 la dimensione delle forze armate a 24\u00a0000 uomini e si ridiscusse dei finanziamenti pubblici riservati al settore militare, si riafferm\u00f2 la pratica destabilizzante del liberum veto e si band\u00ec l'esercito sassone del re; lo zar doveva fungere da garante dell'accordo. Un altro fattore interessante da segnalare \u00e8 che il crescente sfruttamento e interesse delle risorse nelle Americhe da parte di potenze occidentali quali Inghilterra, Spagna, Portogallo e Francia rese molto netto il divario con le disponibilit\u00e0 tecnologiche ed economiche possedute invece dalla Polonia-Lituania o dalla Russia.\nNel 1764, il nobile Stanis\u0142aw August Poniatowski fu eletto monarca con la connivenza e il sostegno della sua ex amante Caterina la Grande, imperatrice di Russia. Nel 1768, la Confederazione polacco-lituana cominci\u00f2 a essere considerata dai russi come protettorato dell'Impero (nonostante il fatto che fosse ufficialmente ancora uno Stato indipendente). La maggioranza del controllo sulla Polonia era centrale per le strategie diplomatiche e militari di Caterina. I tentativi di riforma, come la convocazione del sejm dei quattro anni che port\u00f2 alla stesura della Costituzione di maggio, si rilevarono tardivi. Il Paese fin\u00ec per venire suddiviso in tre fasi dal vicino Impero russo, dal Regno di Prussia e dalla monarchia asburgica. Nel 1795, la Confederazione spar\u00ec del tutto dalle mappe dell'Europa e la Polonia e la Lituania non tornarono a esistere come Paesi indipendenti se non nel 1918.\nOrganizzazione e politica dello Stato.\nLibert\u00e0 dorata.\nLa dottrina politica della Confederazione era riassumibile nella massima \"il nostro stato \u00e8 una repubblica sotto la presidenza del re\". Il cancelliere Jan Zamoyski riassunse questa dottrina quando afferm\u00f2: \"Rex regnat et non-gubernat\" (\"Il re regna ma non governa\"). La Confederazione vantava un parlamento, il sejm, nonch\u00e9 un senato e un re eletto. Il sovrano era obbligato a rispettare i diritti dei cittadini specificati negli articoli enriciani e nella \"Pacta conventa\", negoziati al momento della sua elezione. Nel corso del tempo, i primi furono fusi ai secondi.\nIl potere del monarca era limitato a favore della numericamente considerevole classe nobile. Ogni nuovo re doveva impegnarsi a sostenere gli articoli enriciani, ovvero la base del sistema politico della Polonia (i quali includevano garanzie quasi senza precedenti in tema di tolleranza religiosa). Da quel momento in poi, il re diveniva effettivamente un membro della classe nobile e veniva costantemente supervisionato da un gruppo di senatori. Il Sejm poteva porre il veto al re su questioni importanti, inclusa l'adozione di nuove disposizioni legislative, gli affari esteri, la dichiarazione di guerra e la tassazione (modifiche delle tasse esistenti o la riscossione di nuove imposte).\nLa fondazione del sistema politico confederato, la cosiddetta \"libert\u00e0 dorata\" (in polacco \"Z\u0142ota Wolno\u015b\u0107\", termine usato dal 1573 in poi), includeva:\nLe due regioni principali (Polonia e Lituania) della Confederazione godevano di una discreta autonomia: ogni voivodato aveva un proprio parlamento (\"sejmik\"), che esercitava un potere politico effettivo, in particolare con relazione alla scelta del deputato (\"pose\u0142\") al Sejm nazionale e l'incarico al deputato di specifiche istruzioni di voto. Il Granducato di Lituania aveva un proprio esercito separato, un suo erario e la maggior parte delle altre istituzioni ufficiali: solo dal 1791 lo Stato divenne effettivamente unitario.\nLa nobilt\u00e0 diede vita a un'entit\u00e0 politica insolita per la sua epoca, in quanto si speriment\u00f2 l'esempio opposto dell'assolutismo francese, con l'autorit\u00e0 di molti influiva pesantemente sulle scelte del monarca. In un momento storico in cui il grosso dei Paesi europei convergeva infatti verso la centralizzazione, la monarchia assoluta e le guerre religiose e dinastiche, la Confederazione convisse con il decentramento, una quasi totale assenza di un'amministrazione congiunta, la democrazia e tolleranza religiosa ma, al contempo, fragilit\u00e0 innanzitutto a livello militare nell'ultimo secolo di esistenza.\nA generare un simile sistema politico, come detto insolito per il suo tempo, fu la vertiginosa ascesa dell'aristocrazia, la szlachta, sulle altre classi sociali e nell'organigramma politico della monarchia. Col tempo, la nobilt\u00e0 accumul\u00f2 abbastanza privilegi (come quelli stabiliti dall'atto \"Nihil novi\" del 1505) tali per cui nessun monarca avrebbe potuto sperare anche solo di rompere la presa della szlachta sulla gestione dell'esecutivo. Pur essendo la Confederazione difficilmente inquadrabile in una categoria delle forme di governo esistite in epoca moderna, si pu\u00f2 tentare di descriverla come una miscela di:\nFragilit\u00e0 strutturali.\nLa scomparsa della dinastia degli Jagelloni nel 1572, dopo quasi due secoli di dominio, interruppe il fragile equilibrio del governo della Confederazione: Il potere scivol\u00f2 via via sempre pi\u00f9 dal governo centrale in favore della nobilt\u00e0.\nQuando si presentavano periodiche opportunit\u00e0 per occupare il trono, la szlachta mostrava preferenze per i candidati stranieri che non pareva potessero stabilire dinastie stabili e durature: una simile scelta spesso port\u00f2 alla nomina di monarchi inefficienti o in costante conflitto debilitante con la nobilt\u00e0. Inoltre, a parte eccezioni degne di nota come l'abile Stefano I B\u00e1thory dalla Transilvania (1576-1586), il quale cerc\u00f2 di rimediare alla fragilit\u00e0 delle armate nazionali reclutando i temibili cosacchi di Zapori\u017e\u017eja, i re di origine straniera erano inclini a subordinare gli interessi della Confederazione a quelli del proprio Paese e casa regnante. Ci\u00f2 si riscontr\u00f2 in maniera sensibile nelle politiche e nelle azioni dei primi due sovrani eletti del Casato svedese di Vasa, scatenando dissapori con Stoccolma culminati in un conflitto passato alla storia come diluvio, uno degli eventi che segnarono la fine del secolo d'oro della Confederazione e l'inizio del declino.\nLa ribellione di Sandomierz (1606-1607) segn\u00f2 un sostanziale aumento del potere dei magnati polacchi e la trasformazione della democrazia szlachta in un'oligarchia dei magnati, i nobili pi\u00f9 abbienti e di maggiore spicco. Il sistema politico appariva spesso vulnerabile a interferenze esterne, poich\u00e9 i deputati del Sejm corrotti da potenze straniere potevano usare il loro diritto di veto per bloccare i tentativi di riforma: infatti, poich\u00e9 anche un singolo deputato che poneva il veto poteva paralizzare l'apparato legislativo, la macchina statale si trov\u00f2 spesso impossibilitata a prendere i provvedimenti che erano stati sottoposti all'iter di approvazione. Questa situazione gener\u00f2 un'anarchia che regn\u00f2 per oltre cento anni, dalla met\u00e0 del XVII secolo alla fine del XVIII, mentre i suoi vicini stabilivano i loro affari interni e accrescevano la propria potenza militare.\nRiforme tardive.\nAlla fine, la Confederazione effettu\u00f2 un serio tentativo di riformare il suo sistema politico adottando nel 1791 la Costituzione del 3 maggio 1791, che lo storico Norman Davies definisce la prima del suo genere in Europa. La rivoluzionaria legge costituzionale ristruttur\u00f2 l'ex Confederazione polacco-lituana come uno Stato federale con una monarchia ereditaria e abol\u00ec alcune delle caratteristiche deleterie del vecchio sistema. Nello specifico:\nLe riforme si dimostrarono per\u00f2 tutto sommato tardive: l'appoggio del re alla riforma del grande Sejm port\u00f2 alla costituzione della confederazione di Targowica e alla seconda spartizione della Polonia. Le potenze vicine non si accontentarono infatti dopo il 1791 di quanto ottennero frammentando una prima volta la Polonia nel 1772, poich\u00e9, anzich\u00e9 preservarla come debole Stato cuscinetto, scelsero di reagire con forza ai tentativi del re Stanislao II Augusto e degli altri riformatori volti a rafforzare la posizione di Varsavia. La Russia temeva le implicazioni rivoluzionarie delle riforme politiche della Costituzione del 3 maggio e la prospettiva della Confederazione di riconquistare la sua posizione di potenza europea. Pertanto, Caterina la Grande si affrett\u00f2 a bollare la costituzione polacca come giacobina e poi a intervenire prontamente quando non fu pi\u00f9 impegnata nella guerra russo-turca (1787-1792). Fu Grigorij Aleksandrovi\u010d Pot\u00ebmkin a redigere il sopraccitato statuto della confederazione di Targowica, riferendosi alla costituzione come un \"contagio di idee democratiche\". Nel frattempo, la Prussia e l'Austria colsero l'occasione per un'ulteriore espansione territoriale. Il ministro prussiano Ewald Friedrich von Hertzberg defin\u00ec la costituzione \"un colpo alla monarchia prussiana\", temendo che una Polonia rafforzata avrebbe potuto creare nuove rogne alla Prussia. Alla fine, la costituzione del 3 maggio non fu mai pienamente attuata e, dopo la terza spartizione, non rimase alcuna repubblica su cui regnare.\nEconomia.\nL'economia della Confederazione si basava perlopi\u00f9 sull'agricoltura e sul commercio, nonostante vi fosse un'abbondanza di botteghe artigiane e manifatture, in particolare cartiere, concerie di cuoio, ferriere, vetrerie e fornaci; alcune grandi citt\u00e0 ospitavano artigiani impegnati in vari settori di produzione, gioiellieri e orologiai. La maggior parte delle industrie e dei commerci si concentrava nel Regno di Polonia; il Granducato di Lituania era pi\u00f9 rurale e il settore primario, unito alla produzione di tessuti, continu\u00f2 a essere il motore trainante della regione anche dopo lo scioglimento della Confederazione. L'attivit\u00e0 mineraria si svilupp\u00f2 invece nella regione sud-occidentale della Polonia, ricca di risorse naturali quali il piombo, carbone, rame e il salgemma (si pensi alle celebri miniere di Wieliczka). La valuta utilizzata in Polonia-Lituania era lo z\u0142oty (che significa \"oro\") e in centesimi si usava il grosz. Le monete straniere sotto forma di ducati, talleri e scellini venivano ampiamente accettate e scambiate. La citt\u00e0 di Danzica aveva il privilegio di coniare una propria moneta, ma \u00e8 solo dal 1794 che Tadeusz Ko\u015bciuszko autorizz\u00f2 l'emissione delle prime banconote polacche.\nIl Paese svolse un ruolo significativo nell'approvvigionamento dell'Europa occidentale per via dell'esportazione di grano (in particolare segale), bovini (buoi), pellicce, legname, lino, canapa, cenere, catrame, acido carminico e ambra. I cereali, il bestiame e le pellicce rappresentavano quasi il 90% delle esportazioni del Paese verso i mercati europei attraverso il commercio terrestre e marittimo nel XVI secolo. Da Danzica, le navi trasportavano merci verso i principali porti delle Fiandre e dei Paesi Bassi, come Anversa e Amsterdam, mentre le rotte terrestri, per lo pi\u00f9 verso le province tedesche del Sacro Romano Impero facenti capo a Lipsia e Norimberga, si percorrevano per l'esportazione di bovini vivi (mandrie di circa 50\u00a0000 capi), sale, tabacco, canapa e cotone dalla Grande Polonia. Viceversa, la Confederazione importava vino, birra, frutta, spezie esotiche, beni di lusso (quali ad esempio arazzi), mobili, tessuti e prodotti industriali come acciaio e utensili di vario genere.\nIl settore agricolo era dominato da un feudalesimo basato su un'economia di piantagione e legato alla servit\u00f9 della gleba. La schiavit\u00f9 and\u00f2 proibita in Polonia nel XV secolo, mentre fu formalmente abolita in Lituania nel 1588, ma la pratica si dimostr\u00f2 dura a morire. Il \"folwark\", un sistema di produzione agricola su larga scala basato appunto sulla servit\u00f9 della gleba, assunse un ruolo dominante nel panorama economico della Polonia gi\u00e0 a partire dalla fine del XV secolo e per i successivi trecento anni. Questa modalit\u00e0 di gestione dall'agricoltura, controllata incontrovertibilmente dalla nobilt\u00e0 dell'Europa centro-orientale, si discostava da quelle adottate nella sezione occidentale del continente, dove elementi di capitalismo e industrializzazione si stavano sviluppando in misura molto maggiore, con la conseguente crescita di una classe borghese e della sua influenza politica. L'apice del commercio agricolo raggiunto nel XVI secolo, combinato alla manodopera contadina fornita gratuitamente in cambio di vitto o alloggio o decisamente a buon mercato, rese l'economia del Paese tutto sommato florida fino a quando non avvenne un brusco calo dalla fine del XVII secolo in poi. Le relazioni commerciali furono infatti interrotte dalle guerre e la Confederazione si dimostr\u00f2 incapace di migliorare le sue infrastrutture di trasporto o le sue pratiche agricole. La condizione dei servi si era fatta inoltre sempre pi\u00f9 insostenibile, tanto che aumentarono i casi di fuga in concomitanza con l'entrata in crisi del sistema: i principali tentativi della Confederazione di arginare il problema e migliorare la produttivit\u00e0 si rivelarono controproducenti, poich\u00e9 consistevano nell'aumentare il carico di lavoro dei servi e nel restringere ulteriormente le loro gi\u00e0 poche libert\u00e0.\nIl proprietario di un folwark, di solito, firmava un contratto con i mercanti di Danzica, che controllavano l'80% di questo commercio interno, per spedire il grano a nord verso quel porto marittimo sul mar Baltico. Furono innumerevoli fiumi e i corsi d'acqua funzionali a organizzare le spedizioni, inclusi la Vistola, il Pilica, il Bug Occidentale, il San, il Nida, il Wieprz e il Nemunas. I corsi d'acqua vantavano infrastrutture sulle rive relativamente sviluppate, con porti fluviali e capienti granai: il grosso delle spedizioni fluviali transitava verso settentrione, in quanto il trasporto nella direzione inversa si rivelava meno redditizio e chiatte e zattere venivano spesso vendute a Danzica per il legname. Grodno divenne un sito importante dopo la formazione di una dogana ad August\u00f3w nel 1569, che funse da punto di controllo per i mercanti che si recavano nelle terre della Corona dal Granducato.\nLa popolazione urbana della Confederazione era bassa rispetto all'Europa occidentale. I numeri esatti dipendono dai metodi di calcolo: secondo una prima fonte, il dato si attesterebbe a circa il 20% del totale nel XVII secolo, rispetto a circa il 50% nei Paesi Bassi e in Italia. Un'altra ricostruzione suggerisce cifre molto pi\u00f9 basse: 4-8% di popolazione urbana in Polonia, 34-39% nei Paesi Bassi e 22-23% in Italia. La preoccupazione della Confederazione per l'agricoltura, unita alla posizione privilegiata dei nobili rispetto alla borghesia, si tradusse in un processo di urbanizzazione piuttosto lento e quindi in uno sviluppo decisamente piatto delle industrie. La nobilt\u00e0 poteva altres\u00ec regolare il prezzo del grano a proprio vantaggio, acquisendo dunque ancor maggiore peso specifico. Tra le pi\u00f9 grandi fiere tenutesi nella storia della Confederazione, figurano quelle avvenute a Lublino.\nDiverse antiche rotte commerciali, tra cui la via dell'ambra, attraversavano sia la Polonia sia la Lituania e gi\u00e0 prima del 1569 esse attiravano mercanti o coloni stranieri. Innumerevoli beni e manufatti di interesse culturale continuarono a circolare da una regione all'altra attraverso la Confederazione, perch\u00e9 il Paese fungeva, sia pur in parte minore, da crocevia tra il Medio Oriente, l'Impero ottomano e l'Europa occidentale. Si pensi a titolo di esempio ai tappeti Isfahan, importati dalla Persia nella Confederazione ed erroneamente conosciuti come \"tappeti polacchi\" () nell'Europa occidentale.\nEsercito.\nL'esercito nella Confederazione polacco-lituana sub\u00ec delle modifiche per via della fusione degli eserciti del Regno di Polonia e del Granducato lituano, sebbene ogni federato avesse mantenuto la propria divisione. Le forze armate unite comprendevano l'esercito della Corona (\"armia koronna\"), reclutato in Polonia, e l'esercito lituano (\"armia litewska\") nel Granducato: a capo di esse vi era l'etmano, un grado paragonabile a quello di un odierno generale supremo. I monarchi non potevano dichiarare guerra o convocare un esercito senza il consenso del Sejm o del Senato. La marina della Confederazione polacco-lituana non svolse un ruolo importante nella struttura militare dalla met\u00e0 del XVII secolo in poi.\nLa formazione pi\u00f9 illustre dell'esercito polacco risultava la sua cavalleria pesante del XVI e XVII secolo, rappresentata dagli ussari alati (\"husaria\"), mentre le guardie reali (\"Regiment Gwardii Pieszej Koronnej\") erano l'\u00e9lite della fanteria; il reggimento si occupava della protezione del re e della sua famiglia. Nel 1788, il Grande Sejm abbozz\u00f2 delle riforme volte a ridefinire le future strutture militari; l'esercito della Corona doveva essere diviso in quattro divisioni, con diciassette reggimenti di fanteria da campo e otto brigate di cavalleria escluse le unit\u00e0 speciali; l'esercito lituano doveva essere suddiviso in due divisioni, otto reggimenti da campo e due brigate di cavalleria escluse le unit\u00e0 speciali. Se attuata, la riforma prevedeva un esercito di quasi 100\u00a0000 uomini.\nLe armate di quegli Stati differivano dall'organizzazione comune in altre aree del continente; secondo Greengrass, le formazioni mercenarie (\"wojsko najemne\"), comuni nell'Europa occidentale, non riscossero mai grande popolarit\u00e0 in Polonia. Snyder, tuttavia, fa notare che i mercenari stranieri formavano una parte significativa delle unit\u00e0 di fanteria pi\u00f9 elitarie (in particolare cosacchi), almeno fino all'inizio del XVII secolo. Nella Polonia del XVI secolo, molte altre formazioni costituivano il nucleo dell'esercito: vi era un piccolo gruppo permanente, l\"'obrona potoczna\" (\"difesa continua\") circa 1\u00a0500-3\u00a0000 forti, pagati dal re, e principalmente di stanza presso i difficili confini meridionali e orientali. Questo fu integrato da due formazioni mobilitate in caso di guerra: la pospolite ruszenie, espressione polacca che sta per arruolamento di massa e che indicava un meccanismo di reclutamento tipico a quello dell'adoa istituita nel Regno di Sicilia, e il \"wojsko zaci\u0119\u017cne\", ovvero il reclutamento dai comandanti polacchi nell'imminenza di un conflitto: al termine delle schermaglie, le formazioni mercenarie venivano sciolte, cosa che non sempre accadeva in Europa occidentale.\nDiversi anni prima dell'Unione di Lublino, l\"'obrona potoczna\" aveva sperimentato una procedura di riforma, poich\u00e9 il Sejm statu\u00ec nel 1562-1563 la creazione del \"wojsko kwarciane\" (un gruppo di unit\u00e0 di base che potessero essere sempre impiegate), dal nome della tassa della kwarta riscossa sui feudi per pagare le spese e mantenerla operativa. I guerrieri principali erano perlopi\u00f9 membri della cavalleria leggera controllati dalla szlachta e comandate da etmani. Spesso, in tempo di guerra, il Sejm legiferava un aumento temporaneo delle dimensioni del \"wojsko kwarciane\".\nDopo la terza spartizione, la tradizione militare polacca venne portata avanti dalle legioni polacche napoleoniche e dall'esercito del ducato di Varsavia.\nCultura.\nScienza e letteratura.\nLa Confederazione si rivel\u00f2 un importante centro europeo per lo sviluppo delle moderne idee sociali e politiche: era famosa per il suo raro sistema politico quasi democratico, elogiato dai filosofi, e durante la Controriforma si distinse per la singolare tolleranza religiosa, che vedeva la pacifica coesistenza di cattolici, ebrei, ortodossi, protestanti e musulmani (sufi) comunit\u00e0. Nel XVIII secolo, lo storico francese cattolico Claude-Carloman de Rulhi\u00e8re scrisse della Polonia del XVI secolo: \"Questo paese, che ai nostri giorni abbiamo percepito diviso con il pretesto della religione, \u00e8 il primo stato in Europa che metta in atto la tolleranza. In questo stato, sono sorte moschee tra chiese e sinagoghe\". La Confederazione permise lo sviluppo e la proliferazione della famosa setta cristiana setta dei Fratelli Polacchi, antenati degli unitariani.\nVa segnalata la comparsa di alcuni politologi e giuristi, tra cui Andrzej Frycz Modrzewski (1503-1572), Wawrzyniec Grzyma\u0142a Go\u015blicki (1530-1607) e Piotr Skarga (1536-1612). In seguito, i lavori di Stanis\u0142aw Staszic (1755-1826) e Hugo Ko\u0142\u0142\u0105taj (1750-1812) contribuirono a spianare la strada all'avveniristica Costituzione del 3 maggio 1791.\nL'Universit\u00e0 Jagellonica di Cracovia \u00e8 tra le pi\u00f9 antiche del mondo e la seconda apparsa in Europa centrale per fondazione dopo Praga (risale al 1364), insieme all'Accademia dei Gesuiti di Wilno (del 1579) figuravano tra i maggiori centri accademici e scientifici della Confederazione. Il \"Komisja Edukacji Narodowej\", espressione polacca che sta \"Commissione per l'Educazione Nazionale\", formata nel 1773, fu il primo Ministero dell'Istruzione nazionale al mondo. Tra gli scienziati si possono poi menzionare: Martin Kromer (1512-1589), storico e cartografo; Michael Sendivogius (1566-1636), alchimista e chimico; Jan Bro\u017cek (latinizzato in Ioannes Broscius) (1585-1652), artista poliedrico concentratosi perlopi\u00f9 su matematica, medicina e astronomia; Krzysztof Arciszewski () (1592-1656), ingegnere, etnografo, generale e ammiraglio dell'esercito della Compagnia olandese delle Indie occidentali nella guerra con l'Impero spagnolo per il controllo del Brasile; Kazimierz Siemienowicz (1600-1651), ingegnere militare, specialista di artiglieria e ideatore del missile; Johannes Hevelius (1611-1687), astronomo e grande appassionato della topografia lunare; Micha\u0142 Boym (1612-1659), orientalista, cartografo, naturalista e diplomatico al servizio della dinastia Ming; Adam Adamandy Kocha\u0144ski (1631-1700), matematico e ingegnere; Ba'al Shem Tov (, \"Yi\u015br\u0101'\u0113l ben \u0114l\u012b\u201bezer\") (1698-1760), considerato il fondatore del giudaismo chassidico; Marcin Odlanicki Poczobutt (1728-1810), astronomo e matematico; Jan Krzysztof Kluk (1739-1796),naturalista, agronomo ed entomologo; John Jonston (1603-1675) studioso e medico, discendeva dalla nobilt\u00e0 scozzese. Nel 1628 l'insegnante, scienziato, educatore e scrittore ceco Giovanni Comenio si rifugi\u00f2 nella Confederazione quando i protestanti furono perseguitati dalla Controriforma.\nLe opere di molti autori della Confederazione sono considerate dei classici, comprese quelle di Jan Kochanowski, Wac\u0142aw Potocki, Ignacy Krasicki e Julian Niemcewicz. Molti membri della szlachta realizzarono scritti e diari personali, di cui tra le opere pi\u00f9 famose, rientrano le \"Memorie di storia polacca\" di Albrycht Radziwi\u0142\u0142 (1595-1656) e le \"Memorie\" di Jan Chryzostom Pasek (1636-1701 circa). Jakub Sobieski (1590-1646, padre di Giovanni III Sobieski) si occup\u00f2 della stesura di altri diari degni di nota. Durante la campagna di Chocim, nel 1621 realizz\u00f2 un diario chiamato \"Commentariorum chotinensis belli libri tres\" (Diario della guerra di Chocim), pubblicato nel 1646 a Danzica. Questo serv\u00ec come spunto per il poema di Wac\u0142aw Potocki intitolato \"Transakcja wojny chocimskiej\" (\"L'andamento della guerra di Chocim\"). Si occup\u00f2 infine delle istruzioni per il viaggio dei suoi figli a Cracovia (1640) e in Francia (1645), circostanza che fornisce un buon esempio dell'educazione liberale dell'epoca.\nArte e musica.\nL'arte e la musica della Confederazione seguirono in gran parte modellate dalle tendenze europee prevalenti, sebbene anche le minoranze del Paese, gli stranieri e le culture popolari autoctone abbiano contribuito alla sua natura versatile. Una forma d'arte comune intrecciatasi con il sarmatismo riguarda i ritratti su bara (\"Portrety trumienne\"), utilizzati in funerali e altre cerimonie solenni. Di regola, tali ritratti erano inchiodati su lamiera, di forma a sei o otto lati, fissati alla parte anteriore di una bara posta su un alto catafalco ornato: si trattava di una caratteristica unica e precipua dell'alta cultura della Confederazione, non presente altrove in Europa (una tradizione simile era praticata solo nell'Egitto romano). Monarchi e nobili polacchi spesso invitavano e incentivavano l'insediamento di pittori e artigiani stranieri, in particolare dai Paesi Bassi, oltre che dalle Fiandre, dalla Germania e dall'Italia. Gli interni delle residenze, dei palazzi e dei manieri delle classi alte erano adornati da arazzi a muro (arazzi o tappezzerie) importati dall'Europa occidentale; la collezione pi\u00f9 rinomata \u00e8 composta dagli arazzi degli Jagelloni esposti al castello del Wawel a Cracovia.\nI legami economici, culturali e politici tra la Francia e la Polonia-Lituania hanno dato origine al termine \"\u00e0 la polonaise\", che significa \"in stile polacco\". Con il matrimonio di Maria Leszczy\u0144ska con Luigi XV di Francia nel 1725, la cultura polacca inizi\u00f2 a presentarsi anche nel Palazzo di Versailles; i letti alla polacca (\"lit \u00e0 la polonaise\") drappeggiati con baldacchini divennero un elemento centrale del mobilio di Luigi XV nei castelli francesi. I gi\u00e0 diffusi motivi floreali, cos\u00ec come la moda polacca, acquisirono ulteriore popolarit\u00e0 negli abiti alla polonaise (\"robe \u00e0 la polonaise\") indossati dagli aristocratici a Versailles.\nLe culture religiose della Polonia-Lituania coesistettero e si miscelarono a vicenda per l'intera storia della Confederazione: malgrado alcuni gruppi preservarono con grande gelosia e senso di appartenenza le proprie tradizioni (\u00e8 il caso degli ebrei, differentemente da quanto accadde in Germania dove in nulla si distinguevano dai tedeschi), prestiti e calchi divennero comuni nelle chiese cattoliche presenti in regioni perlopi\u00f9 abitate da protestanti, i cui edifici religiosi di questi ultimi si presentavano pi\u00f9 sobri nell'arredamento. L'influenza reciproca si riflesse inoltre nella grande popolarit\u00e0 delle icone bizantine e che ricalcavano la figura della Vergine Maria nei territori prevalentemente latini della Polonia (si pensi soprattutto alla Vergine nera di Cz\u0119stochowa) e della Lituania odierna (Nostra Signora della Porta dell'Aurora). D'altro canto, si rintraccia anche talvolta l'influsso latino nell'arte ortodossa e protestante rutena.\nLa musica assunse sempre un ruolo di spessore nelle cultura locale: per questo motivo, molti nobili fondarono cori di chiese e scuole e impiegarono i propri gruppi di musicisti. Alcuni, come Stanis\u0142aw Lubomirski, costruirono i propri teatri d'opera (a Nowy Wi\u015bnicz, nel sud della Polonia). Altri, come Janusz Skumin Tyszkiewicz e Krzysztof Radziwi\u0142\u0142, acquisirono una discreta fama perch\u00e9 mecenati degli artisti che si esibivano nelle loro orchestre permanentemente riunite, nello specifico presso le loro corti a Vilnius. Le attivit\u00e0 musicali fiorirono ulteriormente sotto il Casato di Vasa, permettendo a compositori sia stranieri sia nazionali di essere attivi in varie citt\u00e0. Sigismondo III port\u00f2 spesso compositori e direttori d'orchestra italiani come Luca Marenzio, Annibale Stabile, Asprilio Pacelli, Marco Scacchi e Diomede Catone per l'orchestra reale. Anche musicisti autoctoni di spessore suonarono e composero per la corte del sovrano, tra cui Bart\u0142omiej P\u0119kiel, Jacek R\u00f3\u017cycki, Adam Jarz\u0119bski, Marcin Mielczewski, Stanis\u0142aw Sylwester Szarzy\u0144ski, Damian Stachowicz, Miko\u0142aj Ziele\u0144ski e Grzegorz Gorczycki.\nArchitettura.\nL'architettura delle citt\u00e0 locali rifletteva una combinazione di tendenze polacche, tedesche e italiane. Il manierismo italiano o il tardo rinascimento ebbero un profondo impatto sull'architettura tradizionale borghese ben visibile anche oggi: castelli e tenute presentavano cortili centrali all'italiana composti da logge ad arco, colonnati, erker, balconi, portali e balaustre ornamentali. Anche gli affreschi sul soffitto, gli sgraffiti, i plafond e i cassettoni (in polacco \"kaseton\") erano assai diffusi. I tetti presentavano generalmente tegole di terracotta, ma la caratteristica pi\u00f9 distinguibile del manierismo polacco era legata agli attici decorativi situati sopra il cornicione della facciata. Le citt\u00e0 della Polonia settentrionale, della Lituania e della Livonia adottarono lo stile anseatico (o \"olandese\") come forma principale di espressione architettonica e scultorea, paragonabile a quella dei Paesi Bassi, del Belgio, della Germania settentrionale e della Scandinavia.\nI primi esempi di architettura barocca riguardano diverse chiese gesuite e cattoliche, in particolare la chiesa dei Santi Pietro e Paolo a Cracovia, la chiesa del Corpus Domini a Njasvi\u017e, la cattedrale di Lublino e il santuario tutelato dall'UNESCO a Kalwaria Zebrzydowska. Ulteriori esempi di barocco decorativo e rococ\u00f2 includono Sant'Anna a Cracovia e la Collegiata Fara a Pozna\u0144. L'uso del marmo nero all'interno, un altro tratto distintivo dei canoni di costruzione dell'epoca, divenuto popolare dopo la met\u00e0 del XVII secolo, emerse anche in altari, fontane, portali, balaustre, colonne, monumenti, lapidi, mausolei e intere stanze (\u00e8 il caso della sala dei marmi del Castello Reale di Varsavia, della cappella di San Casimiro della Cattedrale di Vilnius e della cappella Vasa della Cattedrale del Wawel).\nI magnati intrapresero spesso progetti di costruzione a mo' di monumenti per auto-celebrarsi; chiese, cattedrali, monasteri e palazzi come l'attuale Palazzo presidenziale a Varsavia e il castello di Pidhirci furono costruiti per ordine del grande etmano Stanis\u0142aw Koniecpolski. I progetti maggiori coinvolsero intere citt\u00e0, generalmente battezzate in onore del mecenate, anche se nel tempo alcuni di essi non andarono in porto per via degli eccessivi costi o furono abbandonati. Tra gli esempi pi\u00f9 memorabili rientra Zamo\u015b\u0107, fondata da Jan Zamoyski e progettata dall'architetto italiano Bernardo Morando sullo schema della citt\u00e0 ideale. I magnati di tutta la Polonia gareggiavano con i re al fine di mettersi in mostra: ne \u00e8 una dimostrazione il monumentale castello Krzy\u017ctop\u00f3r, costruito seguendo i canoni del palazzo in fortezza tra il 1627 e il 1644, aveva diversi cortili circondati da fortificazioni, allo stesso modo dei complessi fortificati simili di \u0141a\u0144cut e Krasiczyn.\nIl fascino per la cultura e l'arte dell'Oriente nel periodo tardo barocco si riflette nel palazzo cinese della regina Maria Casimira a Zolo\u010div (\"Z\u0142ocz\u00f3w\"). I palazzi dei magnati del XVIII secolo rappresentano il tipo caratteristico di residenza suburbana barocca costruita con una corte d'onore e un giardino. Questo stile, che fonde l'arte europea con le antiche tradizioni edilizie della Confederazione, \u00e8 visibile nel palazzo di Wilan\u00f3w a Varsavia, nel palazzo di Branicki a Bia\u0142ystok, nel palazzo Potocki a Radzy\u0144 Podlaski, nel palazzo di Raczy\u0144ski a Rogalin, nel palazzo di Niebor\u00f3w e Koz\u0142\u00f3wka vicino a Lubart\u00f3w. La nobilt\u00e0 minore risiedeva in case padronali di campagna conosciute come \"dworek\". Il neoclassicismo rimpiazz\u00f2 il barocco nella seconda met\u00e0 del XVIII secolo: l'ultimo sovrano della Polonia-Lituania, Stanislao II Augusto, ammirava in maniera particolare l'architettura classica dell'antica Roma e la esaltava a simbolo dell'Illuminismo polacco. Il palazzo sull'isola (situato in un parco dell'odierna capitale) e l'esterno della chiesa di Sant'Anna a Varsavia rientrano nell'eredit\u00e0 neoclassica trasmessaci dalla Confederazione.\nLa szlachta e il sarmatismo.\nL'ideologia prevalente della szlachta si pu\u00f2 riassumere in un solo termine con sarmatismo, un sostantivo derivante dal nome dei Sarmati, presunti antenati dei polacchi. Questo sistema di credenze ricopr\u00ec una parte importante della cultura szlachta, penetrando in tutti gli aspetti della vita degli aristocratici. Il sarmatismo esaltava valori quali l'uguaglianza tra i nobili, la nobile arte dell'equitazione, le tradizioni nazionali, la vita bucolica da godersi nelle tenute, la pace e il pacifismo; inoltre, si diffusero anche in tema di moda alcuni indumenti che contraddistinguevano chiaramente i nobili polacchi da quelli di altre nazioni. In tale fase storica comparvero infatti lo \"zupan\", il \"kontusz\", il \"sukmana\", il \"pas kontuszowy\", la delia e la \"szabla\". Si incentivava pure la proliferazione dell'architettura barocca in patria e si promuoveva l'utilizzo del latino come idioma da adoperare nei circoli letterari e tra i membri dell'\u00e9lite polacca, lituana e straniera: un simile clima favor\u00ec l'integrazione di una nobilt\u00e0 proveniente da diverse regioni geografiche e gener\u00f2 un senso di unit\u00e0 e di orgoglio quasi nazionalistico nel corso della libert\u00e0 dorata, oltre che portare avanti il processo di polonizzazione di alcuni aristocratici baltici.\nNella sua prima forma idealistica, il sarmatismo rappresentava un movimento culturale positivo, in quanto non reprimeva le fedi religiose diverse dal cattolicesimo e lodava valori quali l'onest\u00e0, l'orgoglio nazionale, il coraggio, l'uguaglianza e la libert\u00e0. Col tempo, tuttavia, questo concetto sub\u00ec una distorsione e negli ultimi decenni di esistenza della Confederazione l'insieme di credenze si trasform\u00f2 in fanatismo: l'onest\u00e0 si trasform\u00f2 in ingenuit\u00e0 politica, l'orgoglio in arroganza, il coraggio in testardaggine e la libert\u00e0 in anarchia. Le colpe del sarmatismo furono accusate della fine del Paese dalla fine del XVIII secolo in poi. La critica, spesso unilaterale ed esagerata, fu usata dai riformisti polacchi per spingere a cambiamenti radicali. Nel momento in cui si diffuse questa ventata di autocritiche, gli storici tedeschi, russi e austriaci si affrettarono a dimostrare che la Polonia stessa fu la principale causa della sua caduta.\nDemografia.\nLa Confederazione polacco-lituana si distinse per il suo immenso multiculturalismo per tutta la durata della sua esistenza, comprendendo infatti innumerevoli identit\u00e0 religiose e minoranze etniche che abitavano il vasto territorio del Paese. Il numero preciso dei gruppi minoritari e delle loro popolazioni pu\u00f2 tuttavia essere solo ipotizzato. Statisticamente, i gruppi pi\u00f9 consistenti erano formati da polacchi, lituani, tedeschi, ruteni ed ebrei, a cui si univa un numero considerevole di minoranze composte da cechi, ungheresi, livoni, rom, valacchi, armeni, italiani, scozzesi e olandesi (\"Ol\u0119drzy\"), classificati come mercanti, coloni o rifugiati in fuga dalla persecuzione religiosa.\nPrima di avvicinarsi definitivamente alla Lituania, il Regno di Polonia era molto pi\u00f9 omogeneo; circa il 70% della popolazione era polacca e cattolica. Dopo l'Unione di Lublino, il numero di polacchi rispetto alla popolazione totale scese al 50%. Nel 1569, la popolazione ammontava a 7 milioni, di cui circa 4,5 erano polacchi, 750\u00a0000 lituani, 700\u00a0000 ebrei e 2 milioni ruteni. Lo storico Kazimierz Bem suggerisce che con l'espansione territoriale dopo la pace di Deulino nel 1618 e i decenni tutto sommato tranquilli vissuti da l\u00ec al 1650, si toccarono gli 11\u00a0000\u00a0000 di abitanti, di cui i polacchi costituivano solo il 40%. A quel tempo la nobilt\u00e0 rappresentava il 10% dell'intera popolazione e i borghesi circa il 15%. La densit\u00e0 media di popolazione per chilometro quadrato era pari a 24 abitanti nella Masovia, 23 nella Piccola Polonia, 19 nella Grande Polonia, 12 nel Palatinato di Lublino, 10 nell'area di Leopoli, 7 in Podolia e Volinia e 3 nel Voivodato di Kiev. Si verific\u00f2 a un certo punto una tendenza delle persone dai territori occidentali pi\u00f9 densamente popolati a migrare verso est.\nUn improvviso cambiamento nella demografia del Paese si verific\u00f2 a met\u00e0 del XVII secolo. La seconda guerra del nord e il diluvio, seguiti dalla carestia nel periodo dal 1648 al 1657, causarono almeno 4 milioni di morti e, considerando le ulteriori perdite territoriali, si comprende come mai nel 1717 la popolazione fosse scesa a 9 milioni. La popolazione si riprese lentamente per tutto il XVIII secolo; poco in anticipo rispetto alla prima spartizione della Polonia nel 1772, la popolazione della Confederazione si attestava a circa 12 milioni di abitanti, di cui quasi due terzi viveva nel Granducato di Lituania. Nel 1792, la popolazione della Polonia era di circa 11 milioni e comprendeva 750\u00a0000 nobili.\nLa citt\u00e0 pi\u00f9 multiculturale e in crescita a livello economico del Paese rimase Danzica, un porto marittimo anseatico fondamentale sul Baltico e facente capo alla regione pi\u00f9 ricca della Polonia, senza oltretutto essere nemmeno troppo lontana dalla Lituania. Danzica vedeva la presenza di una folta maggioranza tedesca per vari secoli (anche successivi alla dissoluzione della Confederazione) e inoltre ospitava un gran numero di mercanti stranieri, in particolare di origini scozzesi, olandesi o scandinave. Storicamente, il Granducato di Lituania era pi\u00f9 diversificato del Regno di Polonia e veniva considerato un crogiolo di varie culture e religioni. Tra l'altro, gli abitanti del Granducato erano noti collettivamente come Litvin indipendentemente dalla loro nazionalit\u00e0, con l'eccezione degli ebrei residenti in Lituania, chiamati litvak.\nNonostante la tolleranza religiosa garantita, la graduale polonizzazione e la controriforma cercarono di ridurre la diversit\u00e0 interna; l'obiettivo era quello di sradicare alcune minoranze imponendo la lingua polacca, il latino, la cultura polacca e la religione cattolica romana, ove possibile. Entro la fine del XVIII secolo, l'idioma, la cultura e l'identit\u00e0 lituana divennero vulnerabili.\nReligione.\nLa Confederazione di Varsavia, firmata il 28 gennaio 1573, assicurava i diritti delle minoranze e delle religioni; essa permetteva infatti a tutti i sudditi di venerare qualsivoglia divinit\u00e0, sebbene la tolleranza religiosa non segu\u00ec un andamento costante. Come sottolineato da Norman Davies, \"la formulazione e la sostanza della dichiarazione della Confederazione di Varsavia assunse un ruolo straordinarie rispetto alle condizioni prevalenti altrove in Europa; inoltre, su di essa si ressero i principi della vita religiosa nella Repubblica per oltre duecento anni\".\nConsiderate le persecuzioni variamente in corso in altre nazioni, molti esponenti delle sette religiose pi\u00f9 radicali si rifugiarono nella Confederazione polacco-lituana. Nel 1561 Giovanni Bernardino Bonifacio d'Oria, un religioso esule residente in Polonia, scrisse delle virt\u00f9 del suo Paese di adozione a un collega tornato in Italia: \"Potresti vivere qui secondo le tue idee e preferenze, godendo inoltre delle maggiori libert\u00e0, compresa la scrittura e la pubblicazione. Nessuno ti reprimer\u00e0 per questo\". Altri, in particolare i gesuiti elegati papali, si dimostrarono pi\u00f9 scettici in merito alla politica religiosa riservata dalla Confederazione.\nNelle regioni pi\u00f9 marginali della Confederazione, mentre la nobilt\u00e0 era in genere cattolica, i ceti pi\u00f9 umili, specie nelle odierne Ucraina e Bielorussia aderivano all'ortodossia o alle chiese cattoliche di rito orientale. Sempre in riferimento a tale area geografica, poich\u00e9 spesso gli aristocratici vantavano solo antenati polacchi veri e propri, inizi\u00f2 a diffondersi dal XVI secolo un'espressione specifica con cui si designava tale categoria: \"gente Ruthenus, natione Polonus\" (ruteno di sangue, polacco di nazionalit\u00e0).\nIn un quadro socio-demografico siffatto, si intuisce come l'aristocrazia polacca o polonizzata dominasse su una popolazione perlopi\u00f9 rurale che non abbracciava il cattolicesimo n\u00e9 era etnicamente polacca. I decenni di pace ingenerarono una politica volta a colonizzare la scarsamente abitata Ucraina occidentale e centrale, cosa che acu\u00ec le tensioni tra nobili, ebrei, cosacchi (tradizionalmente ortodossi), contadini polacchi e ruteni. Questi ultimi, privati dei loro protettori nativi che costituivano la nobilt\u00e0 rutena, si rivolsero in cerca di aiuto ai cosacchi, i quali furono tra i responsabili della rottura della Confederazione. Le tensioni furono aggravate sia per via dello scarso interesse di Varsavia a risolvere definitivamente la situazione sia per via dei conflitti tra ortodossi e cattolici sorti in seguito all'Unione di Brest, che fin\u00ec per discriminare i primi. Nell'ovest e nel nord, molte citt\u00e0 avevano considerevoli minoranze tedesche, spesso legate al luteranesimo o al calvinismo. La Confederazione ospitava anche una delle pi\u00f9 nutrite comunit\u00e0 ebraiche del mondo: verso la met\u00e0 del XVI secolo l'80% degli ebrei del mondo viveva in Polonia e Lituania.\nCon l'avvento della Riforma, i nobili aderirono presto al luteranesimo, desiderosi com'erano di porre un argine ai poteri di cui disponeva il clero cattolico. Fu dopo la Controriforma, quando la Chiesa cattolica riprese il potere in Polonia, che la szlachta ritorn\u00f2 quasi tutta ad abbracciare il vecchio credo.\nA seguito della dissoluzione della Confederazione, il legame al cattolicesimo in Polonia e Lituania si dimostr\u00f2 precipuo nel XIX secolo per conformare un'identit\u00e0 nazionale, considerati i contrasti che sorsero con gli ortodossi russi.\nLascito.\nIl Ducato di Varsavia, fondato nel 1807 da Napoleone Bonaparte, traeva origine di certo in parte dalla Confederazione. Altri movimenti di rinascita apparvero durante la rivolta di novembre (1830-1831), la rivolta di gennaio (1863-1864) e negli anni 1920, con il tentativo fallito di J\u00f3zef Pi\u0142sudski di creare una federazione Intermarium (\"Mi\u0119dzymorze\") a guida polacca che, secondo le idee del generale, avrebbe dovuto estendersi dalla Finlandia a nord ai Balcani a sud. La contemporanea Repubblica di Polonia si considera un successore della Confederazione; la Repubblica di Lituania, ristabilita alla fine della prima guerra mondiale, percep\u00ec la partecipazione dello Stato lituano nell'antica Confederazione, in virt\u00f9 del fatto che affront\u00f2 un processo di polonizzazione e quasi di denigrazione dei lituani e dei polacchi, anche se ultimamente si sta procedendo a una rivisitazione storiografica di quel periodo storico.\nSuddivisioni amministrative.\nMentre il termine \"Polonia\" veniva comunemente impiegato per denotare anche l'intero sistema politico, la Polonia costituiva in realt\u00e0 solo una parte di un insieme pi\u00f9 grande, la Confederazione appunto, la quale comprendeva innanzitutto:\nLa nazione era ulteriormente suddivisa in unit\u00e0 amministrative minori note come voivodati (\"wojew\u00f3dztwa\"), governati da un voivoda (\"wojewoda\", governatore). I voivodati si suddividevano ancora in \"starostwa\", a cui capo si collocava uno starosta. Le citt\u00e0 erano governate dai castellani, bench\u00e9 vi fossero delle frequenti eccezioni a queste regole, che spesso coinvolgevano la subunit\u00e0 detta \"ziemia\".\nLe terre che un tempo appartenevano alla Confederazione sono oggi in gran parte distribuite tra diversi Paesi dell'Europa centrale e orientale: Polonia, Ucraina, Moldavia (Transnistria), Bielorussia, Russia, Lituania, Lettonia ed Estonia. Anche alcune piccole citt\u00e0 nell'Alta Ungheria (oggi principalmente Slovacchia), divennero parte della Polonia nel trattato di Lubowla (citt\u00e0 di Spi\u0161).\nI confini della Confederazione si spostarono per via guerre e trattati, a volte pi\u00f9 volte in meno di un decennio, soprattutto nelle parti orientali e meridionali. L'ampliamento dei confini gener\u00f2 la crescita demografica che port\u00f2 la nazione a superare i 10 milioni di abitanti nel XVII-XVIII secolo.\nPiccola Polonia.\nLa provincia della Piccola Polonia (in polacco: \"Ma\u0142opolska\") includeva la Polonia meridionale e due citt\u00e0 molto popolose: la capitale storica Cracovia, rimasta dopo il 1596 capoluogo, e Lublino, a nord-est:\nGrande Polonia.\nLa provincia della Grande Polonia (\"Wielkopolska\") includeva la Polonia centro-occidentale intorno a Pozna\u0144 e il corso del fiume Warta:\nGranducato di Lituania.\nLa Lituania propria (in lituano: \"Did\u017eioji Lietuva\") includeva il Granducato dell'omonima nazione. La sezione nordoccidentale, la parte in cui erano presenti pi\u00f9 cattolico e pi\u00f9 lituani, aveva capitale Vilnius:\nPrussia.\nLa Prussia reale (\"Prusy Kr\u00f3lewskie\"), situata sulla sponda meridionale del mar Baltico, era un'area autonoma sin dalla seconda pace di Toru\u0144 (1466), incorporata nella Corona nel 1569 con la nascita della Confederazione. A livello amministrativo inferiore figuravano:\nDucato di Livonia.\nIl Ducato di Livonia (\"Inflantia\"), compreso nell'odierna Lettonia, Estonia meridionale e una piccola sezione dell'Ingria, risultava un dominio congiunto della Corona e del Granducato di Lituania. Alcune aree andarono perdute in favore della Svezia nel 1620 e nel 1660:\nSlesia.\nLa Slesia (\"\u015al\u0105sk\") non rientrava della Confederazione, ma piccole sezioni appartennero nel corso del periodo di esistenza della Confederazione a vari monarchi; in particolare, i Vasa furono duchi di Opole (\"Oppeln\") e Racib\u00f3rz (\"Ratibor\") dal 1645 al 1666.\nGeografia.\nNel XVI secolo, il vescovo e cartografo polacco Marcin Kromer, formatosi in giovent\u00f9 a Bologna, pubblic\u00f2 un atlante in latino, intitolato \"Polonia sive de situ, populis, moribus, magistratibus et Republica regni Polonici libri duo\" (Polonia: sulla sua posizione, la gente, la cultura, gli uffici e la Confederazione polacca), considerata tra le guide pi\u00f9 complete del Paese.\nLe opere di Kromer e altre mappe contemporanee, come quelle di Gerardo Mercatore, propongono la Confederazione come per lo pi\u00f9 pianeggiante. La parte nord-orientale e centro-orientale della nazione, per cui \u00e8 stato coniato il termine Kresy nel Novecento con l'intenzione di identificare quei territori che, in parte, ancora facevano capo a Varsavia nel periodo interbellico, ma che invece oggi non rientrando nemmeno per un chilometro nel territorio polacco, era famosa per le sue steppe. I Carpazi delineavano il confine meridionale, mentre la catena dei monti Tatra risultava pi\u00f9 alta; il Mar Baltico formava la delimitazione settentrionale della Confederazione. Come nella maggior parte dei Paesi europei all'epoca, la Confederazione aveva un'ampia copertura forestale, specialmente a est: oggi, ci\u00f2 che resta della foresta di Bia\u0142owie\u017ca costituisce l'ultima macchia verde primordiale restata in gran parte intatta in Europa e che ospita specie rare come il bisonte europeo (\"Bison bonanus\")."}
{"id": "460581", "revid": "25884", "url": "https://it.wikipedia.org/wiki?curid=460581", "title": "De ruina mundi", "text": ""}
{"id": "460583", "revid": "339392", "url": "https://it.wikipedia.org/wiki?curid=460583", "title": "Eruzione dentale", "text": ""}
{"id": "460586", "revid": "438678", "url": "https://it.wikipedia.org/wiki?curid=460586", "title": "MySQL Manager", "text": "Un MySQL Manager \u00e8 un tool software che permette di interfacciarsi ad un server MySQL per svolgere procedure amministrative sui database e oggetti correlati.\nCategorie.\nI manager per MySQL possono essere raggruppati in due categorie:\nAlcuni manager sono specializzati in una delle due funzioni, altri le comprendono entrambe. Per esempio, MySQL Query Browser \u00e8 principalmente un tool della prima categoria, mentre MySQL Administrator appartiene alla seconda.\nSono molto diffusi anche i manager in grado di operare su pi\u00f9 database server.\nMySQL Manager pi\u00f9 diffusi.\nEsistono vari tipi di MySQL manager tra cui:"}
{"id": "460587", "revid": "256896", "url": "https://it.wikipedia.org/wiki?curid=460587", "title": "Istituto Superiore di sanit\u00e0", "text": ""}
{"id": "460588", "revid": "11557", "url": "https://it.wikipedia.org/wiki?curid=460588", "title": "Joule per chilogrammo-kelvin", "text": ""}
{"id": "460591", "revid": "767487", "url": "https://it.wikipedia.org/wiki?curid=460591", "title": "Nightcap", "text": "Nightcap: The Unreleased Masters \u00e8 un album della band progressive rock inglese Jethro Tull, pubblicato nel 1993.\nIl disco.\nNell'anno del venticinquesimo anniversario dalla nascita della band, oltre al \"25th Anniversary Box Set\" e al doppio CD \"\", la Chrysalis pubblic\u00f2 \"Nightcap\", un apprezzatissimo doppio CD contenente materiale inedito registrato negli anni fra il 1972 e il 1991.\nIl primo CD, chiamato \"My Round\", provoc\u00f2 entusiasmo tra i fans, in quanto conteneva le registrazioni effettuate nel 1972 allo Ch\u00e2teau d'H\u00e9rouville, in Francia, materiale che \u00e8 stato in seguito riarrangiato e riadattato in \"A Passion Play\". Registrazioni che tutti credevano andate perdute ma che lo stesso Ian Anderson \u00e8 riuscito a scovare. Molte parti di flauto e voce dovevano ancora essere incise prima che Anderson abbandonasse il progetto. Anderson dopo aver ritrovato i nastri ha deciso di incidere parti di flauto, ma di lasciare incompiute le parti vocali.\nRestano comunque tre brani inediti da queste session: un intro non meglio identificato il cui tessuto costituir\u00e0 \"Lifebeats\" su \"A Passion Play\", che in origine precedeva \"Scenario\", \"Skating Away (On The Thin Ice Of A New Day)\" che in seguito apparir\u00e0 su \"War Child\" (1974) e \"Sailor\", un brano rimasto incompiuto. Questi brani sono disponibili nel bootleg \"Minstrels In The Red House\". Nel 2014 venne pubblicato \"A Passion Play - An Extended Performance\", un box set contenente la versione remixata da Steven Wilson delle \"Chateau D'Herouville Sessions\", che comprese anche i brani \"Skating Away (On The Thin Ice Of A New Day)\" e \"Sailor\".\nIl secondo CD, chiamato \"Your Round\", conteneva invece registrazioni di tracce inedite, alcune delle quali saranno poi reinserite nelle rimasterizzazioni dei vari album come bonus tracks.\nIl ricavato di quest'album \u00e8 stato donato in beneficenza."}
{"id": "460593", "revid": "256896", "url": "https://it.wikipedia.org/wiki?curid=460593", "title": "SERMIG", "text": ""}
{"id": "460596", "revid": "3115", "url": "https://it.wikipedia.org/wiki?curid=460596", "title": "Peter Maag", "text": "Biografia.\nDirettore d'orchestra svizzero della seconda met\u00e0 del Novecento, fu uno specialista dei lavori mozartiani e del classicismo viennese in genere. Svolse gran parte della sua carriera in Europa, ma la sua presenza nei teatri statunitense fu comunque notevole. Dopo gli studi musicali a Zurigo e Basilea, Maag studi\u00f2 a Ginevra con Ernest Ansermet del quale divent\u00f2 anche assistente. Successivamente, dal 1943, divenne primo direttore e maestro del coro a Biel-Solothurm. Fu poi direttore principale a D\u00fcsseldorf dal 1952 al 1954 prima di ricoprire lo stesso ruolo a Bonn dal 1954 al 1959. Il debutto al Covent Garden di Maag avvenne nel 1959 e in quella occasione condusse \"Die Zauberfl\u00f6te\" di Wolfgang Amadeus Mozart. Nel 1962 diresse al Festival di Salisburgo i Wiener Philharmoniker nell'Idomeneo di Mozart. Dal 1964 al 1968, fu direttore principale alla Volksoper a Vienna, ma nel frattempo aveva fatto il suo debutto americano alla Lyric Opera di Chicago dove diresse nel 1961.\nNel 1972 esord\u00ec alla Metropolitan Opera dove diresse l'orchestra per tre anni. Dal 1982 al 1991 fu poi direttore musicale dell'opera di Berna, mentre dal 1983 al 2001 fu direttore principale dell'Orchestra di Padova e del Veneto\nAltre sue interpretazioni inclusero \"Norma\" di Vincenzo Bellini, \"Die Zauberfl\u00f6te\" di Mozart e \"La Traviata\" di Giuseppe Verdi.\nLe registrazioni pi\u00f9 notevoli di Maag sono quelle dedicate alle sinfonie di Beethoven (il ciclo completo), di Mendelssohn, Mozart, Schubert e del concerto per pianoforte e orchestra di Schumann.\nIl celebre direttore d'orchestra svizzero svolse inoltre un accurato e approfondito lavoro per valorizzare tutte le figure musicali del Teatro. Ha infatti creato, nel 1988 presso il Teatro Comunale di Treviso, \"La Bottega\", laboratorio lirico di formazione, con lo scopo di allestire Opere musicali assieme ai giovani talenti in direzione artistica, maestri collaboratori e cantanti.\nNel 1989 la sua attivit\u00e0 port\u00f2 alla realizzazione del Don Giovanni di Wolfgang Amadeus Mozart, con un cast vocale selezionato durante il Concorso di canto \"Toti Dal Monte\" e formato attraverso masterclass tenute da artisti di chiara fama quali Leyla Gencer e Regina Resnik.\nTra gli spettacoli realizzati nel merito de \"La Bottega\" si ricordano, oltre al Don Giovanni: Le Nozze di Figaro e Cos\u00ec fan tutte della coppia Mozart-Da Ponte; Il Flauto Magico di Mozart; Falstaff di Giuseppe Verdi; Il turco in Italia di Gioachino Rossini; Rigoletto di Giuseppe Verdi e Carmen di Georges Bizet."}
{"id": "460603", "revid": "124099925", "url": "https://it.wikipedia.org/wiki?curid=460603", "title": "Roots to Branches", "text": "Roots to Branches \u00e8 un album della band progressive rock inglese Jethro Tull, pubblicato nel 1995.\nIl disco.\nRoots to Branches \u00e8 considerato l'album della piena maturit\u00e0 del gruppo. In esso si nota un ritorno allo stile degli anni settanta, con reminiscenze folk, ma c'\u00e8 una novit\u00e0 che colpisce: l'influenza della musica araba che rende il disco, in un certo senso, \"orientaleggiante\".\nRitornano prepotentemente i temi scottanti della religione, in particolare la \"title track\" tratta del fenomeno, sempre pi\u00f9 attuale, che i veri insegnamenti della religione (qualunque essa sia) come ci sono stati tramandati dai profeti, vengono distorti dall'uomo per il proprio tornaconto. Da qui il titolo \"Roots to Branches\", che letteralmente significa \"dalle radici ai rami\", dove le radici sono evidentemente i concetti originari e i rami costituiscono le loro distorsioni successive.\nPer l'atmosfera che richiama, l'album \u00e8 stato accostato a \"Benefit\", \"Heavy Horses\", \"Broadsword\" e \"Rock Island\", i cosiddetti \"dark albums\".\nI testi e la musica sono inoltre estremamente complessi e per questo motivo non facilmente accessibili da molti fans.\nCiononostante un album di successo tra gli stessi."}
{"id": "460604", "revid": "35804", "url": "https://it.wikipedia.org/wiki?curid=460604", "title": "The chronicles of Riddick", "text": ""}
{"id": "460606", "revid": "466539", "url": "https://it.wikipedia.org/wiki?curid=460606", "title": "Victor de Sabata", "text": "Biografia.\nDe Sabata nacque a Trieste. Suo padre, Amedeo de Sabata, altoatesino di religione cattolica, era un cantante professionista e un insegnante di canto corale, mentre sua madre Rosita Tedeschi, una musicista di talento ma non professionista, di religione ebraica. Dopo aver studiato al Conservatorio di Milano, nel 1917 diresse la premi\u00e8re nel Teatro alla Scala di Milano di \"Il macigno\", opera di sua composizione su libretto di Alberto Colantuoni. Dal 1918 al 1929 fu direttore dell'Opera di Monte Carlo, e poi della Cincinnati Symphony Orchestra. Successivamente, dal 1929 al 1957 ricopr\u00ec la carica di direttore musicale dell'Orchestra del Teatro alla Scala di Milano, teatro del quale fu in seguito nominato direttore artistico.\nNel repertorio operistico, predilesse la direzione di opere di Richard Wagner (in particolare \"Tristano e Isotta\") e di Giuseppe Verdi; fu anche interprete di rilievo di Giacomo Puccini, Gioachino Rossini ed Ermanno Wolf-Ferrari.\nn campo sinfonico, il suo repertorio spaziava da Wolfgang Amadeus Mozart a Jean Sibelius, passando per Ludwig van Beethoven, Johannes Brahms, Richard Strauss e Maurice Ravel. Particolarmente note sono le sue numerose interpretazioni, testimoniate da alcune incisioni, della \"Messa da Requiem\" di Giuseppe Verdi. Come compositore produsse alcuni lavori sinfonici e operistici di tendenza tardo-romantica, tra cui, come gi\u00e0 ricordato, l'opera \"Il macigno\", oltre al poema sinfonico \"Juventus\" nel 1919. Fu legato sentimentalmente all'attrice Valentina Cortese quando questa era all'inizio della sua carriera di attrice.\nDe Sabata mor\u00ec per un attacco di cuore a Santa Margherita Ligure nel 1967 e fu sepolto in un cimitero vicino alla SS. Trinit\u00e0 di Gavarno Vescovado. Al nome di Victor de Sabata \u00e8 stata intitolata la sala del ridotto del Teatro Verdi di Trieste."}
{"id": "460607", "revid": "119377110", "url": "https://it.wikipedia.org/wiki?curid=460607", "title": "Buteo lagopus", "text": "La poiana calzata (Buteo lagopus) \u00e8 un rapace di medie dimensioni. Essendo molto simile alla poiana comune \u00e8 di difficile riconoscimento.\nMorfologia.\n\u00c8 tipicamente lungo 50\u201360\u00a0cm con un'apertura alare di 130\u00a0cm. Generalmente nella poiana calzata tutti i colori sono pi\u00f9 contrastanti che nella poiana. Di aspetto pi\u00f9 grande massiccio rispetto alla poiana presenta il petto chiaro ma con una grande macchia scura scura verso le zampe questo assieme alla caratteristica di avere pi\u00f9 penne attorno alle zampe spiega anche il nome.\nDistribuzione.\nVive nella maggior parte dei paesaggi nordici dell'Europa, nel Nord America, in Asia. Tipica degli aspetti della tundra, predilige gli spazi aperti anche durante i periodi svernanti. \u00c8 infatti un uccello migratore che sverna in Europa centrale, negli Stati Uniti e nell'Asia centrale, di carattere erratico \u00e8 possibile vederlo anche accidentalmente in Italia.\nRiproduzione.\nLa poiana costituisce un solo nido sugli alberi e su rocce isolate. La femmina depone solitamente 2 o 3 (pi\u00f9 raramente 1 o 4) uova nel nido tra marzo e maggio. Le uova sono caratterizzate da essere bianche con macchiettature grigie o brune. La cuva dura solitamente 34 giorni e si alternano sia i maschi che le femmine. I piccoli restano nel nido per i successivi 40-50 giorni."}
{"id": "460610", "revid": "110157", "url": "https://it.wikipedia.org/wiki?curid=460610", "title": "Museo Horne", "text": "Il Museo Horne in via de' Benci 6 a Firenze \u00e8 un museo minore della citt\u00e0, che ricostruisce alcuni ambienti di una tipica abitazione fiorentina antica, con numerosi pezzi d'antiquariato, sculture e soprattutto una notevole collezione di dipinti su tavola del Tre e Quattrocento.\nFondato dal lascito di Herbert Percy Horne, uno storico dell'arte inglese che visse buona parte della sua vita a Firenze in questa dimora, accumulandovi le sue collezioni iniziate fin dal 1894, il museo testimonia sia l'arte e la vita quotidiana di questa citt\u00e0 a cavallo fra medioevo e Rinascimento, sia il corso del mercato antiquario della fine dell'Ottocento (quando si formarono ancora alcuni dei grandi musei mondiali, grazie al fatto che ancora circolassero sul mercato veri capolavori), sia l'amore per Firenze della comunit\u00e0 inglese, che in quel periodo arriv\u00f2 a contare una larga parte della popolazione, ridisegnando un'immagine romantica per la citt\u00e0 e proteggendone il patrimonio artistico, minacciato dall'epoca del cosiddetto \"Risanamento\".\nStoria.\nIl palazzo sorge in una zona in antico segnata dalle case della famiglia Fagni, poi passate nel 1346 agli Alberti. Questi ultimi fecero costruire una pi\u00f9 ampia casa corte mercantile, eretta verosimilmente attorno alla met\u00e0 del XIV secolo (ante 1357).\nNel 1489 tale edificio fu ceduto a Simone e Luigi di Jacopo Corsi e nel 1495-1502 fu da questi ampliato e ristrutturato secondo i dettami rinascimentali. Il progetto \u00e8 stato attribuito a Giuliano da Sangallo (da Horne, con elementi scultorei di Andrea Sansovino), e in seguito da Adolfo Venturi seguito da un maggior numero di studiosi, a Simone del Pollaiolo detto il Cronaca, coadiuvato nel cantiere da Baccio d'Agnolo e da un maestro vicino a Benedetto da Rovezzano per gli elementi scultorei. I fornici al piano terreno furono tamponati ad eccezione di uno, lungo via de' Benci, dove fu ricavato l'attuale ingresso, le bugne furono mantenute solo presso la cantonata e isolate sulla superficie ad intonaco dei prospetti, una 'panca di via' posta a perimetrare il palazzo. Ai piani superiori furono rimodellate le finestre (quattro per piano su ogni prospetto), anch'esse centinate e bugnate, e fu realizzata una nuova bugnatura angolare, sempre pi\u00f9 liscia e meno risaltata rispetto a quella del piano inferiore. Il cortile interno fu poi dotato di un ampio portico lungo il lato settentrionale, caratterizzato da belle colonne in pietra serena e con una tipica volta unghiata. Cos\u00ec ammodernato il palazzo non serv\u00ec tuttavia quasi mai da residenza dei proprietari: nel 1589 ne era affittuario Gino di Filippo Rinuccini; nella seconda met\u00e0 del XVIII secolo era abitato dai Nencini, che l'acquistarono poi nel 1812.\nPassato nella prima met\u00e0 dell'Ottocento ai Fossi, il palazzo fu oggetto di una \"sopredificazione al secondo piano\", tra il 1832 e il 1849, per volere del marchese Antonio. Fu poi venduto nel 1896 dal marchese Federico ai Burgisser e solo nel 1912 fu acquistato da Herbert P. Horne dopo aver saggiato pi\u00f9 palazzi fiorentini, come il Palazzo da Cintoia.\nHorne, dal 1912 al 1915, promosse e coordin\u00f2 un impegnativo intervento di restauro del palazzo secondo l'aspetto che avrebbe dovuto avere nel primo Rinascimento,con l'ausilio dell'ingegner Eugenio Campani: elimin\u00f2 i tramezzi, le superfetazioni e le tamponature effettuate nei secoli precedenti, ridando cos\u00ec leggibilit\u00e0 e valore all'edificio rinascimentale, con una zona lavoro al piano terra, una cantina-magazzino interrato (raggiungibile da una scala percorribile da cavalli e animali da soma), il piano nobile con gli appartamenti padronali, e infine un secondo piano con le cucine (di solito ivi collocate perch\u00e9 i fumi non attraversassero la casa) e gli ambienti della servit\u00f9.\nDopo la morte di Horne (1916) il palazzo fu ceduto per lascito testamentario allo Stato e non al Comune di Firenze, fu costituita una fondazione che curasse le opere d'arte in esso custodite e le rendesse fruibili al pubblico. L'apertura del \"Museo della Fondazione Horne\" avvenne nel 1921, grazie all'impulso di due amici di Horne, Giovanni Poggi e Carlo Gamba Ghiselli. Quest'ultimo, in particolare, fu presidente della fondazione e curatore del museo dalla morte di Horne fino alla propria (1963), ed a lui si deve l'allestimento generale delle collezioni quale esso si presenta ancora oggi.\nGi\u00e0 interessato da alcuni lavori di completamento eseguiti tra il 1921 e il 1922 con un finanziamento del Ministero della Pubblica Istruzione (funzionali a renderlo accessibile come museo), fu sottoposto a un intervento di consolidamento di alcune strutture e di restauro della loggia dell'ultimo piano tra il 1954 il 1958 per le cure dell'architetto Guido Morozzi della Soprintendenza ai Monumenti.\nIl museo sub\u00ec gravissimi danni durante l'alluvione di Firenze (4 novembre 1966), essendo situato in una delle zone pi\u00f9 \"basse\" e quindi pi\u00f9 duramente colpite dalla sciagura. Sebbene riaperto solo dieci anni dopo, i lavori di restauro dell'edificio e delle collezioni poterono dirsi conclusi solo nel 1989. Il nuovo allestimento del piano terreno e del secondo piano fu diretto da Ugo Procacci e Luciano Bellosi, aggiornato da ulteriori e significativi interventi in anni recenti grazie al sostegno di realt\u00e0 pubbliche e private. Tra il 1997 e il 2000 sono state restaurate le facciate del palazzo per le cure dell'architetto Marinella Del Buono della Soprintendenza per i Beni Ambientali e Architettonici, e nel 2004 gli intonaci dei prospetti interni (architetto Fulvia Zeuli). Nello stesso anno si \u00e8 concluso il complesso intervento di recupero del piano seminterrato su progetto dell'architetto Antonio Fara e con il determinante contributo dell'Ente Cassa di Risparmio di Firenze.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale, ed \u00e8 sottoposto a vincolo architettonico dal 1913.\nDescrizione del palazzo.\nIl palazzo si trova all'angolo tra via de' Benci e corso Tintori, e per questo motivo venne decorato da due facciate simmetriche, a due piani con quattro finestre ciascuno. La cantonata \u00e8 evidenziata dal bugnato regolare, mentre lungo la linea dei davanzali corrono delle semplici cornici marcapiano.\nGuardando la cantonata dell'edificio si evidenziano chiaramente i punti dove si impostano gli archi a delimitare gli originari fornici terreni. Sul fianco di corso dei Tintori, al limitare dell'edificio, \u00e8 uno scudo moderno realizzato dall'ornatista Averardo Tosetti su disegno di Herbert Horne e posto nel 1915 con l'arme dei Fossi (troncato: nel 1\u00b0 d'oro, all'aquila al volo abbassato di nero; nel 2\u00b0 d'argento, alla fascia di rosso caricata di un rametto di cedro fruttato d'oro, posto rivolto nel senso della pezza). Sul fronte di via de' Benci, in prossimit\u00e0 della cantonata, \u00e8 l'arme degli Alberti (d'azzurro, a quattro catene d'argento moventi dai quattro angoli dello scudo e riunite in cuore per un anello dello stesso), sempre moderna (1915).\nNell'androne \u00e8 lo scudo (ricollocato da Herbert Horne) con tracce evidenti di policromia con l'arme dei Corsi (trinciato di verde e di rosso, al leone dell'uno all'altro, e alla banda attraversante d'argento). Vi si trova inoltre una targa dedicata al fondatore della Fondazione:\nAll'interno gli ambienti sono disposti attorno a un piccolo cortile, porticato su un lato, secondo un gioco continuo di pieni e vuoti, con due colonne sormontate da capitelli di particolare pregio, attribuiti alla bottega di benedetto da Rovezzano. \u00c8 arricchito da e da fasce decorative pittoriche a imitazione del graffito. Vi si aprono delle monofore a tutto sesto, profilate da cornici in pietra serena e, al primo piano, sormontate da oculi. I piani superiori sono segnati da una fascia marcapiano decorata da pitture a imitazione del graffiti con estrosi motivi vegetali; vi si trovano due ballatoi a loggia e, pi\u00f9 in alto, una terza loggia arretrata corre lungo tre lati.\nCollezioni.\nIl capolavoro del museo \u00e8 la notevole tavola di Giotto del \"Santo Stefano\", capolavoro dell'ultima fase della sua produzione artistica. Sono inoltre esposte una \"Madonna col Bambino\" attribuita a Simone Martini, una \"Madonna\" di Bernardo Daddi, una \"Sacra Famiglia\" del Beccafumi, un \"Cristo in piet\u00e0\" di Filippo Lippi, un trittico con i \"Santi Leonardo, Caterina d'Alessandria e Margherita\" di Pietro Lorenzetti, l'\"Allegoria della Musica\" di Dosso Dossi e uno stucco policromo (particolare connubio fra pittura e bassorilievo tipico di Antonio Rossellino), dedicato alla \"Madonna dei Candelabri\". \u00c8 presente anche una piccola tavola piuttosto rovinata, ma che costituisce una delle rarissime opere di Masaccio, ovvero un frammento della predella con le \"Storie di san Giuliano\" dal \"Trittico Carnesecchi\".\nAlcune opere, particolarmente fragili, sono state trasferite in altra sede, come la collezione dei disegni (XVII e XVIII secolo) che \u00e8 confluita negli Uffizi.\nIl museo conserva numerosi tavoli, sedie, cassoni e cassapanche rinascimentali, pregevoli ceramiche decorate, paioli e utensili da cucina originali dell'epoca, e altre collezioni eclettiche come quella dei mazzi di carte antichi, delle monete o dei sigilli.\nElenco delle opere.\nElenco completo di pitture, sculture e arredi, con qualche oggetto d'arte applicata. Sono escluse monete, medaglie, placchette, codici miniati, disegni, utensili antichi e la maggior parte degli oggetti d'arte applicata in generale."}
{"id": "460611", "revid": "132266", "url": "https://it.wikipedia.org/wiki?curid=460611", "title": "Mar Cinese Orientale", "text": "Il Mar Cinese Orientale (in cinese: \u4e1c\u6d77 / \u4e2d\u56fd\u4e1c\u6d77; traslitterato: \"D\u014dng H\u01cei\" / \"Zh\u014dnggu\u00f3\") \u00e8 una porzione dell'Oceano Pacifico che costeggia la parte centrale della costa cinese.\nDescrizione.\nIl mare copre una superficie di circa 1.249.000\u00a0km\u00b2 ed ha con una profondit\u00e0 massima di 2720 metri.\nIl Mar Cinese Orientale \u00e8 delimitato ad est dall'isola giapponese di Ky\u016bsh\u016b e dall'arcipelago delle isole Ry\u016bky\u016b (Nansei), a sud dall'isola di Formosa (Taiwan) e dallo stretto di Formosa che lo separa dal Mar Cinese Meridionale, ad ovest dalla Cina ed a nord dal mar Giallo.\nAttraverso lo stretto di Corea il Mar Cinese Orientale comunica con il mar del Giappone.\nSul mar Cinese orientale si affacciano (in senso orario partendo da nord) la Corea del Sud, il Giappone, Taiwan e la Cina. \nIl principale corso d'acqua dolce che vi sfocia \u00e8 il Fiume Azzurro (\"Chang Jiang\").\nRecentemente la Cina vi ha scoperto importanti giacimenti di gas naturale. Lo sfruttamento di tali giacimenti ha provocato dispute territoriali tra la Cina ed il Giappone.\nNome.\nIn Cina il mare viene chiamato Mare dell'Est (\"D\u014dng H\u01cei\"), e nella letteratura cinese rappresentava uno dei Quattro Mari che circondano il Paese, uno per ogni punto cardinale.\nContese territoriali.\nEsistono diverse dispute territoriali tra la Cina, il Giappone e la Corea del Sud, circa l'estensione delle rispettive zone economiche esclusive (ZEE).\nIn base alla Convenzione delle Nazioni Unite sul diritto del mare, ratificata nel 1982, il Giappone e la Cina avrebbero diritto ciascuna a una ZEE di 200 miglia a partire dalla propria costa, ma il Mar Cinese Orientale si estende per sole 360 miglia. Data la situazione di stallo, la Cina ha proposto all'ONU che la propria ZEE si estenda oltre le 200 miglia, arrivando fino al Canale di Okinawa, considerando il fondale come il prolungamento della propria piattaforma continentale. Il Giappone, invece, ha proposto che le ZEE siano divise equamente in due rispetto alla linea mediana, dal momento che le acque si estendono per meno di 400 miglia. Mancando un accordo, il tratto di mare tra la linea mediana e il Canale di Okinawa \u00e8 diventato un'area contesa.\nNel 1995 la Cina ha scoperto un giacimento di gas naturale, chiamandolo \"giacimento Chunxiao\". Si stima che la quantit\u00e0 gas equivarrebbe a circa 93 milioni di barili di petrolio. La Cina ha iniziato a costruire le piattaforme al di qua della linea mediana, nella sua ZEE, ma dal momento che l'area si trova a ridosso di tale linea, il Giappone ha lamentato che molto probabilmente il giacimento si estende anche al di l\u00e0, nelle acque contese. Le trattative sono andate a vuoto, cos\u00ec nel 2004 la Cina ha deciso unilateralmente di iniziare le trivellazioni. Il Giappone in tutta risposta ha mandato diverse navi militari e velivoli a pattugliare l'area. Nel 2006, sotto la nuova presidenza di Shinzo Abe, le relazioni fra i due paesi si sono distese e nel 2008 si \u00e8 trovato un accordo: la Cina continuer\u00e0 le trivellazioni, mentre le societ\u00e0 giapponesi investiranno nel progetto e condivideranno i profitti.\nNel 2012 le tensioni si sono riaccese intorno alla questione delle isole Senkaku, contese fra Giappone, Cina e Taiwan. Il Giappone, infatti, ha acquistato le isole da una famiglia giapponese, aprendo la strada allo sfruttamento delle risorse ittiche e dei giacimenti di gas naturale dell'area. In diverse citt\u00e0 della Cina si sono tenute delle proteste anti-giapponesi, massicce e spesso violente: molti negozi giapponesi sono stati vandalizzati e i manifestanti hanno tentato di sfondare i cordoni della polizia per entrare nelle ambasciate nipponiche. Nel 2013 la Cina ha creato una zona di identificazione di difesa aerea sopra le isole, sovrapponendosi allo spazio aereo giapponese: in risposta gli USA hanno mandato dei bombardieri a sorvolare l'area.\nAd essere conteso tra Cina e Corea del Sud \u00e8 invece Socotra Rock, un isolotto sommerso che dal 2013 \u00e8 al centro di una diatriba fra i due paesi, come risposta alle dispute sullo spazio aereo."}
{"id": "460613", "revid": "767487", "url": "https://it.wikipedia.org/wiki?curid=460613", "title": "Baphetoidea", "text": "I bafetoidi (Baphetoidea), altrimenti noti come loxommatoidi (Loxommatoidea), sono un gruppo di tetrapodi primitivi sviluppatisi nel Carbonifero inferiore e vissuti fino al Carbonifero superiore (circa 330 - 306 milioni di anni fa), dall'incerta posizione sistematica.\nDescrizione.\nQuesti grandi predatori del Paleozoico sono ritenuti essere tra i pi\u00f9 antichi animali a quattro zampe (tetrapodi), e sono noti principalmente tramite i loro crani caratteristici. Il resto dello scheletro \u00e8 noto in modo molto frammentario, e si suppone che fosse in gran parte cartilagineo, quindi inadatto alla fossilizzazione. Il teschio, comunque, offre molti indizi sul loro stile di vita: i loxommatoidi dovevano essere grandi predoni acquatici, data la presenza della linea laterale e di lunghe file di denti acuminati all'interno delle grandi fauci. Il particolare pi\u00f9 curioso del loro cranio, per\u00f2, sta tutto nella strana forma dell'orbita, simile a un buco di serratura. Questa strana conformazione di fronte all'occhio poteva ospitare, nell'animale in vita, qualche tipo di ghiandola (forse una ghiandola del sale) o grandi inserzioni per i muscoli delle mascelle (pterigoidi). La teoria pi\u00f9 probabile, per\u00f2, \u00e8 che il \"buco\" di fronte alle orbite vere e proprie ospitasse un organo elettrico (Bjerring, 1986), che permetteva ai loxommatidi di orientarsi (e forse anche di cacciare) nelle paludi a visibilit\u00e0 ridotta nelle quali abitavano. \nPosizione tassonomica.\nI loxommatoidi sono stati tra i primi anfibi carboniferi ad essere scoperti: la data della loro descrizione risale al 1850, ad opera di William Dawson. Questi grossi animali, della lunghezza media di un paio di metri, sono di solito considerati temnospondili primitivi, ma ora qualche paleontologo pensa che le loro caratteristiche li avvicinino maggiormente alla linea filetica dei rettili (batracosauri). \u00c8 probabile, comunque, che i loxommatidi rappresentino una delle molte radiazioni di tetrapodi primitivi, e forse erano filogeneticamente vicini al bizzarro \"Crassigyrinus\".\nPaleoecologia.\nDal momento che \"Ichthyostega\" e i suoi parenti sono stati di recente reinterpretati come forme acquatiche, i loxommatoidi risulterebbero essere tra i possibili candidati per il primo gruppo di vertebrati terrestri. La scoperta di una forma primitiva (\"Eucritta\") e recenti studi filogenetici potrebbero offrire prove in questo senso, ma la quasi totale assenza di resti fossili delle zampe porterebbe a pensare che gli arti di queste creature avessero uno scheletro di natura cartilaginea e fossero piuttosto ridotti, e quindi poco utili sul terreno. I loxommatoidi, quindi, sarebbero stati predatori quasi essenzialmente acquatici.\nGeneri.\nIl gruppo dei loxommatoidi, vissuto dal Carbonifero inferiore al Carbonifero superiore in Europa e Nordamerica, comprende quattro generi principali strettamente imparentati tra loro: \"Loxomma\" \u00e8 il pi\u00f9 primitivo, \"Baphetes\" e \"Megalocephalus\" i pi\u00f9 evoluti. Una forma eccezionalmente primitiva e probabilmente ancestrale, \"Eucritta\", \u00e8 stata scoperta in Scozia, e un possibile genere affine dal cranio allargato, \"Spathicephalus\", \u00e8 spesso inserito nel gruppo. Un altro presunto loxommatoide \u00e8 il poco noto \"Kyrinion\".\nClassificazione.\n \u2020Baphetoidea [Loxommotoidea]\n |?- \u2020\"Eucritta melanolimnetes\"\n |?- \u2020\"Kyrinion martilli\" \n |--o \u2020\"Spathicephalus\" [Spathicephalidae]\n | |-- \u2020\"S. mirus\"\n | `-- \u2020\"S. pereger\"\n `\u2014o \u2020Baphetidae [Loxommatidae]\n |--o \u2020\"Loxomma\"\n | |-- \u2020\"L. allmani\"\n | |-- \u2020\"L. acutirhinus\"\n | `-- \u2020\"L. rankini\"\n `--+--o \u2020\"Megalocephalus\"\n | |-- \u2020\"M. platycephalus\"\n | |-- \u2020\"M. lineolatus\" \n | `?- \u2020\"M. enchodus\" \n `\u2014o \u2020\"Baphetes\"\n |-- \u2020\"B. planiceps\"\n |-- \u2020\"B. kirkbyi\"\n |-- \u2020\"B. lintonensis\" \n `-- \u2020\"B. orientalis\""}
{"id": "460614", "revid": "287204", "url": "https://it.wikipedia.org/wiki?curid=460614", "title": "Franco Faccio", "text": "Biografia.\nStudi\u00f2 musica a Milano e frequent\u00f2 assieme ad Arrigo Boito ed Emilio Praga il Salotto Maffei. Fu grazie alla stretta amicizia che legava Clara Maffei a Verdi che Faccio fu presentato al celebre compositore, il quale inizialmente lo accolse tiepidamente, anche a causa dei diversi gusti musicali e delle tendenze wagneriane e antitradizionali del giovane, ma in futuro ne far\u00e0 il proprio direttore d'orchestra di fiducia.\nInizi\u00f2 la sua carriera di compositore scrivendo le opere \"I profughi fiamminghi\" (su libretto di Emilio Praga, che debutt\u00f2 con successo alla Scala di Milano l'11 novembre 1863 con Antonio Prudenza ed Antonio Cotogni) e \"Amleto\" (su libretto di Arrigo Boito, Genova, 1865 con Angelo Mariani, Mario Tiberini e Angelina Ortolani). In particolare Boito lo conobbe nell'ambito della corrente alla quale entrambi aderirono attivamente: la Scapigliatura.\nNel 1867 inizi\u00f2 la carriera di direttore d'orchestra per la Societ\u00e0 del Quartetto presso il conservatorio di Milano e dal 1871 svolse la stessa attivit\u00e0 con l'orchestra del Teatro alla Scala di Milano dove nel marzo 1868 diresse la prima di Don Carlo con Teresa Stolz.\nAlla Scala nel 1871 dirige \"Amleto\" con Tiberini ed Ormondo Maini, nel 1872 il successo della prima di Aida con la Stolz, Maini e Maria Waldmann e la prima di Il franco cacciatore (curandone la traduzione) con la Waldmann e Maini, nel 1873 la prima assoluta di Fosca (opera) con Victor Maurel e Maini e la prima di Lohengrin (opera) con Italo Campanini (tenore) e Maurel alla presenza di Antonio Smareglia e nel 1874 la prima assoluta di I Lituani con Luigi Bolis ed Antonietta Fricci e la Messa di Requiem (Verdi) con la Stolz, la Waldmann e Maini. Sempre nel 1874 dirige Una vita per lo Zar al Teatro Dal Verme di Milano.\nNegli anni Settanta e Ottanta venne considerato come il pi\u00f9 grande e celebrato direttore d'orchestra d'Italia. Suo grande merito fu quello di aver contribuito a promuovere (assieme a Bazzini e alla Societ\u00e0 del Quartetto milanese) prima a Milano, poi in altre citt\u00e0, la musica sinfonica europea.\nCon l'orchestra della Scala, Faccio esegu\u00ec anche brani sinfonici di giovani maestri italiani, che port\u00f2 anche in tourn\u00e9e all'estero: memorabile la partecipazione della Societ\u00e0 orchestrale del Teatro alla Scala, da lui diretta, all'Esposizione di Torino del 1884, assieme alle neonate orchestra sinfoniche di Roma, Napoli, Torino e Bologna. La rinascita della musica strumentale in Italia vide dunque in lui uno dei protagonisti.\nFaccio diresse la prima rappresentazione italiana dell\"Aida\" (1872) e dell\"Otello\" (1887) di Verdi, al quale era diventato molto legato, e dell\"Edgar\" di Puccini.\nTra i suoi incarichi vi fu anche quello di direttore del Conservatorio di Parma."}
{"id": "460615", "revid": "7967", "url": "https://it.wikipedia.org/wiki?curid=460615", "title": "Artale D'alagona", "text": ""}
{"id": "460616", "revid": "287204", "url": "https://it.wikipedia.org/wiki?curid=460616", "title": "Slavoj Zizek", "text": ""}
{"id": "460617", "revid": "36426", "url": "https://it.wikipedia.org/wiki?curid=460617", "title": "Palazzo Vecchio di Firenze", "text": ""}
{"id": "460619", "revid": "119129642", "url": "https://it.wikipedia.org/wiki?curid=460619", "title": "Lingua wolof", "text": "Il wolof o, con la grafia italiana, uolof \u00e8 la lingua parlata in Senegal dall'omonima popolazione. La lingua \u00e8 classificata da Maurice Delafosse nel gruppo senegalo-guineese.\nOrigine e diffusione.\nConsiderando l'area geografica interessata da tale lingua, la variet\u00e0 e le caratteristiche dialettali sono scarsamente preminenti, sebbene si notino delle marcate differenze idiomatiche tra le aree rurali e quelle urbane.\nIl wolof si articola inoltre in alcuni dialetti quali: waalo, jolof, saalum, kajoor, baol e lebu. Nel dialetto della regione di Dakar, in particolare, si notano forti contaminazioni francofone e la presenza di numerosi vocaboli derivanti dal francese e dallo slang afroamericano.\nIl wolof parlato in Gambia, a causa delle influenze anglofone, rende difficoltosa la sua comprensione da parte dei wolof francofoni.\nIl wolof figura come prima o seconda lingua per una popolazione di almeno 7.000.000 di individui (la popolazione senegalese madrelingua \u00e8 minimo 3.976.500, dati del 2006).\n\u00c8 parlato anche in Gambia, Guinea, Guinea-Bissau, Mali, Mauritania e nei paesi di emigrazione (Stati Uniti d'America, Francia, Italia, altri paesi europei).\nSistema di scrittura e primi testi in wolof.\nIl wolof figura tra le lingue del gruppo atlantico occidentale della famiglia nigeriana-congolese. \u00c8 una delle lingue nazionali del Senegal ma \u00e8 parlata anche in Gambia ed in Mauritania.\nI testi in wolof, o riguardanti il wolof, sono relativamente recenti: i primi scritti conosciuti risalgono al XVIII secolo e consistono in prevalenza di resoconti di esploratori, missionari e documenti funzionari coloniali. \nIl naturalista francese Michel Adanson, che soggiorn\u00f2 in Senegal dal 1749 al 1753, ha redatto degli scritti di particolare valore: una grammatica wolof sintetica, un vocabolario francese-wolof che espone un migliaio di termini, e due componimenti poetici. Questi testi, redatti con l'alfabeto francese, dopo essere rimasti a lungo inediti sono stati pubblicati su iniziativa di Charles Becker nel 1979, in un volume di circa 60 pagine.\nNotevoli anche i contributi in lingua araba: l'utilizzo dei caratteri arabi ha permesso la riedizione di opere riguardanti grammatica, letteratura, diritto e alcune traduzioni commentate del Corano. Notevoli manoscritti di questo tipo sono reperibili presso il Laboratorio d'Islamologia dell'Istituto Fondamentale d'Africa Nera (IFAN).\nOrtografia e pronuncia.\nL'alfabeto ufficiale della lingua wolof \u00e8 composto dalle seguenti lettere:\na - \u00e0 - aa - b - bb - c - cc - d - dd - e - ee- \u00e9 - \u00e9e - \u00eb - \u00ebe - f - g - gg - i - ii - j - jj - k - kk - l - ll - m - mm - mb - n - nn - nc - nd - ng - nj - nk - nq - nt - \u00f1 - \u00f1\u00f1 - \u014b - \u014b\u014b - o - oo - \u00f3 - \u00f3o - p - pp - q - r- rr - s - t - tt - u - uu - w - ww - x - y - yy.\nOgni lettera corrisponde ad un singolo fonema, le consonanti singole b, c e g fanno eccezione, in quanto mute se poste alla fine di una parola. L'utilizzo dell'alfabeto ufficiale rende l'apprendimento del wolof molto pi\u00f9 semplice, perch\u00e9 non si basa sulla fonetica francese o inglese, ma utilizza standard fonetici internazionali.\nLe 16 vocali si suddividono in vocali corte e lunghe, scritte rispettivamente singolarmente o raddoppiate. Nella lingua wolof due vocali differenti non possono essere scritte consecutivamente all'interno di una parola, per legarle si utilizzano quindi le semivocali w e y.\nLe 25 consonanti nella maggior parte dei casi hanno due varianti, singola e doppia, il raddoppio come in italiano indica un rafforzamento del suono pronunciato. Tra le consonanti sono presenti anche alcune consonanti nasali che, seppur scritte con l'utilizzo di due lettere, vengono considerate lettere singole vere e proprie (nc - nd - ng - nj - nk - nq - nt).\nA differenza della maggior parte delle lingue sub-sahariane, il wolof fa parte di un ridotto gruppo di lingue non tonali SVO.\nLetteratura.\nLa letteratura wolof si pu\u00f2 dividere in due correnti: quella redatta con l'alfabeto arabo, pi\u00f9 antica, e quella scritta con caratteri latini, di pi\u00f9 recente produzione.\nLa letteratura wolof con alfabeto arabo.\nQuesta letteratura, scritta con caratteri arabi, \u00e8 sorta presso i centri islamici di educazione ad opera dei marabutti, i quali in particolare hanno adattato la fonia dei suoni wolof, che nella lingua araba non esistono (come [p] o [\u00f1]), strutturando un sistema di scrittura chiamato wolofal. \nInizialmente questa letteratura era conosciuta solo da un ristretto numero di iniziati e da un ristretto pubblico, che aveva occasione di assistere alla declamazione di poemi da parte di mendicanti in alcune citt\u00e0 come Saint-Louis, nel Burkina Faso.\nSuccessivamente si \u00e8 verificata una notevole diffusione grazie all'utilizzo di nastri audio introdotti dalle confraternite religiose del Senegal che hanno, inoltre, avviato una produzione originale supportata da distribuzione e vendita delle audiocassette stesse.\nMolto importante fu anche il contributo dato dalle declamazioni di poemi wolof durante i g\u00e0mmu e i m\u00e0ggal, sia in Senegal che in Europa.\nMolte opere sono state traslitterate in alfabeto latino ad opera dell'Istituto Fondamentale d'Africa Nera (IFAN); ci\u00f2 ha reso possibile un'ulteriore diffusione presso il pubblico francofono e ha stimolato nuove creazioni.\nAutori e tematiche.\nI principali autori sono grandi nomi: Cheikh Samba Diarra Mbaye, Serigne Mor Kayre, Serigne Mbaye Diakhat\u00e9, Serigne Moussa Ka, Cheikh Gassama, Serigne Adi Tour\u00e9, Libasse Niang e altri.\nPrevalenti sono i temi religiosi, i cui scritti esprimono la dedizione nei confronti del proprio marabutto; \ninteressanti anche i testi inerenti alla politica, alla societ\u00e0, all'economia e alla colonizzazione.\nParticolarmente interessante \u00e8 il contenuto storico nel poema Xarnu bi, in cui l'autore Moussa Ka descrive le condizioni di miseria delle popolazioni causate da un lungo periodo di siccit\u00e0 verificatosi intorno alla fine degli anni venti del XX secolo. Cantautori senegalesi come Fallou Dieng attingono e si ispirano apertamente ad opere di tale genere.\nLe universit\u00e0 Cheikh Anta Diop di Dakar e Gaston Berger di Saint-Louis hanno prodotto opere su alcuni di questi autori.\nLa letteratura wolof con alfabeto latino.\nGli autori pi\u00f9 noti appartengono al gruppo che, nel 1958 a Grenoble, realizzarono il primo sillabario in lingua wolof, sotto il coordinamento di Cheikh Anta Diop e con la collaborazione di Abdoulaye Wade.\nAutori e tematiche.\nTra gli autori pi\u00f9 notevoli: lo scrittore francofono Cheik Aliou Ndao (autore di Buur Tilleen sia wolof che francese; Assane Sylla sia autore di opere personali che traduttore di poeti come Leconte de Lisle e Victor Hugo; Cheikh Adram\u00e9 Diakhat\u00e9, che ha scritto sui temi dell'emigrazione verso l'Europa; Mamadou Diarra Diouf autrice di 'Ogni donna \u00e8 un uomo', sui maltrattamenti nei confronti delle donne.\nNumerose anche le autrici femminili: Mame Younousse Dieng ha tradotto in wolof l'inno nazionale senegalese, ha scritto il romanzo Aawa bi (La prima moglie) e di l'Ombre en feu (l'Ombra in fiamme).\nKura Saar, poetessa di estrazione popolare (esercita professione di venditrice presso un mercato di Dakar), ha seguito solo i corsi di lingua wolof. Non ha frequentato la scuola francese. Autrice di poemi deliziosi, tratta temi disparati: invettive contro lo xeesal (lo sbiancamento artificiale della pelle), i danni della colonizzazione, ecc.\nMame Ngoye Ciss\u00e9, funzionaria presso l'Istituto Fondamentale d'Africa Nera (IFAN), il suo apprendimento del Wolof deriva dal lavoro svolto sui testi nella lingua nazionale. Ha pubblicato \"Ligg\u00e9eyu ndey: a\u00f1ub doom\" (\"Il lavoro della madre: la ricompensa del bambino\"), collezione di favole che le raccontava sua madre.\nParte degli autori indicati aderisce alla Unione degli Scrittori in lingue nazionali (UESLAN), associazione nata nei primi anni '90 e che \u00e8 impegnata assiduamente nella promozione della letteratura in lingue nazionali.\nLetteratura bilingue.\nLe pubblicazioni bilingue (in lingue nazionali e francese), trovano diffusione grazie all'IFAN e Enda-Tiers Monde: per loro iniziativa \u00e8 stato prodotto, nel 1996, \"Des contes wolof ou la vie r\u00eav\u00e9e\" (tr. \"Racconti wolof o la vita sognata\").\nTra le pubblicazioni pi\u00f9 recenti: \"Les Jumeaux de Diyakunda / S\u00e9exi Diyakundaa\", Falia-Editions-Enfance, 2002 (Il gemello di Diyakunda), \"Il \u00e9tait une fois en Europe\u2026 / Benn b\u00e9s la woon\"\u2026 (\"C'era una volta in Europa\u2026\"), raccolta di racconti in lingue europee (francesi, olandesi, cechi, tedeschi) e wolof.\nIl sistema di numerazione.\nIl sistema di numerazione Wolof comprende voci differenziate fino al numero 5, quindi \u00e8 a base 5.\nDal 5 al 9 sono voci composite. Si usa il vocabolo corrispondente al 5 seguito da quello del numero da sommare per raggiungere il numero finale.\nEs.\nIl numero 10 si indica con il vocabolo \"Fukk\"\nDal 10 al 19 si compone di nuovo con tutti gli altri vocaboli precedentemente forniti, con una sola variante, bisogna aggiungere dopo la parola Fukk = 10 la congiunzione \"Ak\" che significa \"E\", \"Con\".\nEs.\nI multipli di dieci si compongono usando il sistema moltiplicativo.\nEs.\nUnica eccezione \u00e8 il 30 che usa il vocabolo \"Fanweer\" (letteralmente significa \"giorno del mese\", Fan= giorno, weer= mese ), invece di \"\u00d1ett fukk\" .\nPer il numero 100 si usa il vocabolo \"T\u00e9em\u00e9er\".\nPer i multipli di 100 si usa lo stesso principio dei multipli di 10 con il vocabolo T\u00e9em\u00e9er.\nEs.\nIl 1000 e indicato dal vocabolo \"Junni\"; lo \"Zero\" invece \u00e8 indicato dalla parola \"Tus\".\nPer multipli di 1000 si usa lo stesso sistema dei precedenti multipli spiegati.\nN.B. Nell'Africa occidentale e quindi anche in Senegal la moneta usata \u00e8 il Franco CFA.\nLa moneta pi\u00f9 piccola \u00e8 quella da 5 franchi CFA.\nQuando si parla di soldi in Wolof si paragona la moneta da 5 con il numero uno che viene chiamata, non pi\u00f9 Benn, ma D\u00ebr\u00ebm.\nEs.: 5 CFA: D\u00ebr\u00ebm.\nQuando si vuole indicare una quantit\u00e0 monetaria in pratica si deve indicare il numero di banconote e non il numero, quindi qualsiasi cifra monetaria vogliate esprimere verbalmente per una transazione in Wolof deve \nessere divisa per 5.\nEs.: 500 CFA = T\u00e9em\u00e9eri D\u00ebr\u00ebm o semplicemente t\u00e9em\u00e9er (5 * 100); 1500 CFA = \u00d1etti T\u00e9em\u00e9er (3 * 5 * 100)."}
{"id": "460621", "revid": "41986", "url": "https://it.wikipedia.org/wiki?curid=460621", "title": "Eftaliti", "text": ""}
{"id": "460622", "revid": "41986", "url": "https://it.wikipedia.org/wiki?curid=460622", "title": "Unni Bianchi", "text": ""}
{"id": "460624", "revid": "5456", "url": "https://it.wikipedia.org/wiki?curid=460624", "title": "Trumelays", "text": ""}
{"id": "460625", "revid": "122191596", "url": "https://it.wikipedia.org/wiki?curid=460625", "title": "Lingua vietnamita", "text": "La lingua vietnamita (nome nativo: \"ti\u1ebfng Vi\u1ec7t\" o \"Vi\u1ec7t ng\u1eef\" \u8d8a\u8a9e) \u00e8 una lingua austroasiatica facente parte del gruppo delle lingue mon khmer, parlata, come idioma nazionale, in Vietnam.\nDistribuzione geografica.\n\u00c8 la madrelingua dell'86% circa della popolazione vietnamita e di circa altri tre milioni di vietnamiti che vivono all'estero. \u00c8 anche usata come seconda lingua da molte minoranze etniche originarie del Vietnam che vivono in altri paesi. In totale, i parlanti L2 sono un milione.\nEssendo i vietnamiti il maggiore gruppo etnico del Vietnam, essi costituiscono la maggior parte dei parlanti. La lingua \u00e8 per\u00f2 parlata anche dalle minoranze linguistiche presenti in Vietnam, e in alcune aree di oltremare dove vi sono alcune comunit\u00e0 di immigrati vietnamiti, come negli Stati Uniti, dove vi sono pi\u00f9 di un milione di parlanti ed \u00e8 la 7\u00aa lingua pi\u00f9 parlata (ma \u00e8 la 3\u00aa in Texas, la 4\u00aa in Arkansas e Louisiana e la 5\u00aa in California). In Australia \u00e8 la 6\u00aa lingua pi\u00f9 parlata.\nSecondo i dati di Ethnologue, il vietnamita \u00e8 parlato da un certo numero di persone anche in Cambogia, Canada, Cina, Costa d'Avorio, Repubblica Ceca, Finlandia, Francia, Germania, Belgio, Slovacchia, Polonia, Laos, Martinica, Paesi Bassi, Nuova Caledonia, Norvegia, Filippine, Russia, Senegal, Taiwan, Thailandia, Regno Unito e Vanuatu.\nLingua ufficiale.\nIl vietnamita \u00e8 lingua ufficiale del Vietnam\nDialetti e lingue derivate.\nTradizionalmente il vietnamita \u00e8 diviso in tre aree dialettali principali:\nA questi va aggiunto il vietnamita centro-settentrionale, che secondo Michel Fergus e Nguy\u1ec5n T\u00e0i C\u1ea9n ha caratteristiche separate dal vietnamita centrale. Questo, rispetto agli altri, \u00e8 molto pi\u00f9 conservativo e presenta caratteristiche arcaiche (gruppi di consonanti, vocali senza dittongo) che sono andate perse nella lingua moderna.\nI dialetti differiscono principalmente dal punto di vista fonetico, e in misura minore nel lessico e nella grammatica. Quelli centro-settentrionali e settentrionali hanno un lessico sostanzialmente diverso rispetto ai dialetti meridionali e centrali, e risultano quindi meno mutualmente intelligibili tra loro.\nSegue un esempio di varianti regionali riguardanti le singole parole:\nClassificazione.\nDal punto di vista filogenetico il vietnamita fa parte della famiglia delle lingue austroasiatiche, della quale \u00e8 la lingua con il maggior numero di parlanti.\nHenri Maspero sosteneva che la lingua vietnamita derivasse dalla lingua thai, e il reverendo Henri Souvignet che appartenesse alla famiglia delle lingue indo-malay. Haudricourt rifiut\u00f2 la tesi di Maspero e giunse alla conclusione che il vietnamita appartenesse effettivamente al gruppo delle lingue austroasiatiche. Tuttavia, nessuna di queste teorie pu\u00f2 spiegare l'esatta origine della lingua vietnamita. In ogni caso rimane per certo che il vietnamita non sia una lingua \"pura\", ma il risultato di una mescolanza di diverse lingue, sia antiche che moderne, che si fusero in seguito ai contatti tra i vietnamiti e gli stranieri.\nStoria.\nMentre il vietnamita parlato \u00e8 diffuso tra gli abitanti da millenni, quello scritto non \u00e8 diventato la lingua ufficiale del Vietnam fino al XX secolo. Fino al XIII secolo il sistema di scrittura utilizzato era lo stesso della lingua cinese. Dal XIII secolo in poi si utilizz\u00f2 il \"Ch\u1eef n\u00f4m\", un sistema di scrittura che consiste nell'aggiunta di elementi fonetici alla scrittura cinese per rappresentare meglio i toni della lingua vietnamita. Questo sistema di scrittura si rivel\u00f2 molto pi\u00f9 efficiente di quello usato in precedenza, e venne largamente usato nel XVII secolo e XVIII secolo per la poesia e la letteratura, nonch\u00e9 per scopi amministrativi. Ancora pi\u00f9 efficiente si \u00e8 rivelato essere il sistema creato dal padre gesuita Alexandre de Rhodes, che scrisse il vietnamita con l'alfabeto latino, anch'esso adattato tramite opportuni segni diacritici; \u00e8 il sistema usato oggi e riconosciuto ufficialmente. L'adozione dell'alfabeto latino, anche se presenta il vantaggio di rendere la lingua facilmente leggibile, comporta per i vietnamiti una notevole difficolt\u00e0 d'accesso alle loro fonti storiche, che sono scritte con ideogrammi cinesi. Durante il colonialismo francese, la lingua francese sostitu\u00ec il cinese in ambito amministrativo. Alla fine del colonialismo il vietnamita divent\u00f2 la lingua ufficiale del Vietnam, che viene usata oggi nelle scuole, nelle universit\u00e0 e negli affari ufficiali.\nFonetica e alfabeto con diacritici.\nIntroduzione generica.\nVocali.\nCome molte altre lingue del sud-est asiatico, il vietnamita ha diverse vocali. Quelle anteriori, centrali e aperte (\"i\", \"\u00ea\", \"e\", \"\u01b0\", \"\u00e2\", \"\u01a1\", \"\u0103\", \"a\") non sono arrotondate, mentre quelle posteriori (\"u\", \"\u00f4\", \"o\") sono arrotondate. Vi sono anche diversi dittonghi e trittonghi.\nConsonanti.\nL'occlusiva velare sorda (la nostra C dura) \u00e8 trascritta con \"k\", \"c\" e \"q\" ma tutte e tre le lettere rappresentano lo stesso fonema. Tutti i dialetti usano la stessa scrittura, ma la pronuncia delle consonanti pu\u00f2 variare da un dialetto all'altro.\nPronuncia (variet\u00e0 conservativa di Saigon/Ho Chi Minh City; variet\u00e0 di Hanoi), toni e accenni al Vietnamita Medio.\nLa modulazione tonale viene indicata con un diacritico sopra (o sotto, in un caso) le vocali. In dittonghi e trittonghi, il tono si modula principalmente sulla lettera che ha il diacritico. I toni sono sei e sono qui spiegati prendendo come punto di partenza la pronuncia meridionale di Saigon/Ho Chi Minh City (questa variet\u00e0 \u00e8 pi\u00f9 conservativa in suoni e pi\u00f9 precisa nella differenziazione delle lettere. Assomiglia cio\u00e8 di pi\u00f9 al Vietnamita Medio ed \u00e8 utile quando si fanno studi sulla pronuncia sino-vietnamita antica, legata perlopi\u00f9 al Primo Cinese Medio e al chu' Nom). Se la vocale ha gi\u00e0 un diacritico, quello tonale si accavalla in cima. Innanzitutto, senza forzare la voce, bisogna dividere la propria tessitura vocale in tre registri: acuto, medio, grave. Dopodich\u00e9:\nGrammatica.\nCome molte lingue austroasiatiche il vietnamita \u00e8 una lingua isolante. Non esistono casi n\u00e9 distinzioni tra genere, numero o tempo. La sintassi \u00e8 Soggetto Verbo Oggetto come in italiano. Il vietnamita ha un classificatore di sostantivi e il verbo seriale.\nAlcune frasi esempio:\nVocabolario.\nGran parte del lessico vietnamita \u00e8 costituito da prestiti linguistici dalla lingua cinese, e originariamente usava lo stesso sistema di scrittura (anche se in formato modificato per adattarne la pronuncia).\nIl vietnamita \u00e8 anche influenzato dalla lingua francese che, a causa del governo coloniale francese, ha influenzato la lingua sia sul piano lessicale che su quello ortografico: oggi infatti il vietnamita si scrive con l'alfabeto latino, seppur modificato con l'aggiunta di segni diacritici per indicare i toni e i fonemi particolari.\nPoich\u00e9 il Vietnam ebbe legami con la Cina per lunghi periodi, gran parte del lessico vietnamita che riguarda la scienza e la politica deriva dal cinese. Pi\u00f9 del 60% del lessico vietnamita ha radici dal cinese, anche se molte parole derivano dal vietnamita originario unito ai prestiti cinesi. \u00c8 possibile distinguere una parola vietnamita originaria da un prestito cinese se pu\u00f2 essere raddoppiata e se il suo significato non cambia anche se cambia il tono.\nA causa del colonialismo francese anche il francese ha influenzato molto il lessico vietnamita, ad esempio \"c\u00e0 ph\u00ea\" (da \"caf\u00e9\"). Al giorno d'oggi si sono aggiunte anche parole della cultura occidentale spesso derivate dall'inglese, come TV (scritta \"tivi\"). Vi sono anche diversi calchi linguistici, come \"ph\u1ea7n m\u1ec1m\" (\"software\", letteralmente \"parte soffice\").\nNumeri vietnamiti nativi (con controparte in cinese moderno).\n1. \"m\u1ed9t\" \u4e00\n2. \"hai\" \u4e8c\n3. \"ba\" \u4e09\n4. \"b\u1ed1n\" \u56db\n5. \"n\u0103m\" \u4e94\n6. \"s\u00e1u\" \u516d\n7. \"b\u1ea3y\" \u4e03\n8. \"t\u00e1m\" \u516b\n9. \"ch\u00edn\" \u4e5d\n10. \"m\u01b0\u1eddi\" \u5341\n100. \"m\u1ed9t tr\u0103m\" \u767e\n1.000. \"m\u1ed9t ng\u00e0n\" \u4e07\n1.000.000. \"m\u1ed9t tri\u1ec7u\" \u4ebf"}
{"id": "460627", "revid": "6923", "url": "https://it.wikipedia.org/wiki?curid=460627", "title": "Vlade Divac", "text": "Professionista NBA dal 1989 al 2005, \u00e8 stato presidente del comitato olimpico serbo dal 2009 al 2017.\nConsiderato uno dei migliori giocatori stranieri ad avere militato in NBA, nel periodo ai Sacramento Kings \u00e8 diventato il primo cestista non statunitense a raggiungere le mille presenze in NBA.\nSoprannominato \"Marlboro Man\" per la sua smodata passione per il fumo, nel 2010 \u00e8 stato introdotto nella FIBA Hall of Fame mentre nel 2019 \u00e8 stato introdotto anche nella Naismith Hall of Fame.\nBiografia.\nDivac \u00e8 sposato con Sne\u017eana da cui ha avuto due figli, Luka e Matija, oltre ad averne adottato uno a cui i genitori sono stati uccisi dall'Ushtria \u00c7lirimtare e Kosov\u00ebs durante la Guerra del Kosovo.\nCaratteristiche tecniche.\nAlto 216\u00a0cm per circa 118\u00a0kg, Divac era un centro molto mobile e con grande propriet\u00e0 di palleggio; la sua ottima visione di gioco gli permetteva inoltre di consegnare assist talvolta spettacolari ai compagni.\nCarriera.\nEuropa (1982-1989).\nDopo avere militato per quattro anni nello Sloga Kraljevo, nel 1986 si \u00e8 trasferito per 14.000 marchi al Partizan Belgrado.\nLos Angeles Lakers (1989-1996).\nL'arrivo e la finale persa nel 1991.\nDivac viene scelto nei Draft NBA 1989, all'et\u00e0 di ventun anni, dai Los Angeles Lakers, con la 26\u00aa scelta assoluta. A Divac tocca l'ingrato, nonch\u00e9 difficilissimo compito di essere il centro dei Lakers l'anno dopo il ritiro di Kareem Abdul-Jabbar. Nonostante qualche problema iniziale con la lingua, si ambienta bene nell'ambiente losangelino grazie anche all'amicizia che lo lega subito al leader della squadra Magic Johnson. Per il suo ambientamento Divac benefici\u00f2 e non poco della sua grande personalit\u00e0. Sin dal suo arrivo in NBA non sono comunque mancate critiche a suo carico per via di come simulava contatti gettandosi a terra.\nLa squadra \u00e8 vecchia e il primo anno di Divac segue i due titoli vinti consecutivamente: nei play-off del 1990 la squadra \u00e8 eliminata al secondo turno dai Phoenix Suns. La stagione dopo \u00e8 \"il canto del cigno\" dei grandi Lakers degli anni ottanta di Magic e James Worthy; sulla panchina non siede pi\u00f9 Pat Riley, bens\u00ec Mike Dunleavy. I Lakers arrivano comunque in finale dopo aver eliminato gli Houston Rockets, i Golden State Warriors e i Portland Trail Blazers. In finale assistono al primo dei sei titoli della coppia Michael Jordan-Scottie Pippen (Chicago Bulls), che battono Los Angeles in cinque partite, nonostante il fatto che i Lakers si siano portati sull'1-0, espugnando in gara-1 Chicago.\nIl lento declino dei Lakers.\nL'anno dopo la squadra perde Magic, ritirato per la sua sieropositivit\u00e0, e lo stesso Divac gioca solo 36 partite a causa di un infortunio che non gli permette di contribuire come vorrebbe. Nei play-off arriva solo un'eliminazione al primo turno per mano dei Blazers. Stesso destino l'anno dopo quando l'eliminazione arriva per mano dei Suns in cinque partite. Divac per\u00f2 sale di livello come gioco personale, e occupa stabilmente il ruolo di centro titolare. La stagione 1993-94 \u00e8 quella pi\u00f9 buia per i Lakers: con il ritiro di Worthy arriva l'assenza dalla post season, evento che non capitava dagli anni settanta. Divac si assesta su ottimi livelli, diventando il primo marcatore della squadra, anche se con una media piuttosto bassa (14,2 punti a partita). Con l'innesto di Cedric Ceballos e Nick Van Exel la squadra ritrova la spinta persa l'anno prima, arrivando al secondo turno dei play-off, dopo aver eliminato al primo turno i favoriti della Western Conference, i Seattle SuperSonics; l'eliminazione arriva per mano dei San Antonio Spurs.\nIl ritorno di Magic (1996) e la cessione.\nA met\u00e0 della stagione 1995-96 arriva la notizia shock del ritorno in campo di Magic, il grande amico di Divac. L'atmosfera viene galvanizzata dal carisma di Johnson, e si pensa ad una cavalcata nei play-off. \u00c8 pertanto percepita come una grande delusione l'eliminazione al primo turno da parte dei Rockets. A fine campionato i dissapori sorti all'interno dello spogliatoio portano Magic al secondo e definitivo ritiro. Jerry West, il general manager della squadra, programma un'importante campagna acquisti, il cui obiettivo dichiarato \u00e8 Shaquille O'Neal. Divac diventa cos\u00ec un peso per la squadra, perch\u00e9 nessuno vorrebbe averlo in spogliatoio scontento del suo minutaggio, ed \u00e8 chiaro che \u00e8 incompatibile con O'Neal. Viene cos\u00ec ceduto ai Charlotte Hornets in cambio dei diritti su Kobe Bryant. Divac percepisce come un tradimento l'essere stato ceduto per un liceale.\nLe due stagioni a Charlotte (1996-1998).\nA Charlotte Divac trova un'ottima squadra, composta principalmente dalle ali Glen Rice e Anthony Mason. La prima stagione \u00e8 un successo dato che si compila un record che vede 54 vittorie a fronte di solo 28 sconfitte. Nei play-off arriva per\u00f2 la batosta, con l'eliminazione al primo turno in tre partite per mano dei New York Knicks. L'anno dopo, nonostante il record peggiore, arrivando a 51 vittorie e 31 sconfitte, viene superato il primo turno battendo gli Atlanta Hawks in quattro partite. Al secondo turno per\u00f2 gli Hornets si devono inchinare di fronte alla forza dei Bulls di Jordan che li eliminano in cinque partite. Nell'estate del 1998 Divac diventa free agent e decide di andare sul mercato.\nL'approdo a Sacramento (1998-2004).\nViene ingaggiato dai Sacramento Kings per giocare da centro titolare e anche per dare una mano a Peja Stojakovi\u0107, connazionale di Divac appena arrivato a Sacramento. Sotto il coach Rick Adelman la squadra migliora in fretta, grazie anche al contributo di stelle come Chris Webber. Insieme a Webber Divac forma la migliore coppia di lunghi passatori, trovandosi alla perfezione nello schema \"Princeton offense\", oltre a essere leader dello spogliatoio. Nei play-off arrivano per\u00f2 due eliminazioni precoci al primo turno, una da parte degli Utah Jazz, l'altra da parte dell'ex squadra di Divac, i Lakers.\nProprio contro i Lakers inizia una rivalit\u00e0 causata da partite giocate spesso punto a punto e con vari contatti duri. Nella stagione 2000-01 arriva il passaggio del turno contro i Suns, ma al secondo turno i Lakers eliminano ancora i Kings. Divac combatte contro il migliore O'Neal della carriera, cercando di arrangiarsi come pu\u00f2 contro un giocatore decisamente pi\u00f9 forte fisicamente. L'anno dopo i Kings sono ormai maturi per la finale. Battono Jazz e Mavericks nei primi due turni per poi scontrarsi ancora con i Lakers nella finale di Conference. \u00c8 una serie durissima combattuta in campo ma anche attraverso i giornali: Divac accusa O'Neal di fare sempre fallo in attacco e il centro dei Lakers afferma che Divac \u00e8 un cascatore, un giocatore che non fa altro che buttarsi. Guidati da un ottimo Mike Bibby, i Kings si portano sul 3-2, ma perdono gara-6 a Los Angeles. Gara-7 \u00e8 in programma a Sacramento, dove i Lakers si impongono dopo un supplementare.\nNei due anni successivi i Kings si fermano troppo presto per le loro aspettative: nei play-off del 2003 vengono eliminati al secondo turno dai Mavericks anche a causa di un infortunio occorso a Webber. L'anno dopo sempre al secondo turno sono i Minnesota Timberwolves ad eliminarli. La beffa \u00e8 che sia nel 2003 che nel 2004 i Kings perdono giocando gara-7.\nIl ritorno ai Lakers e il ritiro (2004-2005).\nA Sacramento comprendono che \u00e8 finito un ciclo e che Divac comincia a non essere pi\u00f9 il giocatore decisivo dei primi anni ai Kings. Nell'estate del 2004 Vlade \u00e8 di nuovo free agent ed esprime il desiderio di tornare ai Lakers se i Kings non faranno un'offerta adeguata. I Kings non sono interessati a lui e il serbo si accasa di nuovo ai Lakers, orfani di O'Neal che nell'estate era stato ceduto ai Miami Heat. Divac per\u00f2 \u00e8 in condizioni fisiche precarie e un'ernia lo costringe ad un'operazione chirurgica che lo tiene fermo per ben 67 partite, permettendogli di dare un contributo davvero esiguo. Nell'estate del 2005 annuncia il suo ritiro.\nNazionale.\nIl suo debutto con la nazionale jugoslava \u00e8 arrivato a soli 18 anni contro la Spagna. Divac ha giocato con la nazionale tra il 1986 e il 1991 (unita), vincendo due Europei (1989 e 1991) e un Mondiale (Campionato mondiale maschile di pallacanestro 1990|1990). A seguito della dissoluzione della Jugoslavia il gigante serbo gioc\u00f2 con la nuova selezione cestistica della FR Jugoslavia, con il quale vinse il suo terzo Europeo (1995) e il suo secondo Mondiale (2002). In totale, tra le due nazionali, ha disputato 145 partite.\nDopo il ritiro.\nComitato Olimpico Serbo.\nIl 24 febbraio 2009 diventa Presidente del Comitato Olimpico Serbo. Il 9 maggio 2017 lascia l'incarico venendo rimpiazzato da Bo\u017eidar Maljkovi\u0107.\nSacramento Kings.\nIl 31 marzo 2009 i Sacramento Kings hanno ritirato la sua maglia numero 21.\nIl 3 marzo 2015 diventa il vice-presidente dei Sacramento Kings, sua ex-squadra.\nIl 6 aprile 2019 viene annunciato che sar\u00e0 introdotto nella Hall Of Fame. L'introduzione definitiva avviene il 6 settembre dello stesso anno.\nIl 14 agosto 2020 lascia i Kings.\nFuori dal campo.\nImpegno umanitario.\nDivac \u00e8 impegnato sul fronte umanitario, occupandosi principalmente dell'aiuto ai bambini. Insieme a sei colleghi cestisti serbi, Divac ha fondato il gruppo di beneficenza \"Group Seven\", pi\u00f9 tardi rinominato in \"Divac's Children Foundation\". Dal 1997, collaborando con l'IOCC (International Orthodox Christian Charities), ha aiutato a raccogliere circa 500.000 dollari a scopo umanitario in Serbia.\nNel 2000 \u00e8 stato nominato ambasciatore sportivo dalle Nazioni Unite contro la droga, oltre ad essere stato insgnito dall'NBA del J. Walter Kennedy Citizenship Award.\nLa fondazione personale di Divac, presieduta da sua moglie Sne\u017eana, dal 1998 al 2007 ha raccolto oltre $ 2.500.000 devoluti in aiuti umanitari.\nNel settembre 2007 Divac ha fondato l'organizzazione umanitaria \"You Can Too\" (in serbo: \"\u041c\u043e\u0436\u0435\u0448 \u0438 \u0442\u0438/Mo\u017ee\u0161 i ti),\" con lo scopo di assistere i rifugiati in Serbia.\nLa Serbia, in seguito ai conflitti in Jugoslavia negli anni '90, ospita circa 500.000 rifugiati, triste primato a livello europeo. Circa 7.800 di quelle persone vivono tuttora in centri di accoglienza e in condizioni di indigenza: la fondazione si \u00e8 quindi votata all'acquisto e alla ristrutturazione di case abbandonate nelle campagne, cercando in questo modo di risolvere definitivamente la loro situazione.\nIl 21-23 settembre 2007, Vlade Divac ha organizzato una cerimonia ufficiale di addio al basket giocato nella sua citt\u00e0 natale Prijepolje e a Belgrado, promuovendo allo stesso tempo la campagna \"You Can Too\". Lo cerimonia \u00e8 culminata con un pubblico di 10.000 persone ad applaudire Divac e i suoi amici, riuniti per l'occasione, di fronte al Palazzo dell'Assemblea nazionale.\nNella cultura di massa.\nNel 1996 ha interpretato s\u00e9 stesso in due film sulla pallacanestro: il primo \u00e8 stato \"Eddie - Un'allenatrice fuori di testa\", il secondo invece \u00e8 il celeberrimo \"Space Jam\" con Michael Jordan.\nNel 2010 \u00e8 uscito il documentario televisivo \"Once Brothers\": prodotto da ESPN e diretto da Michael Tolajian, questo documentario racconta la storia personale di Vlade Divac dalle origini fino al 2010, ma incentrandosi sul rapporto con Dra\u017een Petrovi\u0107, inizialmente fraterno (i due si parlavano spesso oltre a essere arrivati in NBA insieme) ma poi rotto nel 1990 dopo che Divac, a seguito del Campionato mondiale vinto dalla Jugoslavia, aveva lanciato a terra una bandiera della Croazia; i due non hanno potuto ricongiungersi per via della morte del cestista croato nel 1993. Nel documentario sono comparsi anche Toni Kuko\u010d, Aleksandar Petrovi\u0107, Biserka Petrovi\u0107 (rispettivamente fratello e madre del giocatore di Sebenico), Dino Ra\u0111a e Magic Johnson.\nStatistiche.\nNBA.\nRecord.\nIn carriera \u00e8 l'unico giocatore insieme a Shaquille O'Neal, Kareem Abdul-Jabbar, Hakeem Olajuwon, Tim Duncan, Kevin Garnett, e Pau Gasol ad aver collezionato almeno punti, rimbalzi, assist e ."}
{"id": "460628", "revid": "1632387", "url": "https://it.wikipedia.org/wiki?curid=460628", "title": "Heaven and Hell (Black Sabbath)", "text": "Heaven and Hell \u00e8 il nono album del gruppo heavy metal britannico Black Sabbath, pubblicato il 25 aprile del 1980 per l'etichetta discografica Vertigo. L'album ha venduto oltre copie in tutto il mondo.\nIl disco.\n\"Heaven and Hell\" \u00e8 il primo album registrato dal gruppo dopo l'uscita di Ozzy Osbourne avvenuta all'inizio del 1979 a causa di divergenze dovute all'uso di stupefacenti e alcool. Per sostituire Osbourne fu contattato Ronnie James Dio, cantante statunitense che gi\u00e0 in passato aveva vantato collaborazioni con gruppi noti come gli Elf e i Rainbow di Ritchie Blackmore. L'album vedr\u00e0 inoltre l'entrata nel gruppo del tastierista Geoff Nicholls (proveniente dai Quartz), che sar\u00e0 accreditato come membro esterno. Sia Dio, sia Nicholls giocheranno un ruolo determinante all'interno del gruppo soprattutto a livello tecnico e compositivo (il cantante contribuir\u00e0 soprattutto alla stesura nei testi mentre Nicholls avr\u00e0 anche negli album futuri una influenza sul gruppo).\nGrazie a brani come \"Neon Knights\", \"Heaven and Hell\" e \"Die Young\", tra i pi\u00f9 significativi della discografia del gruppo, \"Heaven and Hell\" divenne il miglior risultato in termine di vendite dal 1975 (anno in cui fu pubblicato \"Sabotage\") e pertanto il gruppo sar\u00e0 premiato con un disco di platino negli Stati Uniti e con tre in Gran Bretagna.\nAll'album seguir\u00e0 un tour molto seguito, grazie soprattutto al carisma e alle doti vocali di Dio, molto apprezzati dai fans. Tuttavia durante quel tour Bill Ward, che aveva suonato tutte le parti di batteria nell'album, si dovette ritirare a causa di problemi personali e della sua dipendenza dall'alcool, facendosi sostituire da Vinny Appice che complet\u00f2 il tour.\nRiconoscimenti.\nNel giugno del 2017 la rivista \"Rolling Stone\" ha collocato l'album alla trentasettesima posizione dei 100 migliori album metal di tutti i tempi.\nTracce.\nLa musica dei brani \u00e8 stata composta dal gruppo, mentre i testi sono stati scritti da Ronnie James Dio."}
{"id": "460636", "revid": "36426", "url": "https://it.wikipedia.org/wiki?curid=460636", "title": "Palazzo Pucci", "text": "Palazzo Pucci \u00e8 uno storico palazzo di Firenze, che d\u00e0 il nome anche alla via de' Pucci dove sorge. Occupa quasi un isolato tra le vie Ricasoli e dei Servi, ed \u00e8 organizzato su tre nuclei, rispondenti ad altrettanti cortili, che nati in un progetto unitario hanno avuto poi vicende e propriet\u00e0 diverse. Il nucleo al n.6, in angolo con via Ricasoli 14-16-18, \u00e8 ancora abitato dai discendenti della famiglia Pucci; quello centrale (via dei Pucci 4) \u00e8 oggi diviso in appartamenti; quello ad ovest (via dei Pucci 2, via dei Servi) appartiene ormai all'arcidiocesi di Firenze.\nStoria.\nLa storia della grande fabbrica ha inizio nel 1480, quando Antonio Pucci acquist\u00f2 in questa zona varie case e orti (in parte dei Parenti e dei del Palagio), primo nucleo dell'attuale palazzo. Prima del 1525, a dare una prima unit\u00e0 alle varie propriet\u00e0, Antonio da Sangallo il Giovane intervenne sul nucleo centrale e su quello tra via dei Pucci e via dei Servi, determinando due diversi edifici contigui, in ragione di quelle che sarebbero state le successive divisioni patrimoniali.\nTra il 1528 e il 1534 fu costruito l'attuale palazzo, attribuito a Bartolomeo Ammannati, su incarico dei cardinali Roberto e Lorenzo Pucci, anche se il suo completamento, almeno della parte centrale, \u00e8 documentato nella seconda met\u00e0 del Cinquecento, molti anni dopo la morte del cardinale Lorenzo. Del primitivo palazzo cinquecentesco rimangono alcune tracce all'interno della parte centrale, come il balcone con le colonne su via Pucci. Le ragioni dell'attribuzioni all'Ammannati sono alcune somiglianze con i vicini palazzo Giugni e palazzo Grifoni, con l'uso della pietraforte al piano terra, la serliana riccamente decorata al primo piano, i mascheroni negli stipiti laterali e la finestra con timpano spezzato al primo piano.\nAlla morte del senatore Niccol\u00f2 (1625) la propriet\u00e0 si divise definitivamente, toccando al primogenito e alla sua discendenza il palazzo maggiore, al secondogenito quello sulla cantonata su via dei Servi. Su quest'ultima propriet\u00e0 si torn\u00f2 a intervenire a partire dal 1681 e per circa i quindici anni successivi su incarico di Orazio Roberto Pucci, primo marchese di Barsento dal 1670, sulla base di un progetto redatto da Paolo Falconieri e, per quanto riguarda gli interni, con il coinvolgimento di pittori e quadraturisti, quali Giovanni da San Giovanni (una parte delle cui decorazioni \u00e8 oggi al Museo Bardini), Jacopo Chiavistelli e Giovanni Domenico Ferretti.\nNel 1748 anche il palazzo adiacente fu interessato da lavori tesi a far assumere una veste unitaria alle due distinte propriet\u00e0, seguendo l'impianto voluto dal Falconieri ed ampliando la fabbrica fino a via Ricasoli con la demolizione delle unit\u00e0 edilizie che qui insistevano e che erano state acquistate nel corso del tempo: nell'ambito di tale cantiere furono tra gli altri coinvolti Antonio Giachi e Bernardino Ciurini, come risulta da pagamenti protratti dal 1748 al 1754. Conclusi i lavori architettonici, dal 1751 si lavor\u00f2 agli apparati decorativi delle sale al piano terra e al piano nobile (ma gi\u00e0 attorno al 1709 era stato coinvolto Giovanni Battista Foggini per la realizzazione del \"salone degli specchi\").\nRestauri alla facciata sono invece documentati nel 1923, nel 1937 e nel 1958. Tra il 1961 e il 1965 si intervenne sull'intero complesso con un intervento di restauro a cura dell'architetto Piero Sanpaolesi.\nIl cortile centrale venne restaurato su iniziativa di Puccio Pucci solo nel 1980, come ricorda una targa con un disegno del palazzo confrontato con le antiche case medieavali dei Pucci. Da allora ospita una galleria commerciale.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\n\"Il lunghissimo fronte unico dei due palazzi \u00e8 organizzato secondo tre sezioni accostate, di cui quella centrale pi\u00f9 ornata; il bugnato rustico definisce l'edificio dalle quattro finestre del piano terreno, prossime al portone centrale, fino al fregio che divide il terreno dal primo piano, dove un finestrone arcuato rappresenta il fulcro del prospetto, incassandosi nel muro con un organismo di archi e colonne. Gli stucchi del finestrone che incorniciano lo stemma Pucci, \u00e8 probabile che siano opera di Bartolomeo Portogalli per il quale risultano pagamenti per la nuova fabbrica nel 1758-1759. Molto pi\u00f9 semplici e dilatate orizzontalmente le facciate laterali rispetto a quella centrale, con il bugnato rustico che inquadra i cantonali, in contrasto con il bugnato liscio in corrispondenza agli accessi terreni\" (Adsi 2009/1).\nPrimo cortile.\nIl primo cortile (a sinistra) corrisponde alla zona ancora abitata dai marchesi Pucci. Questa parte si sviluppa per nove assi su via de' Pucci e per sei su via Ricasoli, e appartenne allo scomparso Emilio Pucci, primogenito di Orazio Pucci, che ha lasciato in eredit\u00e0 alla figlia Laudomia il marchio della casa di moda da lui creata, che ancora ha qui sede.\nIl cortile risale alla sistemazione settecentesca in stile neoclassico e vi si accede da un androne coperto da volta a botte, decorato da alcuni bassorilievi con fatti della vita di Lorenzo e di Orazio Ruberto Pucci. \u00c8 di forma quadrata con loggiato su due lati. Restaurato nel 2002, ospita un'antica carrozza ottocentesca, che si pu\u00f2 intravedere dalla grata.\nCospicue, ma non visitabili, sono le collezioni di arredi e opere d'arte antiche della famiglia, che comprendono anche una tavola di Botticelli eseguita dal maestro proprio per le nozze Giannozzo Pucci nel 1483: fa parte di una serie di quattro scene delle \"Storie di Nastagio degli Onesti\" (dal \"Decameron\"), tre delle quali si trovano al Museo del Prado e una, quella forse ritenuta dagli antichi proprietari come la pi\u00f9 bella, ancora qui.\nSecondo cortile.\nLa parte pi\u00f9 antica del palazzo \u00e8 quella centrale, che si sviluppa attorno a quello che si pu\u00f2 chiamare \"secondo cortile\", nato dalla fusione tra il cortile cinquecentesco dell'Ammannati e un secondo cortile, pi\u00f9 arretrato rispetto alla strada, opera seicentesca del Falconieri.\nLa facciata in questa parte centrale \u00e8 caratterizzata dalla pietra forte al piano terra, dal grande finestrone centrale piano con balconcino, dai mascheroni decorativi, il fregio dorico e i timpani spezzati delle finestre al secondo piano: tutte estrose invenzioni tipiche del periodo manierista. Si notano inoltre il simbolo del cappello cardinalizio e lo stemma Pucci con la testa di moro.\nDal portone principale, attraverso la cancellata lignea, si accede ad un vasto androne che immette nel cortile restaurato negli anni ottanta del Novecento per volont\u00e0 del marchese Puccio Pucci, trasformando lo spazio in una sorta di raffinata galleria commerciale. Da segnalare le colonne con capitelli tuscanici, che forse formavano l'antico cortile cinquecentesco, e le finestre che si affacciano sulla corte, con dimensioni decrescenti rispetto al progredire dell'altezza. Sulla destra \u00e8 un prospetto che illustra come erano le case medioevali prima del rifacimento seicentesco e una memoria in ricordo dell'intervento di restauro, datata 1980.\nAll'interno, oltre agli affreschi gi\u00e0 citati, la letteratura segnala dipinti murali di Giuseppe Bezzuoli e Luigi Ademollo.\nTerzo cortile.\nIl terzo nucleo, che si sviluppa per nove assi su via de' Pucci e per tre su via dei Servi, dove si trova la finestra murata per la \"congiura dei Pucci\". Questa parte appartenne al ramo della famiglia discendente da Alessandro Pucci (1603-1652), secondogenito del senatore Niccol\u00f2, e questo fino all'estinzione di questo stesso ramo, nel 1808. Pass\u00f2 quindi ai Baciocchi, ed \u00e8 durante questa propriet\u00e0 che parte del palazzo fu abitato dallo scultore statunitense Horatio Greenough. Attualmente l'immobile \u00e8 di propriet\u00e0 dell'Arcidiocesi di Firenze che, dai tempi dell'arcivescovo e cardinale Alfonso Maria Mistrangelo nel 1924, lo ha destinato ad uffici di associazioni culturali religiose - \u00e8 attualmente sede delle emittenti Radio Toscana e Radio Firenze, e gi\u00e0 nei primi decenni del Novecento ospitava, oltre al Circolo Cattolico, la sede del giornale \"l'Unit\u00e0 Cattolica\".\nAll'angolo con via dei Servi \u00e8 presente uno stemma Medici con l'arme di Leone X (gi\u00e0 in \"Firenze 1850\" segnalato come \"la cosa pi\u00f9 degna di osservazione\"), tradizionalmente attribuito a Baccio da Montelupo e originariamente posto sopra il muro dell'orto della propriet\u00e0, in pessime condizioni di conservazione e il cui progressivo e recente deterioramento \u00e8 ampiamente documentato nelle fotografie presenti nella letteratura consultata (si veda ad esempio l'immagine riprodotta nel repertorio di Bargellini e Guarnieri). Attualmente dovrebbero essere in corso restauri al salone monumentale del palazzo, gi\u00e0 a suo tempo destinato a teatro e quindi a sala di proiezioni cinematografiche (cinema A.B.C.).\nDa questo nucleo del palazzo provengono alcuni affreschi staccati di Giovanni da San Giovanni (tra cui al Museo Bardini), mentre restano in loco un salone affrescato da Jacopo Chiavistelli con due grandi dipinti di Francesco Curradi e Giovanni Bilivbert, entro cornici a mascheroni affrescate proprio da Giovanni da San Giovanni. Dello stesso autore resta poi un altro affresco sul soffitto col tema del \"Giudizio di Paride\", in una stanza attigua al salone. Altri ambienti del piano nobile furono affrescati nel Settecento da Rinaldo Botti."}
{"id": "460637", "revid": "79001761", "url": "https://it.wikipedia.org/wiki?curid=460637", "title": "Vigili Urbani", "text": ""}
{"id": "460639", "revid": "287204", "url": "https://it.wikipedia.org/wiki?curid=460639", "title": "Amelogenesi", "text": "L'amelogenesi \u00e8 la fase dell'odontogenesi durante la quale gli ameloblasti formano lo smalto dei denti.\nFormazione dello smalto.\nGli ameloblasti sono cellule altamente specializzate, di origine ectodermica, che si differenziano su stimolo degli odontoblasti, per assumere forma e funzioni indispensabili per la produzione dello smalto.\nSintesi e Secrezione.\nNella prima fase gli ameloblasti producono una sostanza amorfa, costituita da liquidi e proteine [enameline e amelogenine], che depongono tra di loro e la dentina prodotta dagli odontoblasti. Durante questo processo indietreggiano, facendo in modo che lo strato di smalto aumenti progressivamente. L'apposizione di questa sostanza inizia dalla superficie interna del dente, e procede in senso cervicale.\nMaturazione.\nQuando gli ameloblasti hanno prodotto sostanza amorfa in quantit\u00e0 tali da occupare l'intero spessore dello smalto, subiscono modificazioni morfologiche e funzionali che comportano una modifica della loro attivit\u00e0. Iniziano quindi a riassorbire liquidi e materiale organico dalla sostanza amorfa precedentemente secreta, quindi vi immettono sali di Calcio. &lt;br&gt;\nTale processo di mineralizzazione continua fino a quando il materiale inorganico costituisce il 96% dello smalto, con cristalli di idrossiapatite disposti in fasci, separati da sottilissimi spessori di materiali organici. A questo punto gli ameloblasti si atrofizzano e muoiono.\nAnomalie dell'amelogenesi.\nDurante la formazione dello smalto possono incorrere numerose patologie che alterano la struttura dello smalto, determinando disturbi estetici ed una maggiore esposizione al rischio di carie per una maggiore difficolt\u00e0 nello spazzolamento e pulitura dei denti ed una minore resistenza intrinseca dello smalto agli insulti batterici.\nIpoplasia dello smalto.\nPer ipoplasia dello smalto si intende la presenza di cavitazioni sulla superficie dello smalto, che possono essere tanto profonde da esporre la dentina.\nLe cause possono essere:\nFluorosi.\nUn'ingestione di quantit\u00e0 eccessive di Fluoro durante l'amelogenesi provoca macchie rossicce sullo smalto dei denti, dovuto alla sostituzione del Calcio con il Fluoro durante la mineralizzazione dello smalto.\nAmelogenesi imperfetta.\nA causa di mutazioni della Enamelisina (MMP-20) o della Enamelina (ENAM), l'ipoplasia dello smalto pu\u00f2 essere accompagnata da una pigmentazione bruna nelle aree ipoplasiche.\nDente di Hutchinson.\nFormazione di denti soprattutto incisivi, con un mammellone iposviluppato tale da dare una tipica tacca sul bordo incisale e denti poco sviluppati e comunque ipomineralizzati. Tradizionalmente segno patognomonico della sifilide congenita (cosa per altro contraddetta da recenti studi).\nDente di Turner.\nIpoplasia dello smalto localizzata sui premolari inferiori, che risulteranno carenti di smalto. In alcune zone le lacune possono essere riempite di cemento radicolare.\nPerle dello smalto.\nSono piccole formazioni di smalto presenti sulla superficie radicolare, di solito singolarmente, a forma sferoidale. Si ritiene siano il prodotto di invaginazioni dell'organo dello smalto durante il processo di odontogenesi.\nMelanodontia infantile.\nSi pu\u00f2 manifestare nella prima infanzia, con la comparsa di chiazze melanotiche sulla superficie dentale, con conseguente sgretolamento dello smalto.\nDistrofia da tetracicline.\nL'assunzione di tetracicline durante i primi sei mesi di vita, o durante gli ultimi tre mesi di gestazione, determina una ipoplasia dello smalto dovuta al fatto che il farmaco si lega al Calcio durante la mineralizzazione, provocando aree depresse sulla corona dentale con una colorazione giallo - bruna."}
{"id": "460640", "revid": "71155", "url": "https://it.wikipedia.org/wiki?curid=460640", "title": "John L. Sullivan", "text": "Biografia.\nSullivan nacque negli Stati Uniti, nel Massachusetts, da genitori irlandesi. Ricevette dalla madre Katherine un'educazione cattolica. A 18 anni, consigliato da quest'ultima, decise di intraprendere la strada per diventare prete e cominci\u00f2 a frequentare il seminario di Boston ove per\u00f2 si concentr\u00f2 su altre passioni quali la recitazione e la direzione teatrale.\nPochi mesi dopo abbandon\u00f2 gli studi religiosi e inizi\u00f2 a lavorare come idraulico e lattoniere. Seppur dimostratosi un valente giocatore di baseball, rimase affascinato dalla \u00abnobile arte\u00bb del pugilato: tale sport era diffusissimo nella costa orientale degli Stati Uniti, dove gi\u00e0 esisteva un'organizzazione di atleti professionisti. Intorno agli incontri di pugilato, in maniera particolare per quelli tra pesi massimi, ruotavano interessi economici enormi. Ai pugili venivano consegnati ingenti premi in denaro e il pubblico amava scommettere.\nMigliaia di persone assistevano alle gare, organizzate presso arene costruite appositamente per questo sport: allora i ring erano di forma ottagonale ed erano definiti da corde e pali; i pugili combattevano a torso nudo, con calzoni lunghi o a tre quarti di gamba, e gli incontri non avevano un limite massimo di riprese. Nonostante i divieti in molti stati dell'Unione e dell'Europa alla fine dell'Ottocento e nonostante le regole stabilite da Douglas alcuni anni prima, gli incontri venivano ancora disputati a mani nude, il che portava spesso a tragiche conseguenze.\nSullivan, alto 1,79\u00a0m per 85\u00a0kg di peso, era meno imponente di molti altri pugili, ma riusciva a mettere in difficolt\u00e0 e ad atterrare avversari molto pi\u00f9 pesanti di lui. I folti e vistosi baffi che si era fatto crescere lo rendevano inconfondibile. La sua carriera pugilistica si svolse attraverso match validi per un titolo ed esibizioni che lo fecero viaggiare prima negli Stati Uniti e poi in Europa.\nLa carriera professionistica.\nSullivan sal\u00ec sul ring da professionista per la prima volta a 21 anni, dando subito prova di enorme valore. Ai tempi era molto in voga assegnare dei nomi d'arte ai pugili pi\u00f9 forti, e fu cos\u00ec che la sua potenza e determinazione sul ring gli valsero presto il soprannome di \"\"The Boston Strong Boy\", \"il duro di Boston\"\" (quella che era divenuta la sua citt\u00e0 d'adozione). Nel 1879 viaggi\u00f2 attraverso l'America, sfidando, per la somma di 500 dollari, qualsiasi pugile gli capitasse.\nIl 7 febbraio 1882, a Mississippi City, combatt\u00e9 contro Paddy Ryan, un imponente pugile irlandese, considerato ai tempi alla stregua di un attuale campione mondiale dei pesi massimi.\nL'incontro fu disputato secondo le antiche regole del London Prize Ring Rules, dunque a mani nude. Sullivan era molto pi\u00f9 leggero rispetto a Paddy, tuttavia riusc\u00ec a sfruttare al meglio la propria velocit\u00e0 e destrezza. Al nono round Sullivan sferr\u00f2 il colpo deciso sul volto del campione irlandese. Paddy Ryan cadde a terra e non riusc\u00ec a ritornare al centro del ring entro 30 secondi: Sullivan fu proclamato vincitore.\nA 24 anni il pugile di Boston poteva essere considerato il campione del mondo dei pesi massimi.\nRicordiamo che ai tempi ancora non esisteva un'organizzazione ufficiale che organizzasse gli incontri e assegnasse titoli cos\u00ec come avviene oggi. Un incontro veniva giudicato valido per l'assegnazione del titolo quando il campione sfidava un pugile che si era guadagnato il rispetto e la considerazione degli addetti ai lavori.\nTra il 1883-1884 Sullivan attravers\u00f2 in treno gli Stati Uniti da costa a costa combattendo in tutte le grandi citt\u00e0: combatt\u00e9 195 incontri in 238 giorni in 136 citt\u00e0 differenti. Sfidava qualsiasi avversario con le nuove regole del marchese del Queensbury e ad ogni vittoria incassava 250 dollari. Era possibile scommettere praticamente su tutto ci\u00f2 che riguardava il match: vincitore, durata in tempo, round finale, e via dicendo.\nChi lo sfidava e riusciva a resistere pi\u00f9 di 4 round alla violenza dei suoi colpi otteneva in premio una somma di denaro che andava da 50 a 1000 dollari. Da alcuni documenti risulta che solo uno sfidante sia riuscito nell'impresa, che la somma vinta gli abbia consentito di cambiare vita.\nFuori dal ring Sullivan non badava a spese: pare che dilapidasse una cospicua parte delle sue vincite nei locali delle citt\u00e0 che visitava: erano diffusi molti racconti sulle sue note imprese di bevitore; egli amava inoltre concludere le sue serate accompagnandosi a delle prostitute.\nContinuava a combattere esclusivamente per fini economici.\nIl 14 maggio 1883 incontr\u00f2 un inglese, tal Charile Mitchell, a New York. L'incontro si rivel\u00f2 difficile: Sullivan cadde al tappeto al primo round, e sarebbe andato incontro ad una sicura sconfitta - o peggio - se la polizia non fosse intervenuta a fermare il match.\nI due decisero di sfidarsi di nuovo il 10 marzo 1888, a Chantilly in Francia. L'incontro fu fermato alla 39 ripresa dalla polizia, poich\u00e9 gli incontri di boxe in Francia erano proibiti. Sullivan venne arrestato e condotto in carcere, e solo grazie all'intervento del barone Rothschild venne liberato e pot\u00e9 tornare in America.\nNel frattempo la sua salute cominci\u00f2 a manifestare i primi segni di cedimento a causa dell'abuso di alcolici e per i colpi incassati in 10 anni di incontri. Spesso veniva colpito da attacchi di epilessia. Riusc\u00ec comunque a rimettersi in forma per combattere di nuovo, tanto da sentirsi pronto a giocarsi il titolo di campione del mondo ottenuto nel 1882.\nL'ultimo incontro a pugni nudi.\nL'8 luglio 1889 Sullivan sfid\u00f2 Jake Kilrain. Il match, combattuto secondo le regole del \"London Prize Ring rules\", fu l'ultimo incontro a pugni nudi nella storia valevole per il titolo mondiale dei pesi massimi. Esso fu combattuto in una localit\u00e0 tenuta segreta fino all'ultimo, per evitare l'intervento della polizia. Inizialmente la citt\u00e0 scelta per disputarlo fu New Orleans, poi i pugili si trasferirono a Richburg in treno seguiti da persone desiderose di seguire la sfida.\nL'incontro inizi\u00f2 alle ore 10.30 e dur\u00f2 2 ore e 10 minuti, e Sullivan rischi\u00f2 la sconfitta: infatti al 44\u00ba round fu preso da un attacco di vomito causato da whisky ghiacciato. Al 75\u00ba round Kilrain si arrese: Sullivan, sebbene giunto stremato alla fine dell'incontro, mantenne il titolo di campione.\nAl di l\u00e0 del risultato va ricordato il fatto che questa fu la prima sfida di pugilato che riscosse vasto interesse da parte della stampa.\nMa la carriera di Sullivan era ormai al tramonto. Per tre anni continu\u00f2 a combattere solo incontri d'esibizione, cominciando a sentirsi stanco della vita da pugile, dopo ben 14 anni di combattimenti.\nLa sconfitta e il ritiro.\nIl 7 settembre 1892, a New Orleans, Sullivan sfid\u00f2 per il titolo James J. Corbett, un giovane ex impiegato di banca soprannominato \"Gentleman Jim\". I due decisero di seguire le regole del marchese del Queensbury, affrontandosi dunque con i guantoni. Questo fu il primo incontro valido per il titolo dei pesi massimi, nella storia della boxe, disputato con i guantoni, e inaugur\u00f2, di fatto, la boxe moderna.\nSullivan si trov\u00f2 in difficolt\u00e0 sin dall'inizio e fin\u00ec KO al 21\u00ba round. Per la seconda volta nella sua vita Sullivan cadeva al tappeto, questa volta per\u00f2 riportando la prima sconfitta nella sua carriera. Cedette cos\u00ec il titolo mondiale, dopo averlo detenuto per 10 anni, venendo acclamato dagli appassionati come l'uomo pi\u00f9 forte del mondo. Negli anni successivi, Sullivan disput\u00f2 solo qualche match d'esibizione. Tuttavia non usc\u00ec mai dalla memoria degli appassionati. In seguito tent\u00f2, senza successo, la carriera politica.\nMor\u00ec il 2 febbraio 1918 in seguito ad un attacco di cuore. Fu sepolto a Boston."}
{"id": "460645", "revid": "124553536", "url": "https://it.wikipedia.org/wiki?curid=460645", "title": "Conservatorio Luigi Cherubini", "text": "Il Conservatorio Luigi Cherubini \u00e8 un istituto superiore di studi musicali fondato a Firenze nel 1849.\nSi trova in piazza delle Belle Arti, all'angolo con via degli Alfani, nello stesso isolato dell'Accademia di belle arti, della Galleria dell'Accademia e dell'Opificio delle pietre dure. L'attuale direttore \u00e8 Giovanni Pucciarmati.\nStoria dell'edificio e dell'istituto.\nIl conservatorio, fra i pi\u00f9 importanti d'Italia, prende il nome dal compositore fiorentino Luigi Cherubini (1760-1842), e venne realizzata dal granduca Pietro Leopoldo nel 1784, come ricorda l'iscrizione sul portale principale. Con la riforma dell'istruzione artistica varata nel 1923 venne istituito il Real conservatorio di musica Luigi Cherubini.\nL'edificio occupa una porzione di quello che anticamente era il monastero femminile benedettino di San Niccol\u00f2 di Cafaggio, soppresso da Pietro Leopoldo di Lorena nel 1782. Lo stesso granduca espresse la volont\u00e0 di ridisegnare e quindi destinare il complesso a una accademia, scelta che nel corso del tempo determin\u00f2 la riconfigurazione della struttura - previo progetto di riduzione redatto da Bernardo Fallani e ampiamente documentato nelle carte dell'Archivio storico del Comune di Firenze e quindi lavori diretti prima da Gasparo Maria Paoletti e poi da Giuseppe Del Rosso - e la sua destinazione ad accogliere istituzioni comunque riconducibili a questa indicazione: l'Opificio delle Pietre Dure per la porzione che prospetta su via degli Alfani e l'Accademia di belle arti per l'area su via Ricasoli verso via Cesare Battisti, quest'ultima a occupare anche gli spazi gi\u00e0 dello spedale di San Matteo.\nL'Istituto musicale ebbe origine nel 1849, come corso dipendente dall'Accademia di belle arti, che in realt\u00e0 gi\u00e0 dal 1811 aveva istituito insegnamenti dedicati alla 'musica e alla declamazione'. Al 1853 vari disegni dell'Archivio storico del Comune di Firenze attestano la redazione da parte dell'architetto Francesco Mazzei di un progetto di ristrutturazione dell'intero complesso, compresa questa porzione. Nel 1860 l'istituto divenne autonomo, assumendo la denominazione di Regio istituto musicale di Firenze.\nNel 1931, con l'acquisizione di nuovi ambienti, si provvide a trasformare su progetto e direzione dei lavori dell'architetto Rodolfo Sabatini la sala detta del Buonumore (dove gi\u00e0 aveva tenuto le sue adunanze l'Accademia dei Georgofili) e gli spazi circostanti in un grande salone da concerti, capace di 1100 posti (inaugurazione nell'aprile del 1936).\nAl 1989 si data un cantiere volto al restauro della sala da concerto gi\u00e0 richiamata. Al tempo del Garneri al primo piano del nostro edificio si trovava il museo degli strumenti musicali, poi allestito in spazi annessi alla Galleria dell'Accademia (inaugurato nel 1996). Al 1996 si data anche un intervento di ripulitura della facciata, cantiere inserito tra gli interventi straordinari finanziati in occasione dello svolgimento a Firenze del Consiglio Europeo del 21-22 giugno di quell'anno.\nDescrizione.\nPer quanto riguarda gli esterni si segnala il portale, realizzato su disegno di Gasparo Maria Paoletti, gi\u00e0 posto quale accesso ai locali dell'Accademia di belle arti e qui rimontato tra il 1934 e il 1936 in occasione degli interventi di restauro alla struttura diretti prima da Amedeo Orlandini e quindi da Alfredo Barbacci.\nAll'interno conserva una pregevole biblioteca, con numerosi manoscritti e autografi, fra cui alcuni di Gioachino Rossini e Claudio Monteverdi, ed un museo di strumenti musicali antichi, che vengono esposti di solito in sale alle quali si accede dal Museo dell'Accademia.\nFra queste rarit\u00e0 musicale figurano soprattutto strumenti settecenteschi, acquistati dal granduca Ferdinando III di Toscana, come violini, viole e violoncelli, alcuni dei quali realizzati da Stradivari, nonch\u00e9 numerose curiosit\u00e0 musicali, come il clavicembalo di Bartolomeo Cristofori, inventore del pianoforte.\nSala concertistica.\nLa sala con la denominazione del \"Buonumore\" venne realizzata sin dal 1784. Con la riforma del 1923 la sala venne ristrutturata su disegno dell'architetto Rodolfo Sabatini e acquist\u00f2 una nuova fisionomia grazie alla creazione di una galleria con balconcini laterali e a un palcoscenico dotato di cantoria per organo. L'aspetto attuale della sala deriva da importanti lavori di adeguamento alle normative vigenti e di rinnovamento dell'arredo realizzati a partire dal 1968 e ultimati alla fine degli anni '80. Dispone di 250 posti a sedere.\nLa sala, restaurata nel 2010, ospita le pi\u00f9 importanti iniziative promosse dal Conservatorio, che vedono come protagonisti gli studenti, ma anche grandi musicisti e studiosi, invitati dal Conservatorio in occasione di seminari, convegni e importanti iniziative didattiche e artistiche realizzate spesso in collaborazione con altre Istituzioni culturali italiane e straniere.\nL'Accademia nazionale Luigi Cherubini.\nL'Accademia nazionale Luigi Cherubini di musica, lettere e arti di Firenze fu istituita nel 1860 con il nome di Accademia dell'Istituto musicale di Firenze. Ha lo scopo di diffondere la cultura e l'arte musicali, unitamente alle lettere e le arti, che promuove tramite convegni di studiosi, concorsi per opere musicali, artistiche e letterarie, per lavori di storia, critica ed estetica, per la costruzione di strumenti e per tutto ci\u00f2 che si riferisce all'arte e alla cultura. Ha sede presso il conservatorio Luigi Cherubini di Firenze, il cui direttore ne \u00e8 di diritto anche il presidente. L'accademia si articola nelle tre classi di musica, lettere ed arti ed \u00e8 formata da accademici effettivi, accademici onorari e soci benemeriti. Gli accademici effettivi sono scelti tra italiani o stranieri residenti in Italia che hanno acquisito distinta fama come compositori, interpreti, musicologi, scrittori o artisti. Gli accademici onorari hanno gli stessi caratteri, ma sono scelti tra persone straniere o italiani residenti all'estero. I soci benemeriti sono persone anche al di fuori di questi caratteri che hanno portato contributi validi ed efficaci alla vita dell'accademia. I nuovi accademici e soci vengono designati dal consiglio degli accademici effettivi, che non possono essere pi\u00f9 di centocinquantuno: settantasei per la classe di musica, trenta per la classe di lettere, quarantacinque per la classe di arti. Il numero degli accademici onorari e dei soci benemeriti \u00e8 indeterminato. Una commissione di cinque accademici cura e pubblica gli atti accademici.\nFurono accademici, tra gli altri: Franco Ferrara, Aldo Carpi, Gino Roncaglia, Bruno Bettinelli, Ennio Porrino, Franco Gulli, Massimo Amfiteatrof, Sandro Fuga, Mario Fabbri, Andrea Della Corte."}
{"id": "460646", "revid": "101768", "url": "https://it.wikipedia.org/wiki?curid=460646", "title": "Bernardo Clesio", "text": "Biografia.\nNato da una famiglia della nobilt\u00e0 feudale trentina, fu colto uomo di legge, nonch\u00e9 abile diplomatico. Intraprese giovanissimo gli studi di giurisprudenza prima a Verona e poi a Bologna, citt\u00e0 che contribu\u00ec molto alla sua formazione di stampo rinascimentale.\nDopo alcuni incarichi diplomatici svolti per conto della curia vescovile di Trento, nel 1514 divenne vescovo di Trento per volont\u00e0 di papa Leone X, ricevendo poi il potere temporale di principe da Massimiliano I, superando un aspro contrasto con il decano di Trento Iacopo Bannisio.\nNel 1525 si trov\u00f2 a fronteggiare la cosiddetta \"guerra rustica\", una rivolta delle popolazioni tirolesi provate dalle frequenti guerre e dai pesanti tributi imposti dai Signori. I rivoltosi, che chiedevano, fra l'altro, l'abolizione dei dazi e della servit\u00f9 della gleba, la libert\u00e0 completa di caccia e pesca, e una riforma del clero, costrinsero il vescovo a fuggire da Trento. I contadini vennero sconfitti dopo tre mesi in una battaglia campale dalle truppe vescovili e dei nobili feudatari. \nNel 1528 fece pubblicare lo statuto di Trento e favor\u00ec la diffusione della cultura e della civilt\u00e0 umanistica: a testimoniare questa sua sensibilit\u00e0 nei confronti degli studi umanistici si pu\u00f2 ricordare la corrispondenza con il filosofo Erasmo da Rotterdam, pi\u00f9 volte invitato da Bernardo alla corte tridentina. Nel 1532 fece pubblicare l'Ordinamento della Contea Principesca del Tirolo dove venne stabilita tutta l'area territoriale del Tirolo (attuali province di Trento e Bolzano con il Tirolo austriaco).\nFu consigliere dell'imperatore Massimiliano I e contribu\u00ec, in qualit\u00e0 di principe-vescovo e membro della dieta imperiale, all'elezione di Carlo V nel 1519. Inoltre ricopr\u00ec il ruolo di gran cancelliere (\"magnus cancellarius\") imperiale, di responsabile della politica estera dell'Impero e di presidente del Consiglio segreto di Vienna.\nNel 1529 prese parte alla dieta imperiale di Spira, in seguito al quale fu accusato dal teologo e riformatore Ambrosius Blarer dell'abuso sessuale di una giovane ragazza, cagionandone il decesso per le ferite subite.\nA Bologna venne creato cardinale da papa Clemente VII nel 1530.\nCon la morte di papa Clemente VII, divenne il candidato proposto dai vescovi tedeschi e dall'imperatore per il conclave del 1534, ma la sua vicinanza alla corte imperiale, ritenuta eccessiva dagli ambienti romani, fece sfumare le sue ambizioni papali. Venne infatti eletto Alessandro Farnese (papa Paolo III).\nNel 1538 Paolo III gli affid\u00f2 l'amministrazione della diocesi di Bressanone. Nella citt\u00e0 altoatesina mor\u00ec, durante un banchetto, il 30 luglio 1539. A Clesio succedette il cardinale Cristoforo Madruzzo.\nClesio e il Principato Vescovile di Trento.\nClesio si impegn\u00f2 in una generale ristrutturazione della citt\u00e0 e del Principato: modernizz\u00f2 gli acquedotti della citt\u00e0, rimise in funzione la zecca vescovile, aument\u00f2 i commerci e fece prosperare le miniere. Ristruttur\u00f2 numerosi castelli trentini, alla tradizionale dimora del principe-vescovo della citt\u00e0, il castello del Buonconsiglio, aggiunse al vecchio castello il \"Magno Palazzo\" (la costruzione chiara della foto), descritto dal medico senese Pier Andrea Mattioli. Ad affrescare la nuova residenza vescovile vennero chiamati il Romanino e Dosso Dossi. Fece edificare ex novo le chiese di Civezzano, Cles e S. Maria Maggiore di Trento e diede inizio alla radicale ristrutturazione del Castello di Selva, vicino a Levico, che diverr\u00e0 in seguito dimora di molti cardinali partecipanti al Concilio di Trento.\nLa sua influenza \u00e8 visibile soprattutto nei palazzi in puro stile rinascimentale e nell'importante riorganizzazione urbanistica della citt\u00e0, nonch\u00e9 dalla riforma da lui voluta relativamente alla diocesi.\nConsiderazioni storiche.\nManca uno studio storico organico su questa figura soprattutto per la difficolt\u00e0 di capire un personaggio considerato \"tedesco\" dai popoli italiani, ma allo stesso tempo \"latino\" dalle popolazioni germanofone. Ma \u00e8 questo carattere a differenziarlo da tanti personaggi trentini a lui contemporanei: l'essere appunto un europeo di una zona di transizione come il Trentino. Da una parte si rapport\u00f2 con la Chiesa Romana, i papi e le maggiori corti italiane (Medici, Gonzaga, Sforza). Dall'altra parte Clesio mantenne sempre stretti i legami con il mondo tedesco, la famiglia Asburgo e si confront\u00f2 con le tesi della Riforma.\nDimostr\u00f2 una ferrea volont\u00e0 di difendere il Cristianesimo dal pericolo dello scisma.\nClesio si adoper\u00f2 per l'organizzazione del Concilio di Trento, allo scopo di trovare una mediazione tra la Riforma protestante, che si stava diffondendo all'interno delle terre dell'Impero, e l'autorit\u00e0 papale. Tuttavia Bernardo, il maggior fautore del Concilio di Trento non pot\u00e9 parteciparvi perch\u00e9 mor\u00ec improvvisamente, a Bressanone, nel 1539, 6 anni prima dell'apertura del Concilio.\nGenealogia episcopale.\nLa genealogia episcopale \u00e8:"}
{"id": "460648", "revid": "287204", "url": "https://it.wikipedia.org/wiki?curid=460648", "title": "Ferdinando III", "text": ""}
{"id": "460649", "revid": "124721345", "url": "https://it.wikipedia.org/wiki?curid=460649", "title": "Live Evil (Black Sabbath)", "text": "Live Evil \u00e8 un album dal vivo dei Black Sabbath, del 1982.\nIl disco.\n\"Live Evil\", titolo copiato dal celebre album del 1971 di Miles Davis, gioca sulla simbologia fantasy-satanica del gruppo accostando \"live\" a \"evil\" (\"male\") a formare un titolo palindromo (sulla copertina dell'album, \"evil\" \u00e8 scritto come immagine speculare di \"live\").\n\"Live Evil\" fu il primo \"live\" della formazione dei Sabbath con Ronnie James Dio alla voce, e include sia classici del periodo di Ozzy Osbourne (\"Paranoid\", \"Black Sabbath\", \"N.I.B.\", \"War Pigs\") sia brani tratti dai due album in studio con Dio (\"Heaven and Hell\", \"Neon Knights\", \"Mob Rules\", \"Voodoo\"). Viene anche lasciato uno spazio importante agli assoli, quello di batteria di Vinny Appice e quello di chitarra di Tony Iommi.\n\"Live Evil\" rappresenta anche la fine del sodalizio fra Dio e i Sabbath, causato da una serie di attriti fra il cantante con Iommi e Butler, attriti che trovarono la ciliegina sulla torta proprio nella fase di missaggio sonoro del Live Evil. Pare infatti che si scaten\u00f2 una lite tra Tony Iommi e Ronnie James Dio su chi avesse alzato i volumi della batteria e della voce rispetto a quelli di chitarra e basso; Dio fu accusato di ci\u00f2, e venne etichettato dal chitarrista come \"un piccolo Hitler\". A questo punto il cantante decise di lasciare la band per formare i Dio assieme ad Appice. Si scopr\u00ec solo successivamente che a stravolgere alcuni mix fu un tecnico del suono dell'etichetta discografica e, in quell'occasione, i vari membri si riappacificarono, per tornare assieme come Black Sabbath nel 1992 con l'album \"Dehumanizer\"."}
{"id": "460653", "revid": "182193", "url": "https://it.wikipedia.org/wiki?curid=460653", "title": "Croke Park", "text": "Il Croke Park (in gaelico \"P\u00e1irc an Chr\u00f3caigh\" e noto anche come \"Croker\") \u00e8 uno stadio della citt\u00e0 di Dublino, capitale dell'Irlanda. Costituisce il quartier generale dalla Gaelic Athletic Association (GAA), la pi\u00f9 grande organizzazione sportiva irlandese.\n\u00c8 il pi\u00f9 capiente stadio d'Irlanda e tra i pi\u00f9 grandi in Europa, potendo accogliere sugli spalti 82.300 persone.\nNormalmente dedicato ad accogliere gare di sport gaelici (calcio gaelico, hurling e camogie), dal 2007 al 2009 ha ospitato temporaneamente anche incontri di rugby e calcio. Vi si sono inoltre svolti diversi concerti di artisti internazionali.\nStoria.\nL'area dello stadio era originariamente occupata dal campo sportivo \"Jones Road Sportsground\", che a seguito della fondazione della GAA, nel 1884, venne usato regolarmente per disputarvi giochi gaelici e gare d'atletica (nel 1896 vi si giocarono entrambi i tornei All-Ireland).\nRiconoscendo il potenziale della struttura, il giornalista e membro della GAA Frank Dineen (1862\u20131916) chiese in prestito circa 3.250 sterline ed acquist\u00f2 il terreno nel 1908. Nel 1913 la propriet\u00e0 esclusiva pass\u00f2 alla GAA, che lo rilev\u00f2 da Dineen per 3.500 sterline. Fu in tale circostanza che il lotto prese il nome di \"Croke Park\", in onore dell'arcivescovo Thomas Croke (1824\u20131902), uno dei primi patroni della GAA.\nNel 1913 lo stadio era gi\u00e0 dotato di due tribune (localizzate ove venne poi edificata la \"Hogan Stand\") ed era circondato da prati tutt'intorno. Nel 1917 venne eretta una collina artificiale d'erba di forma irregolare sul lato settentrionale del campo: essa prese il nome di \"Hill 16\" e venne subito sfruttata per accogliere pubblico, che si accomodava sulla nuda terra. Il campo da quel momento ospit\u00f2 tutte le principali partite di calcio gaelico e di hurling patrocinate dalla GAA.\nIl 21 novembre 1920 Croke Park fu teatro del massacro della \"domenica di sangue\" (\"Bloody Sunday\"), allorch\u00e9 la polizia ausiliaria del Regno Unito entr\u00f2 sul terreno di gioco durante la partita di calcio gaelico Dublino-Tipperary e inizi\u00f2 a sparare indiscriminatamente sulla folla, uccidendo 12 spettatori ed il giocatore Michael Hogan. A quest'ultimo, capitano del Tipperary, venne dedicata la \"Hogan Stand\", costruita nel 1924. L'azione violenta era stata condotta come rappresaglia per l'omicidio di una decina di ufficiali di polizia della cosiddetta \"Cairo Gang\", avvenuto per mano della banda di Michael Collins il giorno prima.\nNegli anni venti la GAA inizi\u00f2 ad ampliare e ricostruire le tribune del campo: dopo la \"Hogan Stand\", nel 1927 venne costruita la \"Cusack Stand\" (intitolata a Michael Cusack - 1847/1906 -, socio fondatore e primo segretario della GAA). Nel 1936 vennero inaugurate una nuova ulteriore tribuna da 5.000 posti a sedere e la \"Hill 16\" fu rivestita con gradoni di cemento. Nel 1952 venne aggiunta la \"Nally Stand\" (in memoria di Paddy Nally, altro socio fondatore della GAA) e nel 1959, per celebrare il settantacinquesimo anniversario della GAA, venne aperta la prima gradinata \"New Hogan Stand\".\nLa pi\u00f9 alta affluenza mai registrata al Croke Park avvenne in occasione dell'All-Ireland Senior Football Final 1961, allorch\u00e9 90.556 persone affollarono le tribune durante la partita di calcio gaelico Offaly-Down.\nCon la ridefinizione dei posti a sedere in \"Cusack Stand\", nel 1966 la capienza venne ridotta a 73.588 unit\u00e0.\nProgetto dello stadio.\nNel 1980 la GAA decise di ristrutturare e incrementare la capacit\u00e0 dello stadio. Nel 1991 venne presentato il progetto, volto alla realizzazione di un impianto da 80.000 posti.\nData l'esigenza degli sport gaelici di disporre di un terreno di gioco dalla superficie molto ampia (ben superiore agli altri sport \"da prato\") e allo scopo di non lasciare gli spettatori troppo distanti dal campo di gioco, le tribune dei lati ovest, sud ed est vennero strutturate su tre livelli, sfruttando il piano intermedio anche per ricavare servizi al pubblico (ristoranti, bar e sale conferenze).\nIl progetto attuato in 4 lotti, \"spalmati\" su un periodo di 14 anni.\nFuturo sviluppo.\nCompletate le quattro fasi di ristrutturazione \u00e8 stato formulato un ulteriore progetto di sviluppo dell'impianto, che include l'estensione della copertura a tutti i settori ovest, est e sud e un ancor pi\u00f9 deciso ampliamento della Hill 16.\nTerreno di gioco.\nIl campo del Croke Park \u00e8 ricoperto da un tappeto DD GrassMaster Desso, posato nel 2002 e costituito da un misto di erba naturale e fibre sintetiche. Tale soluzione viene impiegata in molti importanti stadi di calcio nel mondo. Dal gennaio 2006 \u00e8 stato implementato il sistema \"SGL Concept\", creato dalla ditta olandese SGL, che prevede il passaggio sul prato di un ampio carrello a traliccio con montate speciali lampade, che anche nei mesi invernali forniscono all'erba il giusto apporto di luce e calore.\nUso per sport non gaelici.\nPer vocazione, il Croke Park \u00e8 adibito in via quasi esclusiva ad accogliere competizioni di sport gaelici. Uno dei primi eventi esterni a tali discipline tenutosi nell'impianto fu l'incontro di pugilato tra Muhammad Ali e Al Lewis il 19 luglio 1972, finito con la sconfitta per KO tecnico di Lewis nell'undicesimo round.\nData la suddetta tradizione, la possibilit\u00e0 di usare il Croke Park per sport di origine non gaelica ha suscitato vivaci dibattiti nell'opinione pubblica irlandese: inizialmente essa era apertamente impedita dalle restrittive disposizioni dello statuto GAA, una delle quali (l'articolo 72, in vigore fino ai primi anni settanta) prevedeva l'espulsione di ogni affiliato scoperto a praticare discipline di origine inglese (calcio, rugby o cricket). Tale regola venne poi abolita e sostituita dall'articolo 42, che in maniera generica viet\u00f2 l'uso delle propriet\u00e0 GAA per scopi \"contrastanti con gli interessi dell'associazione\": per molto tempo infatti era diffusa convinzione che rugby e calcio fossero in competizione con calcio gaelico e hurling, e che l'ammissione al Croke Park di sport minori o comunque di origine alloctona potesse avere effetti dannosi per i giochi celtici, intaccandone popolarit\u00e0 e numero di praticanti. Considerato che tale concorrenza non aveva riscontro nella realt\u00e0 (in quanto la popolarit\u00e0 degli sport gaelici si era comunque sviluppata e consolidata senza ridurre quella degli altri sport e viceversa), il 16 aprile 2005 venne approvata una mozione per sospendere temporaneamente l'articolo 42 e conferire al consiglio della GAA il potere di autorizzare l'affitto o il leasing del Croke Park per eventi non controllati dall'associazione.\nGi\u00e0 nel 1997, tuttavia, lo stadio aveva accolto un evento sportivo di squadra non legato all'ambito gaelico: l'incontro Pittsburgh Steelers-Chicago Bears valido per l'American Bowl, competizione prestagionale tra squadre di football americano della NFL. Perch\u00e9 tuttavia il \"veto\" nei confronti degli sport \"inglesi\" venisse a cadere del tutto occorse attendere il 2006, allorch\u00e9 il vecchio e fatiscente Lansdowne Road - stadio dublinese adibito alla disputa delle partite di calcio e rugby \u2013 venne chiuso, demolito e ricostruito (divenendo Aviva Stadium). La federcalcio e la federrugby irlandese chiesero quindi alla GAA il permesso per le rispettive nazionali di giocare temporaneamente al Croke Park. La richiesta venne accolta dal consiglio con 227 suffragi a favore e 97 contrari (ovvero 11 voti pi\u00f9 della maggioranza richiesta di due terzi).\nPertanto tra il 2006 e il 2007 il \"Croker\" \"apr\u00ec le porte\" a due partite del Sei Nazioni e tre gare internazionali di calcio: il primo evento di uno sport di origine inglese disputato fu la partita di rugby Irlanda-Francia, l'11 febbraio 2007; nell'occasione lo stadio registr\u00f2 il tutto esaurito sulle tribune. Le nazionali di rugby e calcio continuarono ad avvalersi del Croke Park fino al 2009, quando l'Aviva Stadium venne ultimato e inaugurato.\nNegli anni precedenti la GAA aveva bens\u00ec negato la concessione del Croke Park per accogliere alcune partite del campionato europeo di calcio del 2008, cui l'Irlanda meditava di candidarsi insieme alla Scozia. Anche in virt\u00f9 di ci\u00f2, la candidatura non ebbe poi seguito. Il permesso fu invece accordato alla IRFU per proporre l'Irlanda quale nazione ospitante del mondiale di rugby del 2023: anche questa candidatura non and\u00f2 a buon fine.\nEventi non sportivi.\nA partire dal 1985, l'impianto ha ospitato vari concerti di star internazionali, tra cui gli U2, i Take That, C\u00e9line Dion, i One Direction, Ed Sheeran, Beyonc\u00e9, Bruce Springsteen e Taylor Swift."}
{"id": "460654", "revid": "339392", "url": "https://it.wikipedia.org/wiki?curid=460654", "title": "S. Giovanni in Laterano", "text": ""}
{"id": "460655", "revid": "36426", "url": "https://it.wikipedia.org/wiki?curid=460655", "title": "Chiesa di Santa Maria Sopra a Porta in Mercato Nuovo", "text": ""}
{"id": "460661", "revid": "26891", "url": "https://it.wikipedia.org/wiki?curid=460661", "title": "Ilyushin Il-2", "text": ""}
{"id": "460662", "revid": "26891", "url": "https://it.wikipedia.org/wiki?curid=460662", "title": "Il-2 Shturmovik", "text": ""}
{"id": "460668", "revid": "41851", "url": "https://it.wikipedia.org/wiki?curid=460668", "title": "Giovan Battista Vico", "text": ""}
{"id": "460669", "revid": "287204", "url": "https://it.wikipedia.org/wiki?curid=460669", "title": "Vicere", "text": ""}
{"id": "460672", "revid": "320578", "url": "https://it.wikipedia.org/wiki?curid=460672", "title": "Portonovo di Medicina", "text": ""}
{"id": "460674", "revid": "1904508", "url": "https://it.wikipedia.org/wiki?curid=460674", "title": "Cappelle medicee", "text": "Le cappelle medicee, costruite quale luogo di sepoltura della famiglia Medici, sono oggi un museo statale di Firenze, ricavato da alcune aree della basilica di San Lorenzo.\nStoria.\nGli ambienti ai nostri giorni conosciuti collettivamente come \"cappelle medicee\" sono stati costruiti, tra il XVI e il XVII secolo, quale estensione della basilica brunelleschiana allo scopo di celebrare la famiglia de' Medici.\nGi\u00e0 nel 1429, nella sagrestia di San Lorenzo (oggi nota come \"sagrestia Vecchia\") si celebrarono le esequie solenni di Giovanni de' Medici, banchiere e benefattore del sacro edificio, le cui case si trovavano a pochi passi, all'incrocio fra la Via Larga (l'attuale via Cavour) e via de' Gori (nello stesso luogo sorse successivamente il palazzo Medici opera del Michelozzo). Nel 1464, Cosimo de' Medici, figlio di Giovanni, primo signore \"de facto\" di Firenze, moriva e veniva sepolto in una cripta sotterranea, posta in un pilastro esattamente al di sotto dell'altare centrale della basilica.\nDa allora San Lorenzo divenne il luogo di sepoltura dei componenti della famiglia Medici, tradizione proseguita, salvo alcune eccezioni, fino ai granduchi e all'estinzione della casata. Tale usanza venne anche ripresa, per analogia, dai successivi membri della dinastia Lorena, usando i sotterranei della basilica per le proprie sepolture.\nMusealizzazione.\nLe cappelle medicee sono oggi un museo, al quale si accede dal retro della basilica, in piazza Madonna degli Aldobrandini.\nLe due parti principali che si visitano sono prolungamenti dell'abside della basilica: la Sagrestia Nuova, edificata da Michelangelo dal 1519 in un decennio circa, e la grande cappella dei Principi, del secolo successivo, completamente ricoperta da marmi e pietre semi-preziose dove sono sepolti i granduchi di Toscana e i loro familiari; inoltre fanno parte del percorso alcune sale della cripta (ideata dal Buontalenti) sotto la cappella dei Principi, dove sono situate la biglietteria e la libreria e talvolta sono realizzate esibizioni temporanee.\nA partire dal 2004 si stanno svolgendo degli esami sulle spoglie dei Medici per far luce su alcuni punti oscuri della loro storia familiare. Fra i primi ritrovamenti ancora inspiegati, la salma di un neonato sconosciuto, forse il figlio illegittimo di un personaggio di famiglia.\nA quattrocento anni dalla morte di Ferdinando I de' Medici (7 febbraio 1609), il Museo delle cappelle medicee ha a lui dedicato una mostra curata dalla direttrice Monica Bietti e da A. Giusti. L'esposizione ha toccato due momenti importanti della vita del granduca: le nozze con Cristina di Lorena nel 1589 e la costruzione del ciborio della cappella dei Principi per onorare i suoi predecessori.\nIl Museo delle cappelle medicee ha celebrato nel 2012 il primo papa di casa Medici, Leone X, a cinquecento anni dalla sua elezione al soglio pontificio. La mostra, curata da Nicoletta Baldini e Monica Bietti, ha esaminato l'intera vita di Giovanni - secondo figlio di Lorenzo il Magnifico - dalla nascita fino all'elezione a nuovo papa con il nome di Leone X, comprendendo anche l'incontro con Michelangelo. Vennero esposti anche capolavori del Ghirlandaio, dei Della Robbia, di Perugino, Raffaello, Michelangelo, Sansovino ma anche opere d'oreficeria e codici miniati.\nNel 2014 \u00e8 stato il diciassettesimo sito statale italiano pi\u00f9 visitato, con 317.135 visitatori e un introito lordo totale di 737.800 Euro.\nLa cripta.\nLa cripta \u00e8 il primo ambiente al quale si accede dall'ingresso del museo. In questo ambiente, sorretto da basse volte, si trovano sul pavimento le lastre tombali dei granduchi, delle loro consorti e dei familiari stretti. Ad esempio, \u00e8 stata qui collocata anche la tomba di Giovanni dalle Bande Nere e di sua moglie Maria Salviati.\n vi \u00e8 stata sistemata, in numerose teche, una ricca collezione di reliquiari Sei-Settecenteschi legati alla sfarzosa committenza granducale. Tali manufatti si inseriscono, all'interno del Museo, nel pi\u00f9 ampio percorso espositivo denominato \u201cNel segno dei Medici. Tesori sacri della devozione granducale\u201d che celebra la figura di Ferdinando I de' Medici e della consorte Cristina di Lorena e la loro ricca collezione di reliquie e sontuosi arredi devozionali. Si tratta di lavori preziosi prodotti da orafi attivi alla corte fiorentina, come Odoardo Vallet e Jonas Flack.\nDa questo ambiente si accede, attraverso due scalinate, alla soprastante cappella dei Principi.\nEsiste anche un'altra cripta sotto la basilica, dove si trovano le tombe di Cosimo il Vecchio e di Donatello, ma non \u00e8 accessibile da qui.\nCappella dei Principi.\nLo sfarzoso ambiente ottagonale \u00e8 largo 28 metri ed \u00e8 sormontato dalla cupola di San Lorenzo, che raggiunge un'altezza di 59 metri, la seconda per maestosit\u00e0 in citt\u00e0 dopo quella del Brunelleschi.\nFu ideata da Cosimo I, ma la sua realizzazione si deve al suo successore Ferdinando I, che incaric\u00f2, quale responsabile della fabbrica, l'architetto Matteo Nigetti, 1604 su disegno di Don Giovanni de' Medici, fratello dello stesso granduca. Lo stesso Buontalenti intervenne modificando in parte il progetto.\nLo sfarzo abbagliante \u00e8 dato dai ricchissimi intarsi in commesso fiorentino, per la realizzazione dei quali fu creato l'Opificio delle pietre dure. Questa arte, tuttora praticata soprattutto nella decorazione di mobili e vasi, trov\u00f2 qui il suo apice, anche se il tono funebre dell'opera fece scegliere i colori pi\u00f9 smorzati e cupi con porfidi e graniti. Nella zoccolatura invece si usarono pietre dure pi\u00f9 colorate, nonch\u00e9 la madreperla, i lapislazzuli e il corallo per riprodurre gli stemmi delle sedici citt\u00e0 toscane fedeli alla famiglia dei Medici.\nNelle nicchie sarebbero dovute entrare le statue dei granduchi, anche se furono poi realizzate soltanto quelle per Ferdinando I e Cosimo II, opere entrambe di Pietro Tacca eseguite tra il 1626 ed il 1642.\nGli altri sepolcri granducali appartengono a Cosimo I (1519-1574), Francesco I (1541-1587) e Cosimo III (succeduto a Ferdinando II, 1643-1723). Al centro dell'atrio, nelle intenzioni dei committenti, doveva trovarsi il santo Sepolcro, sebbene i vari tentativi di comprarlo o rubarlo a Gerusalemme fallirono.\nI sarcofagi sono in realt\u00e0 vuoti e le vere spoglie dei granduchi e dei loro familiari (una cinquantina fra maggiori e minori) fino a Anna Maria Luisa de' Medici (ultima erede della dinastia, 1667-1743), sono conservate in semplici ambienti ricavati nel pavimento della cripta sottostante\nDa dietro l'altare si accede ad un piccolo vano dove sono esposti altri preziosi reliquiari, alcuni dei quali donati alla citt\u00e0 da Leone X.\nLa Sagrestia Nuova.\nEdificata da Michelangelo a pi\u00f9 riprese tra il 1521 ed il 1534, vi si accede da un corridoio dalla Cappella dei Principi, mentre la porta che permette di entrare nella basilica oggi \u00e8 chiusa.\nCommissionata da Papa Leone X e dal cardinale Giulio de' Medici (futuro Clemente VII), Michelangelo Buonarroti la realizz\u00f2 partendo dalla stessa pianta della Sagrestia Vecchia del Brunelleschi e divise lo spazio in forme pi\u00f9 complesse, con archi trionfali che si aprono su delle specie di absidi. Incassati nelle due pareti laterali realizz\u00f2 i sepolcri monumentali dedicati a Giuliano de' Medici duca di Nemours e suo nipote Lorenzo de' Medici duca di Urbino, per i quali scolp\u00ec tre sculture ciascuno: le \"Allegorie del Tempo\", adagiate sopra i sepolcri, e i ritratti soprastanti dei \"Duchi\". Per la tomba di Giuliano de' Medici, seduto in fiera postura, scelse il \"Giorno\" e la \"Notte\"; per quella di Lorenzo, in posa malinconica e pensierosa, il \"Crepuscolo\" e l\"Aurora\".\nEntrambe le statue guardano verso il centro della cappella dove Michelangelo realizz\u00f2 e pose una \"Madonna con Ges\u00f9 in grembo\". Volgendo il loro sguardo alla rappresentazione sacra i duchi esprimono le inclinazioni religiose dell'artista, secondo il quale, quando le glorie terrene passano, solo la spiritualit\u00e0 e la religione riescono a dare sollievo alle inquietudini degli uomini. Completano il corredo le statue dei \"Santi Cosma e Damiano\", di seguaci di Michelangelo rispettivamnete il Montorsoli per San Cosma e Raffaello da Montelupo per il San Damiano.\nNel sarcofago sotto la statua della Madonna col Bambino sono sistemati i resti di Lorenzo il Magnifico e suo fratello Giuliano de' Medici, per i quali non ci fu mai il tempo per costruire una sepoltura monumentale: nel 1534, infatti, Michelangelo part\u00ec definitivamente da Firenze e lasci\u00f2 l'opera incompiuta.Dopo questa data segui epistolarmente lo sviluppo, prima dando istruzioni al Tribolo, poi, dopo la morte di questi, tramite il Montorsoli e Raffaello da Montelupo, figlio del suo vecchio collaboratore Baccio da Montelupo, e quindi, tramite il Vasari cui fu affiancato l'Ammannati. Quest'ultimo, nel contempo, pose anche mano alla cripta sopra la quale, 50 anni pi\u00f9 tardi, sarebbe sorta la Cappella dei Principi"}
{"id": "460676", "revid": "550667", "url": "https://it.wikipedia.org/wiki?curid=460676", "title": "Tommaso Reggio", "text": "Nel 2000 \u00e8 stato proclamato beato da Giovanni Paolo II. Fu creatore delle Suore Santa Marta, che aiutarono i pi\u00f9 poveri, ormai espanse in tutta Europa\nBiografia.\nGiovent\u00f9 e seminario.\nNato da una nobile famiglia genovese, ricevette l'istruzione elementare da un maestro privato in casa. Frequent\u00f2 poi gli studi superiori nel Collegio Reale di Genova, retto allora dai padri somaschi. Si iscrisse all'universit\u00e0, e nel 1838 ricevette il titolo di baccelliere in giurisprudenza.\nAvendo sentito la vocazione al sacerdozio, entr\u00f2, il 24 marzo 1839, \"vocazione adulta\" al seminario di Genova, che frequent\u00f2 inizialmente come studente esterno. Studi\u00f2 filosofia e teologia. Rettore del seminario era l'allora ventiseienne don Giovanni Battista Cattaneo. Nel seminario si iscrisse alla Congregazione dell'Arcangelo San Raffaele.\nSacerdote.\nFu ordinato sacerdote il 18 settembre 1841.\nFu nominato vicerettore del seminario di Genova e, nel 1845, rettore di quello di Chiavari.\nTorn\u00f2 a Genova nel 1851 in qualit\u00e0 di abate-parroco della Basilica di Santa Maria Assunta in Carignano; in questo periodo fu anche docente di morale presso il seminario e diete vita a dei momenti di preghiera e formazione religiosa per i lavoratori che si tenevano nelle prime ore del mattino.\nDopo esserne stato a lungo redattore, nel 1861 divenne direttore del quotidiano \"Stendardo Cattolico\". Nel 1870, obbediente alle nuove disposizioni emanate da papa Pio IX dopo la presa di Roma, chiuse il giornale anche se ci\u00f2 contrastava con il suo pensiero che voleva i cattolici attivi nella vita pubblica.\nVescovo di Ventimiglia.\nIl 20 marzo 1877 fu nominato vescovo titolare di Tanis e coadiutore di Ventimiglia. Succedette alla medesima sede il 26 giugno dello stesso anno. L'anno successivo fond\u00f2 la congregazione religiosa delle Suore di Santa Marta.\nIn molti dei suoi documenti emerge la necessit\u00e0 di una maggiore preparazione dei laici finalizzata ad una partecipazione pi\u00f9 attiva alla vita della Chiesa cattolica.\nArcivescovo di Genova.\nL'11 luglio 1892 fu promosso arcivescovo di Genova.\nCome arcivescovo di Genova si adoper\u00f2 per allentare le tensioni tra stato e Chiesa anche grazie ai buoni rapporti che da sempre tenne con la casa regnante: fu lui a celebrare, con il permesso della Santa Sede, i funerali di Umberto I l'8 agosto 1900.\nGrazie alla stima che godeva presso le autorit\u00e0 pubbliche, ottenne sempre maggiori libert\u00e0 come la possibilit\u00e0 di celebrare la processione del Corpus Domini per le vie della citt\u00e0, di istituire nuove parrocchie e di dare inizio ad un'opera di restauro della cattedrale di San Lorenzo.\nMolto attento ai problemi sociali, continu\u00f2 le sue opere in favore della classe operaia: diede nuovo impulso alle societ\u00e0 operaie cattoliche, si impegn\u00f2 in prima persona nella lotta per il riconoscimento del diritto al riposo festivo e ad un orario di lavoro regolamentato.\nPer contrastare il fenomeno dello sfruttamento degli immigrati privi di documenti (gi\u00e0 molto importante all'epoca a Genova), cre\u00f2 un sistema di assistenza per far uscire le persone dalla clandestinit\u00e0.\nMorte e funerali.\nMor\u00ec a Triora, dove si era recato il 3 settembre 1901 in pellegrinaggio a causa dell'erezione della statua del Redentore sul monte Saccarello. Un'improvvisa infermit\u00e0, iniziata con un violento dolore al ginocchio destro, lo costrinse a letto; l'infezione si aggrav\u00f2, e n\u00e9 le frequenti medicazioni, n\u00e9 le due incisioni al ginocchio che gli si praticarono, poterono curarlo. La morte lo raggiunse il 22 novembre alle 14,20; le sue ultime parole furono: \"Dio, Dio, Dio solo mi basta\".\nAveva chiesto di essere sepolto nel cimitero di Triora, ma il clero di Genova reclam\u00f2 il ritorno delle spoglie alla sua citt\u00e0. Il feretro fu quindi portato a Genova e le solenni esequie si svolsero nella cattedrale di San Lorenzo; al termine della cerimonia il feretro percorse le principali vie cittadine, accompagnato dal popolo, dalle autorit\u00e0 e dal clero di Genova e di Ventimiglia. Nel pomeriggio dello stesso giorno la salma venne traslata alla cappella del seminario minore del Chiappeto, sepoltura scelta dall'arciviescovo Magnasco per s\u00e9 e per i suoi successori.\nNel 1951 le suore di Santa Marta traslarono le spoglie alla cappella appositamente costruita nella loro casa di Genova dove furono riposte in un monumento marmoreo.\nFu beatificato da papa Giovanni Paolo II il 3 settembre 2000.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "460680", "revid": "120794543", "url": "https://it.wikipedia.org/wiki?curid=460680", "title": "Vikram Samvat", "text": "Il Vikram Samvat (\u0935\u093f\u0915\u094d\u0930\u092e \u0938\u0902\u0935\u0924\u094d - \"vikrama sa\u1e43vat\"; anche \u0935\u093f\u0915\u094d\u0930\u092e, \"Vikrama\", \"coraggio\", perch\u00e9 si ritiene sia stato iniziato dal leggendario re \u0935\u093f\u0915\u094d\u0930\u092e\u093e\u0926\u093f\u0924\u094d\u092f, Vikram\u0101ditya, letteralmente \"sole di coraggio\"; talvolta \"Bikram Sambat\") \u00e8 il calendario ufficiale del Nepal. Spesso \u00e8 abbreviato come B.S..\nIl Vikrama \u00e8 un \"samvat\" (calendario ind\u00f9, cio\u00e8 costruito secondo i precetti della religione induista) seguito in molte aree dell'Asia meridionale, come Nepal e nel Nord dell'India, nonostante il calendario nazionale indiano abbia origine dallo \"Shalivahana samvat\" o \"Saka samvat\", iniziato da Shalivahana, re dei Saci\n\u00c8 un calendario lunare basato sulla tradizione induista, e risulta in anticipo di 56,7 anni rispetto al calendario gregoriano. L'anno 2000 d.C., per esempio, equivaleva all'anno 2056/2057 B.S..\nNella tradizione indiana e nepalese si tramanda che questo calendario fu stabilito dal leggendario re Vikram\u0101ditya dopo una vittoria militare sul popolo degli Sciti nel 56 a.C.\n\u00c8 stato adottato come calendario religioso del Nepal nel 1903 ad opera del Primo ministro Chandra Shamsher in sostituzione del tradizionale \"Nepal Sambat\".\nDifferenze tra Vikrama e Shalivahana.\nSia il Vikrama sia lo Shalivahana sono calendari lunisolari, e prevedono cicli annuali di dodici mesi lunari, ciascun mese diviso in due fasi: la 'met\u00e0 luminosa' (\"shukla paksha\") e la 'met\u00e0 oscura' (\"bahula paksha\" o \"krishna paksha\"), corrispondenti rispettivamente ai periodi di luna crescente e calante. Perci\u00f2, il periodo tra il primo giorno dopo la luna nuova e il giorno di luna piena costituisce lo \"shukla paksha\" o 'met\u00e0 luminosa' del mese; il periodo tra il primo giorno dopo la luna nuova e il giorno di luna nuova costituisce il \"bahula paksha\" o 'met\u00e0 oscura' del mese. \nI nomi dei 12 mesi, come la loro successione, sono gli stessi in entrambi i calendari; tuttavia, il capodanno \u00e8 celebrato in momenti diversi e l'\"anno zero\" dei due calendari \u00e8 differente; nel calendario Vikrama, l'anno zero \u00e8 il 56 a.C. del calendario gregoriano, mentre nel calendario Shalivahana \u00e8 il 78 d.C. Il calendario Vikrama comincia con il mese \"Kartika\" (ottobre/novembre) e la festa \"Deepavali\" segna il capodanno; il calendario Shalivahana comincia con il mese \"Chaitra\" (marzo/aprile) e la festa \"Ugadi\"/\"Gudi Padwa\" segna il capodanno.\nUn'altra differenza tra i due calendari \u00e8 che mentre ogni mese nel Vikrama comincia con la 'met\u00e0 oscura' seguita dalla 'met\u00e0 luminosa', nello Shalivahana accade l'opposto; ci\u00f2 per\u00f2 non accade in alcuni mesi particolari che vengono schiacciati \"a panino\" tra i \"paksha\" dei mesi regolari: questo sistema \u00e8 comune anche ad altri calendari ind\u00f9 ed \u00e8 chiamato \"p\u016brnim\u0101nta m\u0101na\".\nCalendario.\nL'anno inizia solitamente verso la met\u00e0 di aprile del calendario gregoriano. I mesi sono dodici, con una durata variabile da 29 a 32 giorni."}
{"id": "460685", "revid": "327773", "url": "https://it.wikipedia.org/wiki?curid=460685", "title": "Arco di Traiano (Ancona)", "text": "Larco di Traiano di Ancona \u00e8 un arco trionfale fatto costruire nel 115 d.C. dal Senato romano per esprimere la propria riconoscenza all'imperatore Traiano il quale aveva fatto eseguire i lavori di restauro del porto di Ancona a proprie spese. Ha un singolo fornice affiancato da due coppie di colonne corinzie scanalate. Le iscrizioni poste sull'attico sono ancora leggibili.\nStoria e descrizione.\nOrigine.\nVenne eretto, in marmo proconnesio, dal Senato e dal popolo di Roma, probabilmente ad opera dell'architetto siriano Apollodoro di Damasco, per onorare l'imperatore che aveva donato ai naviganti un pi\u00f9 sicuro accesso all'Italia, avendo fatto ampliare, a proprie spese, il porto della citt\u00e0. Questo \u00e8 ci\u00f2 che si legge, infatti, nella stessa iscrizione dell'arco.\nDatazione.\nLa data di costruzione dell'opera ruota attorno al 100 d.C., ma l'anno preciso \u00e8 incerto: infatti si rivela un'incongruenza tra la data desumibile dalla lettura dell'iscrizione centrale dell'arco e la data desumibile dalle immagini della Colonna Traiana che rappresentano Ancona. L'iscrizione dell'arco indurrebbe a datare il completamento dell'arco al 117 d.C., dal momento che Traiano viene chiamato \"per nove volte imperatore\" e che egli sal\u00ec al potere a seguito della morte dell'imperatore Nerva nel gennaio del 98. Nella Colonna Traiana a Roma, nella scena 58 si vede per\u00f2 l'arco di Ancona attorniato dalle navi in partenza per la seconda guerra dacica, avvenuta nel 105 d.C.. Come pu\u00f2 essere rappresentato un arco realizzato nel 117 d.C. in una scena avvenuta nel 105 d.C.? La spiegazione fornita dagli studi pi\u00f9 recenti \u00e8 questa: l'arco di Ancona fu realizzato intorno al 100 d.C. e portava nell'attico le statue di tre divinit\u00e0, volte verso il mare; con questo aspetto fu rappresentato nella Colonna Traiana. Poi, nel 114 - 115, fu dedicato all'imperatore e vennero aggiunte sull'attico le statue di Traiano, sua moglie e sua sorella, volte verso la terraferma; in quest'occasione fu modificata o realizzata ex-novo l'iscrizione.\nAspetto originario.\nTornando alla scena 58 della Colonna Traiana, si pu\u00f2 notare come essa rappresenti Traiano mentre arringa i suoi uomini, in procinto di imbarcarsi dal porto di Ancona per la seconda vittoriosa campagna militare contro i Daci. Nella scena si vede l'arco di Ancona sormontato da tre statue di divinit\u00e0 che sono state identificate in Nettuno (al centro), Mercurio (a sinistra) e Portuno (a destra). La scelta delle tre divinit\u00e0 \u00e8 evidentemente motivata dal loro legame con la navigazione: Nettuno in quanto dio del mare, Portuno, suo figlio, in quanto dio dei porti, Mercurio in quanto dio dei viaggiatori.\nSecondo la lunga e costante tradizione, nel lato verso terra, sull'attico, erano poste altre tre statue in bronzo dorato: al centro la statua equestre di Traiano, alla sinistra quella di Plotina, sua moglie, e alla destra quella di Ulpia Marciana, sua sorella. La presenza di queste statue sull'attico \u00e8 suffragata anche dall'esame dei fori sul ripiano superiore dell'arco. Le ipotesi pi\u00f9 recenti confermano questa tradizione, ma la statua di Traiano non sarebbe stata equestre, ma stante.\nOriginariamente dunque l'arco aveva sull'attico sei statue in bronzo, forse dorato: tre statue di divinit\u00e0, verso il mare, e le tre statue dell'imperatore, di sua moglie e di sua sorella, verso terra.\nInoltre era decorato con quattordici rostri, riferentesi come di consueto alla potenza navale romana: quattro su ogni prospetto principale e tre su ogni lato; di questi elementi sono ancora presenti gli attacchi sul marmo. Sulle chiavi di volta sono scolpiti, sui due lati, due busti raffiguranti le personificazioni della \"Tellus\" e dell\"Oceanus\", che testimoniano che l'arco, oltre a celebrare le opere di Traiano, ha anche il significato di punto di passaggio tra terra e mare, data la sua posizione sulle banchine del porto. Mentre il busto dell\"Oceanus\" \u00e8 ancora ben conservato, quello della \"Tellus\" \u00e8 assai eroso.\nAl Museo archeologico nazionale delle Marche \u00e8 presente un modellino ricostruttivo dell'arco che ne mostra l'aspetto originario.\nIscrizioni.\nLe tre iscrizioni, che tuttora si leggono grazie alle tracce rimaste, erano realizzate con lettere in bronzo.\nL'iscrizione centrale recita:\nL'iscrizione di destra \u00e8 invece dedicata alla sorella di Traiano, Ulpia Marciana:\nL'iscrizione di sinistra \u00e8 infine dedicata alla moglie di Traiano, Plotina:\nFondazioni.\nNel 1936 l'archeologo E.Galli effettu\u00f2 uno scavo sotto l'arco e nella zona circostante, appurando l'esistenza di una basamento ottagonale di sette filari di blocchi squadrati di calcare del Monte Conero, legati tra loro da pozzolana, utile anche a rendere pi\u00f9 regolare il piano di posa dei filari. Sotto al basamento, durante lo scavo, si \u00e8 scoperta l'esistenza di scogli naturali, livellati sempre utilizzando la pozzolana. La profondit\u00e0 dal piano di calpestio \u00e8 di circa 1,50 metri.\nIn tutto il molo circostante, sia verso la terraferma, sia verso la Porta Clementina, si sono trovate simili strutture, prova della costruzione traianea del molo.\nMedioevo.\nNel corso dell'incursione dell'848, i Saraceni si impadronirono di tutti i manufatti in bronzo presenti nell'arco: le lettere delle iscrizioni, le statue, i rostri.\nDalla parte del Cantiere navale sorse, nel 950 circa, l'alta torre di Gamba; anche le mura urbiche medievali vennero costruite appoggiandosi all'arco. La torre fu demolita attorno al 1532 e il suo materiale fu utilizzato nella costruzione della Cittadella. Le mura invece rimasero appoggiate all'arco sino all'Ottocento.\nUmanesimo.\nL'Arco di Traiano ha una sua importanza nell'Umanesimo, in quanto \u00e8 legato alla nascita della vocazione archeologica di Ciriaco Pizzecolli, considerato il fondatore in senso generale dell'Archeologia, mentre Winckelmann \u00e8 considerato il fondatore dell'archeologia moderna.\nL'iscrizione dell'Arco di Traiano di Ancona fu in effetti la prima di una lunga serie che Ciriaco riport\u00f2 nei suoi libri, diffondendone la conoscenza per tutta l'Europa.\nCi\u00f2 avvenne nel 1410, quando, per lavori di restauro, vennero montate delle impalcature attorno all'arco di Traiano. Per Ciriaco, che aveva allora diciannove anni, si present\u00f2 pertanto una straordinaria occasione per osservare i marmi dell'arco da vicino. Le proporzioni perfette, le iscrizioni, costituirono un'attrattiva irresistibile, e forse, alla base di tutti i suoi viaggi, vi era il desiderio di riprovare l'emozione vissuta da ragazzo nell'osservare il principale monumento antico della sua citt\u00e0.\nPeriodo contemporaneo.\nLa Barriera Gregoriana.\nTra il Rinascimento e l'Ottocento, l'arco e la zona circostante non subirono cambiamenti degni di rilievo.\nNel 1847, l\u2019ingegnere Michele Bevilacqua sistem\u00f2 tutta la zona circostante all'arco, ancora caratterizzata dalle mura urbiche medievali e rinascimentali, all'interno delle quali si estendeva piazza San Primiano. Per dotare la citt\u00e0 di un ingresso monumentale al porto e per rendere visibile l'arco anche dalla piazza e quindi dalla citt\u00e0, l'ingegnere demol\u00ec un tratto di mura e realizz\u00f2 al suo posto la \"Barriera Gregoriana\", dal nome del papa allora regnante, Gregorio XVI.\nIn quest'opera Bevilacqua adott\u00f2 lo stile neoclassico; la barriera era una cancellata monumentale imperniata su quattro colonne, affiancata da due piccoli templi classici, tutto in stile dorico; essa fungeva da filtro ottico tra l\u2019area portuale e l'area prettamente urbana.\nNel 1859 fu completata la sistemazione dell'area: fu demolito il tratto di mura medievali che si attaccava direttamente all'arco, ricostruito qualche metro pi\u00f9 a nord; fu costruita anche la scalinata di accesso e, nei decenni successivi, fu installata una cancellata che proteggeva tutto il monumento.\nTra le due guerre.\nDurante la Prima Guerra Mondiale le necessit\u00e0 belliche causarono nella zona un degrado crescente, segnato dalla costruzione, nei primi anni di guerra, di una grande caserma a ridosso dell'arco romano. Negli anni Venti il degrado era talmente grave che piazza S. Primiano era attraversata dai binari a servizio delle banchine portuali e un muro la tagliava diagonalmente.\nIn quegli anni si svilupp\u00f2 un vivace dibattito riguardante la sistemazione di questa zona, detta da allora \"zona traianea\", cos\u00ec importante per la storia della citt\u00e0. L'associazione \"Accolta dei Trenta - Brigata Amici dell'Arte\", circolo culturale dell'epoca, per mano dell'architetto Eusebio Petetti, present\u00f2 allora un progetto in cui si armonizzava la presenza della Barriera Gregoriana ottocentesca, della seicentesca chiesa di S. Primiano, dei binari e dello stesso Arco di Traiano. La Soprintendenza aveva dapprima approvato la proposta, ma poi ritir\u00f2 il suo assenso e appoggi\u00f2 un altro progetto elaborato dal Comune, che non teneva in considerazione la monumentalit\u00e0 dell'area e port\u00f2 non solo alla demolizione della Barriera Gregoriana, ma anche alla costruzione di un edificio militare all'interno della piazza.\nLa campagna di sensibilizzazione della \"Accolta dei Trenta - Brigata Amici dell'Arte\", sempre su progetto dell'architetto Eusebio Petetti, riusc\u00ec per\u00f2 almeno a far demolire la caserma costruita a ridosso dell'arco e a sistemare a verde l'area a destra della scalinata.\nI bombardamenti della Seconda Guerra Mondiale risparmiarono l'arco, ma distrussero il tessuto edilizio attorno ad esso, e specialmente la piazza San Primiano, cui il monumento romano faceva da sfondo; si salv\u00f2 per\u00f2 l'area verde.\nDal dopoguerra fino ai giorni recenti, nel corso di lavori di interramento per l'ampliamento delle banchine portuali e dei cantieri navali, l'Arco venne sempre pi\u00f9 allontanato dal mare, alterando un rapporto fondamentale per la lettura del monumento: quello con l'acqua.\nXXI secolo.\nNonostante l'alterato rapporto con il mare, l'opera mantiene ancora oggi lo slancio e l'eleganza di un tempo e nel 2000 \u00e8 stata restaurata e resa pienamente fruibile con l'eliminazione della cancellata ottocentesca; l'arco fu illuminato in modo da esaltarne il profilo e valorizzarne la particolare posizione rispetto al nucleo storico della citt\u00e0 e al colle Guasco ove si erge il Duomo di Ancona. Ancora oggi, come nell'antichit\u00e0, questo arco aperto verso il mare simboleggia l'antico ruolo della citt\u00e0 come porta d'Oriente.\nA questo arco onorario, uno dei meglio conservati della sua epoca, snello, armonioso, evanescente, lo studioso Palermo Giangiacomi rifer\u00ec ci\u00f2 che Plutarco scriveva del Partenone, e cio\u00e8 che \"il tempo non lo ha toccato, ma un'aura di freschezza alita ancora intorno ad esso, come se in lui fosse stata infusa una vita eternamente fiorente, e un'anima che giammai s'invecchia\".\nL'arco nella pittura.\nL'Arco di Traiano di Ancona \u00e8 stato spesso rappresentato in stampe e dipinti. Si fornisce un elenco dei pi\u00f9 importanti, in ordine cronologico:\nGli eventi bellici ottocenteschi.\nNella sua lunga storia l'Arco di Traiano \u00e8 stato coinvolto in molti eventi bellici, dei quali in parte porta ancora i segni. Sopra l\u2019arco, lato lanterna rossa, a sinistra del busto in pietra \u00e8 ben visibile una lesione circolare attribuibile ad una cannonata a palla presumibilmente del 1860 o 1849. Altre due, una a sinistra dell\u2019arco ed un'altra a destra dello stesso (non inquadrata), oltre ad altre lesioni minori, forse dovute a piccole schegge di altri eventi bellici, sono distribuite lungo la struttura."}
{"id": "460687", "revid": "1408685", "url": "https://it.wikipedia.org/wiki?curid=460687", "title": "Glossario di Monza", "text": "Il Glossario di Monza \u00e8 uno dei pi\u00f9 antichi testi che recano traccia della formazione del volgare lombardo. Redatto, probabilmente, nei primi decenni del X secolo, esso contiene una raccolta di 65 lemmi in cui, a fianco della voce latino-romanza, viene data la voce greco-bizantina.\nNonostante la presenza di termini come \"marti\" e \"mercor\" (per indicare i giorni della settimana 'marted\u00ec' e 'mercoled\u00ec') spieghino la collocazione di questo testo nell'\u00e0mbito delle lingue romanze, non \u00e8 possibile indicare nel glossario di Monza uno dei primi documenti di volgare in Italia; molto spesso, tuttavia, le forme della \"rustica romana lingua\" usata nel glossario s'avvicinano alle forme delle lingue locali del Nord Italia, anche se non \u00e8 possibile indicare con precisione la localizzazione del testo.\nDal punto di vista linguistico, nei traducenti greci, \u00e8 interessante notare la similitudine con il neogreco ma, soprattutto, col greco di Calabria e col griko del Salento."}
{"id": "460688", "revid": "1982", "url": "https://it.wikipedia.org/wiki?curid=460688", "title": "Borromini", "text": ""}
{"id": "460689", "revid": "2014155", "url": "https://it.wikipedia.org/wiki?curid=460689", "title": "Siconolfo di Salerno", "text": "Biografia.\nEra fratello di Sicardo, assassinato dal pretendente Radelchi. In reazione all'uccisione di Sicardo, il popolo di Salerno, sottoposto alla signoria beneventana, proclam\u00f2 principe Siconolfo (che era stato esiliato dal fratello a Taranto e costretto al sacerdozio), in opposizione a Radelchi che nel frattempo veniva acclamato principe a Benevento. Fra i due scoppi\u00f2 una lunga e accesa guerra che port\u00f2 all'intervento armato in Italia dei mercenari musulmani. Fu infatti Radelchi il primo a chiamare in proprio soccorso i Saraceni nell'841, seguito poi dallo stesso Siconolfo che fece altrettanto contro il suo rivale, al quale inflisse nell'843 una pesante sconfitta alle Forche Caudine.\nLa guerra per la successione dur\u00f2 oltre dieci anni, durante i quali i saraceni seminarono ovunque devastazioni, assalendo e depredando molte chiese. Solo nell'851 si giunse ad una pacificazione grazie all'intervento dell'imperatore Ludovico II il Giovane, anche re d'Italia, che si rec\u00f2 nel Mezzogiorno e convalid\u00f2 l'accordo di massima gi\u00e0 intervenuto fra i due contendenti. Col capitolare dell'851 fu sancita la divisione dei territori del Principato di Benevento, da cui nacque il Principato di Salerno. Siconolfo fu confermato principe di Salerno dallo stesso imperatore. Il nuovo principato comprendeva, fra le altre, le citt\u00e0 di Taranto, Cassano, Cosenza, Paestum, Conza, Sarno, Cimitile, Capua, Teano e Sora. Nell'inverno di quello stesso anno, per\u00f2, ferito (o colpito da violenta febbre secondo altri) durante una battuta di caccia, Siconolfo mor\u00ec e il trono di Salerno fu ereditato dal figlio Sicone.\nMatrimonio.\nSpos\u00f2 Itta di Spoleto, figlia di Lamberto I di Nantes, della stirpe dei Guideschi."}
{"id": "460693", "revid": "219110", "url": "https://it.wikipedia.org/wiki?curid=460693", "title": "Canon PowerShot A", "text": "Le Canon PowerShot A sono una serie di macchine fotografiche prodotte dalla Canon di cui fanno parte sia modelli di fascia bassa \"punta e scatta\" sia modelli di fascia alta prosumer capaci di rivaleggiare con le ammiraglie Canon serie G.\nModelli.\nLa produzione inizia con la serie A5 che era una \"punta e scatta\" veramente basilare.\nLa serie Axx che segu\u00ec offriva -nella maggior parte dei modelli- controlli manuali completi in un corpo macchina abbastanza massiccio.\nLe serie A100/200/3xx/4xx sono invece modelli pi\u00f9 spogli con pochissimi controlli manuali.\nLa serie Axx si \u00e8 divisa nella A5xx (rimpiazzata poi dalla A1xxx), A6xx e A7xx (pi\u00f9 tardi sostituita dalla A2xxx).\nCaratteristiche.\nIl software di Breezesys aggiunge la possibilit\u00e0 di scatto remoto da computer tramite connessione USB ed \u00e8 presente nei primi modelli di Powershot A fino a quelli prodotti intorno al 2006. Cio\u00e8 i modelli A30, A40, A60, A70, A75, A80, A85, A95, A300, A310, A400, A510, A520, A620, A640. I modelli pi\u00f9 recenti generalmente non hanno questa funzione.\nMolti modelli, dalla A450 alla A720, possono usare il firmware aggiuntivo CHDK, che permette ad esempio di scattare in formato RAW oppure comandare a distanza il pulsante di scatto attraverso un collegamento USB."}
{"id": "460698", "revid": "767487", "url": "https://it.wikipedia.org/wiki?curid=460698", "title": "Imed Mhadhebi", "text": "Carriera.\nCon la maglia dell'\u00c9toile Sportive du Sahel di Susa ha vinto la Coppa CAF nel 1995, la Coppa di Tunisia nel 1996, il campionato tunisino, la Coppa delle Coppe d'Africa e la Supercoppa CAF nel 1997. Ha disputato due stagioni nel dal 2001 al 2003. Pupillo di Franco Scoglio, che lo paragonava a Tigana.\nHa debuttato nella nazionale tunisina il 10 novembre 1998 contro la Lettonia. Con la maglia della nazionale ha disputato i mondiali nippocoreani ed ha vinto la Coppa delle Nazioni Africane nel 2004."}
{"id": "460712", "revid": "767487", "url": "https://it.wikipedia.org/wiki?curid=460712", "title": "Marzio da Pieve di Compresseto", "text": "Fu terziario francescano ed eremita.\nBiografia.\nLa giovent\u00f9.\nNacque nell'anno 1210, da genitori contadini, presso il castello di Pieve di Compresseto, sottoposto all'epoca al Ducato di Spoleto.\nInsieme ai fratelli Silvestro (che lo seguir\u00e0 pi\u00f9 tardi nella vita religiosa), Leonardo e Filippo (diventato poi sacerdote), cominci\u00f2 ad esercitare a Gualdo Tadino il mestiere di muratore.\nTratteneva per s\u00e9 solo i soldi necessari per vivere e, nei giorni festivi, distribuiva il resto ai poveri. Visitava inoltre i malati, i carcerati e gli abbandonati negli ospizi.\nCos\u00ec, la vita di Marzio \u00e8 simile a quella di diversi laici che tra la fine del XIII secolo e l'inizio del XIV secolo si praticavano la carit\u00e0 ed il lavoro, attingendo alla spiritualit\u00e0 francescana.\nL'incontro con i francescani.\nIntorno all'anno 1235, la vita di Marzio cambi\u00f2 bruscamente in seguito all'incontro avvenuto con i seguaci di Francesco d'Assisi, stabilitisi nel 1219 presso un eremo in localit\u00e0 \"Valdigorgo\" (oggi \"Eremo di Santo Marzio\"), dove nel 1224 vi dimor\u00f2 lo stesso Francesco.\nMarzio, affascinato da questi uomini, visse con loro alcuni anni senza entrare nell'ordine, fino a quando un evento imprevedibile, l'incendio che distrusse Gualdo Tadino nel 1237, non ne cambi\u00f2 l'esistenza.\nNel 1241 i frati, in seguito a ci\u00f2, decisero di abbandonare tale luogo per trasferirsi all'interno della citt\u00e0 (in parte ormai ricostruita), per evangelizzare e soccorrere la popolazione.\nMarzio, pur lodando tale scelta, decise di non seguirli e all'et\u00e0 di 31 anni inizi\u00f2 la sua intensa vita eremitica, dedicandosi alla preghiera e alla penitenza, \"vestito di una rozza tunica camminando scalzo tra le rocce, la neve e il ghiaccio\".\nLa vita da eremita.\nRimase nell'eremo per circa 60 anni, insieme ad alcuni compagni, costruendovi una nuova chiesetta ed abitazione (nel frattempo egli era divenuto il capo di questa nuova comunit\u00e0).\nGli ultimi anni della sua vita furono caratterizzati dalla cecit\u00e0 che sopport\u00f2 con accettazione cristiana.\nL'8 ottobre 1301 sotto il papato di Bonifacio VIII, all'et\u00e0 di 91 anni, Marzio mor\u00ec in povert\u00e0 come era sempre vissuto.\nFu sepolto nell'eremo di Valdigorgo, sotto l'altare della chiesa.\nIl fratello Silvestro mor\u00ec qualche tempo prima di Marzio, mentre Filippo gli sopravvisse di qualche anno.\nTutti e tre sono commemorati nel \"Martirologio Francescano\" il giorno 8 ottobre.\nDevozione.\nDopo la sua morte nacquero numerose leggende miracolistiche, tanto che molta gente, dalle citt\u00e0 e regioni circostanti, accorreva per cercare - a mali fisici e spirituali. Nonostante la devozione popolare, il culto non \u00e8 mai stato confermato ufficialmente. \nAl giorno d'oggi.\nDal 12 dicembre 1907 le reliquie del Beato Marzio si trovano nella Cattedrale di San Benedetto, a Gualdo Tadino, in un'urna posta sotto l'altare del Rosario; una parte di esse (una tibia) fu trasportata nella chiesa dell'Assunzione di Maria, a Pieve di Compresseto. Dapprima collocate sotto l'altare di sant'Antonio abate, ora si trovano sotto l'altare maggiore.\nL'8 ottobre 1995 \u00e8 stato proclamato patrono, insieme a san Macario, della parrocchia \"Assunzione di Maria\" di Pieve di Compresseto dal vescovo di Assisi Sergio Goretti."}
{"id": "460714", "revid": "1851848", "url": "https://it.wikipedia.org/wiki?curid=460714", "title": "Cristian Zaccardo", "text": "Campione del mondo con la nazionale italiana nel 2006, ha vestito la maglia azzurra tra il 2004 e il 2007, periodo in cui militava nel , totalizzando 17 presenze e una rete. Ha giocato anche con le selezioni Under-16, Under-18, Under-20 e Under-21, vincendo con quest'ultima il campionato d'Europa di categoria nel 2004. A livello di club, ha vinto un campionato tedesco con il nella stagione 2008-2009 e una Coppa Titano con il nel 2019.\nBiografia.\nFin da bambino vive in un paese a sud di Modena, Castelvetro, dove tuttora vivono i suoi genitori e parte della sua famiglia.\nLa fidanzata Alessia gli ha dato due figli, Niccol\u00f2 e Ginevra.\nDal 6 marzo 2008 \u00e8 cittadino onorario di Pollina, della citt\u00e0 metropolitana di Palermo.\nCaratteristiche tecniche.\nEra un terzino destro che all'occorrenza poteva giocare anche da difensore centrale.\nCarriera.\nClub.\nGiovanili e Bologna.\nFin da bambino vive in un piccolo centro a sud di Modena, Castelvetro, ma nel 1987, durante la prima elementare, passa la maggior parte del suo tempo a Spilamberto, dove si iscrive alla scuola calcio. Nel 1991, durante il torneo internazionale \"Enzo Ferrari\" a Maranello, gli osservatori del Bologna lo mettono sotto contratto per farlo giocare negli Esordienti rossoblu. Nel 1998 entra a far parte della Primavera del Bologna, partecipando al ritiro della prima squadra allenata da Carlo Mazzone.\nL'11 novembre 1998, durante l'incontro di Coppa Italia Primavera contro la Lucchese, si rompe lo scafoide del piede destro e l'8 marzo successivo viene operato alla rotula bipartita del ginocchio sinistro per rimuovere una lieve malformazione ossea; questi infortuni lo costringono a saltare un'intera stagione. Successivamente riprende a giocare con la Primavera del Bologna, mettendo a segno 6 reti. Nel 2000 si trasferisce in prestito allo Spezia in Serie C1, dove inizia la carriera professionistica e dove sfiora la promozione in Serie B. Nella stagione successiva torna al Bologna, mettendosi definitivamente in evidenza. Subito aggregato alla prima squadra, guidata da Francesco Guidolin, esordisce in Serie A il 18 novembre 2001 in -Bologna (1-0). Poco dopo di un mese, il 22 dicembre 2001, il giorno dopo il suo 20\u00ba compleanno, segna il suo primo gol in Serie A in Lazio-Bologna fissando il risultato sul 2-2 finale al 76'. In tre stagioni a Bologna disputa 91 partite e segna 3 reti, esordendo nelle coppe europee giocando 6 partite nella Coppa Intertoto 2002.\nPalermo.\nDalle file del Bologna passa, il 2 luglio 2004, al Palermo in cambio di 680\u00a0000 euro pi\u00f9 il cartellino di Valentin N\u0103stase. Proprio con la maglia rosanero conquista la convocazione in Nazionale maggiore. Per quattro stagioni \u00e8 titolare della squadra rosanero non giocando mai meno di 37 partite per annata. Al termine della stagione 2004-2005 la sua squadra ottiene il sesto posto in campionato e conseguentemente la prima qualificazione in Coppa UEFA della storia del Palermo, esordendo nella seconda competizione internazionale per club nella stagione successiva. Nella stagione 2007-2008 viene eletto vice capitano della squadra. In totale ha giocato 161 volte con la maglia rosanero.\nWolfsburg.\nNell'estate 2008 viene acquistato, per 7 milioni di euro, dal club tedesco del Wolfsburg insieme al compagno di reparto al Palermo Andrea Barzagli. A fine stagione vince la Bundesliga giocando 14 incontri del torneo e segnando un gol.\nParma.\nDopo aver iniziato la stagione in Germania, il 29 agosto 2009 passa a titolo definitivo al , con cui firma un contratto quinquennale e in cui diventa subito un titolare. Realizza il suo primo gol nella stagione 2009-2010 contro il , sua ex squadra. Conclude la prima stagione in maglia gialloblu con 5 reti all'attivo. Nella partita esterna contro il , alla settima giornata del campionato 2010-2011, dopo aver segnato il gol del definitivo pareggio (1-1), alla moglie e al figlio, presenti in tribuna, vengono lanciati degli oggetti da parte dei tifosi della squadra di casa; successivamente sono arrivate le scuse della societ\u00e0 bianconera tramite un comunicato sul sito ufficiale. Chiude la seconda stagione al Parma con 34 presenze e 3 gol in campionato pi\u00f9 una partita di Coppa Italia.\nNella stagione 2011-2012 gioca 35 partite in campionato e 2 in Coppa Italia, segnando un gol contro il nella 26\u00aa giornata. Nella quarta stagione con i ducali gioca 15 partite in campionato e 1 in Coppa Italia, segnando un gol contro la alla 10\u00aa giornata.\nMilan.\nIl 25 gennaio 2013 si trasferisce a titolo definitivo al Milan nello scambio che coinvolge anche Djamel Mesbah e Rodney Strasser che compiono il percorso inverso, scegliendo la maglia numero 81. Escluso dalla lista UEFA per scelta tecnica, esordisce in rossonero il 2 marzo seguente, in occasione della partita vinta per 3-0 contro la Lazio a San Siro, entrando all'inizio del secondo tempo al posto di Cristi\u00e1n Zapata. In rossonero non trova spazio e questa rimarr\u00e0 l'unica presenza stagionale.\nNella seconda stagione gioca 13 partite di cui 11 in campionato, una in Coppa Italia e una in Champions League in occasione di Milan-Celtic (2-0).\nNella stagione 2014-15 fa il suo esordio il 1\u00ba febbraio 2015 nella partita contro il Parma (la sua ex squadra), segnando il gol del 3-1. Ottiene solamente 3 presenze totali in questa sua ultima stagione con il Milan.\nCarpi, Vicenza, \u0126amrun Spartans, Tre Fiori.\nIl 31 agosto 2015, nell'ultimo giorno della sessione estiva di calciomercato, passa a titolo definitivo al Carpi, societ\u00e0 neopromossa in Serie A, firmando un contratto biennale fino al 30 giugno 2017. Esordisce con i biancorossi da capitano, il 13 settembre seguente nella partita pareggiata contro il Palermo (2-2). Il 29 novembre 2015 segna il gol del 2-1 per la vittoria in rimonta al Ferraris contro il Genoa, il secondo successo in campionato dopo quello al Braglia per 2-1 contro il Torino del 3 ottobre.\nNella stagione 2016-2017 passa in prestito al e sceglie di indossare la maglia numero 9. Si svincola a fine stagione.\nNell'ottobre 2017 viene ingaggiato dal club maltese dell'\u0126amrun Spartans. Il 25 novembre 2017, nella vittoria degli Hamrun Spartans per 5-1 contro i Lija Athletic, sigla su rigore il suo primo gol con la nuova maglia. Il 19 maggio 2018, dopo 16 partite e 3 gol, lascia il club maltese.\nAncora svincolato, il 3 dicembre dello stesso anno supera l'esame finale da direttore sportivo a Coverciano.\nIl 31 gennaio 2019 annuncia l'accordo con il club Tre Fiori di San Marino.\nIl 9 luglio 2019, a 13 anni dalla vittoria italiana nel mondiale di Germania 2006 annuncia con un post sul proprio profilo Instagram, la fine della sua carriera professionista e di conseguenza il ritiro dal calcio giocato.\nNazionale.\nA 15 anni veste la sua prima maglia azzurra, quella dell'Under-16, con cui nell'aprile del 1998 parte per la Scozia per disputare l'Europeo di categoria. Nel corso della manifestazione segna il gol decisivo per accedere alla semifinale e l'Italia alla fine conquista il secondo posto, alle spalle dell'Irlanda.\nNel 2001 fa parte della spedizione azzurra ai Giochi del Mediterraneo di Tunisi vincendo la medaglia d'argento. Ha fatto parte anche della nazionale Under-21 di Claudio Gentile, con la quale ha vinto l'Europeo Under-21 2004.\nEsordisce nella Nazionale maggiore con il CT Marcello Lippi, il 17 novembre 2004, durante l'amichevole Italia-Finlandia (1-0). Nella stagione successiva Lippi lo utilizza con continuit\u00e0, e l'8 ottobre 2005 a Palermo realizza il suo primo ed unico gol in nazionale nella partita Italia-Slovenia (1-0), che sancisce la qualificazione della nazionale al campionato del mondo 2006.\nViene inserito nella lista dei 23 giocatori convocati per il Mondiale 2006, nel quale viene impiegato in 3 partite, giocando titolare come terzino destro nelle prime 2 sfide del torneo contro Ghana e Stati Uniti. In occasione della sfida contro gli statunitensi (pareggiata 1-1), la seconda partita del girone, realizza l'autogol che regala il pareggio alla formazione statunitense. Sar\u00e0 la prima delle due reti (e l'unica su azione) che la difesa italiana subir\u00e0 durante il torneo. Zaccardo torna poi in campo nei quarti di finale contro l'Ucraina. Con la nazionale diventa campione del mondo, nella finale vinta ai rigori contro la Francia, il 9 luglio 2006, all'Olympiastadion di Berlino.\nDopo la conquista del Mondiale disputa altre 2 partite con la nazionale nella gestione del CT Roberto Donadoni. Chiude la carriera in azzurro il 17 ottobre 2007 in amichevole contro il Sudafrica.\nProcuratore.\nUna volta ritiratosi prende il patentino inglese da intermediario per poi diventare ufficialmente un procuratore sportivo all\u2019inizio del mese di febbraio del 2021.\nStatistiche.\nPresenze e reti nei club.\n\"Statistiche aggiornate al 19 aprile 2019.\""}
{"id": "460716", "revid": "287204", "url": "https://it.wikipedia.org/wiki?curid=460716", "title": "Green fluorescent protein", "text": "La Green Fluorescent Protein (GFP, in italiano \"proteina fluorescente verde\") \u00e8 una proteina espressa nella medusa \"Aequorea victoria\". Grazie alla sua propriet\u00e0 di fluorescenza, alle sue modeste dimensioni e alla possibilit\u00e0 di modificarne entro certi limiti le caratteristiche spettroscopiche, la GFP \u00e8 diventata negli ultimi decenni un diffuso strumento per esperimenti e tecniche di biologia molecolare.\nLa GFP, se colpita e eccitata da una radiazione ad una specifica lunghezza d'onda, \u00e8 in grado di riemettere luce di colore verde acceso. Sono ormai molte comunque le forme di GFP modificate, in grado di assorbire ed emettere radiazioni diverse da quelle della proteina originaria.\nStruttura.\nLa GFP \u00e8 costituita da 238 amminoacidi e ha un peso molecolare di 27000 Dalton. \u00c8 costituita da 11 foglietti beta disposti in circolo a formare una struttura denominata barile-\u03b2 (\"\u03b2-barrel\" o \"\u03b2-can\"). Inoltre sono presenti due segmenti ad alfa elica, uno alla base del barile, l'altro lungo il suo asse centrale. Quest'ultima elica contiene il fluoroforo (ovvero la porzione in grado di emettere fluorescenza), formato a partire dal tripeptide Ser 65-Tyr 66-Gly 67.\nLa struttura, nel complesso, \u00e8 molto compatta, in modo da proteggere il fluoroforo da reazioni con altre molecole che lo potrebbero inattivare.\nMaturazione della proteina e del fluoroforo.\nLa proteina impiega circa dieci minuti a ripiegarsi nella sua corretta struttura terziaria. Sono dopo necessarie tre reazioni successive per la formazione del fluoroforo funzionante: ciclizzazione, deidratazione (entrambe complessivamente in circa 3 minuti) e ossidazione (dai 19 agli 83 minuti). In seguito a questi eventi si forma un anello eterociclico a cinque atomi (anello imidazolinone) e grazie a deidratazione e ossidazione si formano due ulteriori doppi legami. Il fluoroforo, qualora eccitato, \u00e8 cos\u00ec in grado di emettere la caratteristica luce verde.\nFluorescenza.\nCome ogni sostanza fluorescente, anche la GFP deve prima essere colpita da una radiazione, con lunghezza d'onda e quindi energia, che permetta ad alcuni suoi elettroni di passare nello stato eccitato (fase di assorbimento); dopo un breve istante di tempo, gli elettroni ritornano nello stato fondamentale (stato iniziale) e riemettono un'altra radiazione, con energia per\u00f2 inferiore a quella iniziale (fase di emissione). Nel caso della GFP, l'assorbimento ha dei picchi con radiazioni a lunghezze d'onda di 395 nm e 475\u00a0nm. L'emissione avr\u00e0 un picco massimo intorno a 505\u00a0nm. Questo significa che pu\u00f2 essere utilizzata, per eccitare la proteina, sia una radiazione ultravioletta (395\u00a0nm), sia una radiazione nello spettro visibile (475\u00a0nm), in particolare di colore blu. In entrambi i casi la GFP emetter\u00e0 una radiazione di colore verde (505\u00a0nm). In genere sono utilizzate per l'assorbimento radiazioni blu, per evitare i rischi legati all'uso di raggi UV.\nClassificazione.\nLa GFP espressa in \"Aequorea victoria\" \u00e8 definita anche GFP \"wild type\" e fa parte della prima classe di queste proteine. Esistono in tutto sette classi, distinte in base al tipo di mutazione (o di mutazioni) rispetto al wild type e alle conseguenti diverse caratteristiche di assorbimento e di emissione. \nLe GFP di classe II e III, ad esempio sono molto simile alla GFP di classe I, ma presentano uno solo dei due picchi di assorbimento in essa presenti. Della classe IV fanno parte le cosiddette YFP (yellow fluorescent protein), che fluorescono nel giallo, invece che nel verde. Alla classe V e VI appartengono rispettivamente le CFP (cyan fluorescent protein), che emettono con color azzurro-grigio e le BFP (blue fluorescent protein), che emettono nel blu.\nLe diverse forme di GFP sono ottenute tramite mutagenesi casuale o mutagenesi sito specifica del suo gene. Mutazioni sono introdotte anche per modificare caratteristiche come intensit\u00e0 di emissione, velocit\u00e0 di ripiegamento, sensibilit\u00e0 al pH.\nApplicazioni.\nLa luminescenza di GFP \u00e8 un fenomeno intrinseco alla stessa proteina e non richiede substrati n\u00e9 enzimi, quindi questa \u00e8 molto usata come marcatore nelle indagini di identificazione e localizzazione subcellulare delle proteine. In questi saggi la sequenza nucleotidica della proteina X da identificare viene fusa con la sequenza nucleotidica di GFP in un vettore di espressione che solitamente \u00e8 un plasmide. Il plasmide ricombinante viene inserito nella cellula eucariotica, solitamente tramite elettroporazione, in modo che, una volta all'interno della cellula, il plasmide si integri nel genoma per ricombinazione sito specifica all'interno del gene per la proteina mitocondriale.\nQuesto processo porta all'inattivazione del gene selvatico per X e all'espressione del gene ricombinante per X-GFP. L'identificazione e localizzazione subcellulare di X-GFP pu\u00f2 allora essere visualizzata tramite la microscopia a fluorescenza che rivela i segnali prodotti da GFP e che quindi identificano anche X. Questa tecnica \u00e8 molto potente in quanto la localizzazione della proteina studiata viene rivelata \"in vivo\" ed \u00e8 possibile seguirla anche nel tempo.\nIl Vertico SMI usa GFP e combina infine la microscopia con la modulazione spaziale dell'illuminazione raggiungendo risoluzioni inferiori ai 10 nanometri (1 nanometro = 1\u00a0nm = 1 \u00d7 10\u22129\u00a0m).\nLa GFP nell'arte.\nJulian Voss-Andreae, artista nato in Germania e specializzato in \"sculture proteiniche,\" ha realizzato sculture basate sulla struttura della GFP, fra le quali la \"Proteina Fluorescente Verde\" (2004) alta 1,70 m e la \"Medusa d'acciaio\" (2006) alta 1,40 m. Quest'ultima scultura si trova nel luogo della scoperta della GFP, effettuata da Shimomura nel 1962, vale a dire i Friday Harbor Laboratories dell'Universit\u00e0 di Washington."}
{"id": "460720", "revid": "9", "url": "https://it.wikipedia.org/wiki?curid=460720", "title": "Ikea", "text": ""}
{"id": "460722", "revid": "767487", "url": "https://it.wikipedia.org/wiki?curid=460722", "title": "Linea laterale", "text": "La linea laterale \u00e8 un sistema sensoriale caratteristico dei pesci\nEssa \u00e8 composta da una serie di organi ricettori disposti lungo i fianchi dell'animale. Forma una riga visibile ad occhio nudo che parte dagli spiracoli e raggiunge la coda.\nQuesti recettori, chiamati neuromasti, sono costituiti da un gruppo di cellule ciliari ricoperte da una \"cupola\" gelatinosa; si trovano generalmente all'interno di una scanalatura ma nei Teleostei e negli Elasmobranchii si trovano all'interno di un canale e non sono quindi esposti direttamente all'ambiente, ma comunicano con l'esterno attraverso dei pori.\nI neuromasti possono apparire isolati anche in altre zone del corpo dell'animale.\nLe cellule ciliari presenti nei neuromasti sono simili a quelle presenti nell'orecchio interno dei vertebrati e ne lasciano presumere un'origine comune.\nNei pesci nuotatori attivi i neuromasti tendono a trovarsi pi\u00f9 spesso all'interno di canali rispetto alla superficie e pi\u00f9 lontano dalle pinne pettorali, probabilmente per evitare il \"rumore\" provocato da queste ultime.\nLe funzioni della linea laterale comprendono lo sviamento della collisione con ostacoli fissi, di predatori (generalmente mobili), l'orientamento relativamente alle correnti acquatiche.\nSoprattutto per pesci privi di senso della vista, come ad esempio pesci che vivono in caverne, i neuromasti, presenti anche sulla testa, servono anche per la localizzazione del cibo.\nDa studi effettuati sul \"Pollachius pollachius\" sembra che la linea laterale sia fondamentale nella formazione dei banchi di pesci.\nI neuromasti sono sensibili alle vibrazioni a bassa frequenza e alle onde di pressione generate dal moto di corpi solidi nell'acqua."}
{"id": "460723", "revid": "729019", "url": "https://it.wikipedia.org/wiki?curid=460723", "title": "Ulcera diabetica", "text": "Con ulcera diabetica si intende una lesione di continuo di difficile guarigione spontanea che pu\u00f2 interessare, in relazione alla sua importanza e gravit\u00e0, i tessuti cutanei, sottocutanei ed ossei. \nLa sua localizzazione distrettuale pi\u00f9 comune \u00e8 nel piede coinvolgendo in senso disto-prossimale le regioni apicali delle dita, le giunture articolari delle interfalangee, le teste metatarsali (regione plantare), il tallone, le prominenze ossee del mortaio tibio-peroneo-astragalico (caviglia), e la gamba. \nIl coinvolgimento del piede \u00e8 molto pericoloso per il protrarsi della patologia in quanto spesso si presentano coinvolgimenti dei tessuti sottocutanei ed ossei con infezioni e fistole che possono far sviluppare necrosi settica e relativa amputazione della regione interessata, anche se la ricerca e la tecnologia consentono la realizzazione del trapianto dei tessuti.\nEtiologia.\nLe ulcere diabetiche si possono distinguere per etiolgia in tre sotto-classi:\nQuesta distinzione etiologica spesso risulta inappropriata in quanto \u00e8 molto generica e non fornisce dettagli sullo stato clinico e sulle possibili complicanze che possono essere presenti nell'ulcera diabetica.\nComunque stando a quanto detto prima si definiscono, per convenzione:"}
{"id": "460728", "revid": "287204", "url": "https://it.wikipedia.org/wiki?curid=460728", "title": "Sicari", "text": ""}
{"id": "460730", "revid": "834", "url": "https://it.wikipedia.org/wiki?curid=460730", "title": "B-2", "text": ""}
{"id": "460731", "revid": "1305772", "url": "https://it.wikipedia.org/wiki?curid=460731", "title": "The Stooges", "text": "The Stooges (noti in un secondo momento come Iggy &amp; The Stooges o Iggy Pop &amp; The Stooges) sono stati un gruppo rock statunitense fondato a Ann Arbor, nel Michigan, da Iggy Pop, Ron Asheton, Scott Asheton e Dave Alexander nel 1967.\nTra i pi\u00f9 influenti gruppi rock di sempre, grazie al sound sporco, ai testi oltraggiosi e alle controverse esibizioni dal vivo, sono considerati, insieme ai Velvet Underground e ai concittadini MC5, tra i principali esponenti del proto-punk e dunque precursori del punk rock (alcuni li ritengono proprio i veri fondatori del movimento). Dopo lo scioglimento avvenuto nel 1974, si sono riformati nel 2003, per poi sciogliersi ancora una volta (apparentemente, definitivamente) nel 2016.\nIl gruppo \u00e8 stato incluso al 78\u00ba posto nella lista degli artisti immortali stilata dalla rivista \"Rolling Stone\".\nStoria.\nGli inizi.\nGli Stooges vennero fondati nella seconda met\u00e0 degli anni sessanta da Iggy Pop (vero nome James Newell Osterberg noto come \"L'Iguana\", voce), i fratelli Ron e Scott Asheton (rispettivamente chitarra e batteria), e Dave Alexander (basso).\nIggy Pop, prima della formazione degli Stooges milit\u00f2 in diversi gruppi dell'area di Ann Arbor, citt\u00e0 nel Michigan vicina a Detroit, tra i quali The Iguanas (dai quali prender\u00e0 il nome Iggy ed il soprannome \"L'Iguana\") e i Prime Movers. L'idea per la formazione del gruppo gli venne dopo aver ascoltato diversi gruppi blues locali, ed essersi trasferito a Chicago per trarre maggiore ispirazione dai gruppi di quella citt\u00e0. A Chicago conosce Sam Lay, batterista di Paul Butterfield, che oltre a trovargli un alloggio gli d\u00e0 l'occasione di suonare in alcuni concerti insieme a musicisti blues di colore. Fu cos\u00ec che, ispirato dal Chicago Blues e da gruppi come i Doors form\u00f2 nel 1967 i Psychedelic Stooges, prendendo il nome di Iggy Pop (il nome nacque quando Osterberg si present\u00f2 in studio con le sopracciglia rasate, e gli altri componenti del gruppo dissero che somigliava a Jim Popp, un tipo che viveva ad Ann Arbor). Il gruppo debutta all'Universit\u00e0 del Michigan il giorno di Halloween del 1967, segnalandosi subito per il carattere oltraggioso e provocatorio dei propri show, durante i quali non di rado Iggy Pop si procurava da solo ferite sul petto e sulle braccia; alcuni considerano il cantante il vero inventore dello stage diving.\nNel 1968 ottengono un contratto con la Elektra Records, e pubblicano l'anno successivo il primo LP \"omonimo\" (nel quale Iggy Pop viene accreditato come Iggy Stooge), prodotto da John Cale, viola dei Velvet Underground, gruppo che influenza decisamente il sound del gruppo. Pur non rappresentando un successo, in questo album sono presenti alcuni brani, che non solo identificheranno perfettamente il genere proto-punk degli Stooges, come \"No Fun\" e \"1969\", ma che pi\u00f9 tardi diventeranno dei veri e propri cavalli da battaglia dello stesso Iggy Pop come \"I Wanna be your dog\". Il disco non ebbe un elevato successo di vendita (raggiunse all'epoca solo 35.000 copie vendute), anche se il gruppo fece una tourn\u00e9e per promuoverlo, tourn\u00e9e che verr\u00e0 ricordata soprattutto per le \"stranezze\" di Iggy Pop. A Cincinnati per esempio, Pop passa parte del concerto in mezzo al pubblico, tornando sul palco cosparso di burro di arachidi, mentre nell'esibizione di Boston oltre ad eseguire il classico campionario di contorsionismi, si taglia il torace facendone fuoriuscire il sangue. L'album inoltre \u00e8 stato inserito alla 185\u00aa posizione nella Lista dei 500 migliori album secondo Rolling Stone.\nFun House, Raw Power e la separazione.\nIl 1970 vede l'uscita del secondo album, \"Fun House\", il cui sound appare, fin dalle prime battute, molto pi\u00f9 magmatico e stratificato rispetto a quello del debutto, grazie anche all'attenta produzione di \"Don Gallucci\" (gi\u00e0 membro dei \"Kingsmen\" e di \"Don &amp; The Goodtimes\"). Notevole \u00e8 l'apporto del sassofonista Steve Mackay che grazie ad ispirati fraseggi free-jazz, stravolge il sound della band. Da questo album in poi il frontman si far\u00e0 chiamare Pop, e non pi\u00f9 Stooge. \"Fun House\" viene da molti considerato l'album che meglio rappresenta gli Stooges, dato che l'intento del gruppo era quello di riuscire a \"catturare\" in un lavoro da studio l'energia espressa durante le esibizioni dal vivo. Nonostante questi sforzi, anche \"Fun House\" viene accolto tiepidamente sia dal pubblico che dalla critica. Allora il gruppo decise di espandere la formazione, aggiungendo come seconda chitarra James Williamson ed al pianoforte Bob Scheff (che rimarr\u00e0 nel gruppo per un breve periodo, sostituito successivamente da Scott Thurston). Dave Alexander venne allontanato dal gruppo, e sostituito prima da Zeke Zettner e poi da James Recca. A questo punto, i componenti del gruppo, ed in special modo Iggy Pop, diventano consumatori abituali di droga, e nascono molti problemi interni e con la casa discografica. Le esibizioni del gruppo diventano via via sempre pi\u00f9 imprevedibili, con Iggy Pop che spesso non riesce a reggersi in piedi a causa dell'estremo abuso di sostanze stupefacenti. La Elektra scarica quindi il gruppo, che si scioglie per la prima volta. L'album inoltre \u00e8 stato inserito alla 191\u00aa posizione nella Lista dei 500 migliori album secondo Rolling Stone.\nDurante il periodo di inattivit\u00e0, Iggy Pop conosce David Bowie nel 1972, e i due diventano buoni amici. Bowie, all'epoca all'apice della fama per il suo \"Ziggy Stardust\", porter\u00e0 Pop e Williamson in Inghilterra, e riuscir\u00e0 a procurare ai due un contratto con la Columbia Records. Pop e Williamson tentano quindi di ricostituire il gruppo con musicisti britannici, ma non trovando nessuno che li soddisfi, richiamano i fratelli Asheton, con Ron che passer\u00e0 dalla chitarra al basso. Il gruppo, che questa volta prende il nome di \"Iggy &amp; the Stooges\", registra il terzo album, \"Raw Power\", che viene pubblicato nel 1973 ed \u00e8 prodotto da Tony De Fries, manager di Bowie, che mixer\u00e0 personalmente il disco. Il mixaggio di Bowie risulter\u00e0 per\u00f2 penalizzante per l'album, che perder\u00e0 molta dell'energia rispetto al mixaggio effettuato dallo stesso Iggy Pop, e che non venne accettato dalla MainMan Management, agenzia con la quale Pop era sotto contratto in quel periodo. L'album diventer\u00e0 successivamente un punto di riferimento per il punk rock primordiale, ma al periodo della sua pubblicazione le vendite furono molto basse, tanto da definirlo un fallimento commerciale. \"Raw Power\" verr\u00e0 prima rimasterizzato nella versione remixata da Iggy Pop nel 1997 e, poi, nella sua versione originaria nel 2010. L'album \u00e8 stato inserito alla 125\u00aa posizione nella Lista dei 500 migliori album secondo Rolling Stone. In aggiunta a ci\u00f2, Kurt Cobain ha affermato che Raw Power era in assoluto il suo disco preferito.\nDopo alcuni mesi di tour, gli Stooges si sciolgono di nuovo nel febbraio del 1974, a causa della dipendenza dall'eroina del frontman. L'ultima esibizione del gruppo verr\u00e0 fissata sull'album \"Metallic K.O.\" (1976).\nLa \"nuova\" formazione e l'ultimo scioglimento.\nGli Stooges si riuniscono una terza volta nel 2003 (la formazione include Pop alla voce, i fratelli Asheton alla chitarra e batteria, e il nuovo bassista Mike Watt, ex-componente di Minutemen e Firehose), partecipando alle registrazioni dell'album solista di Iggy Pop, \"Skull Ring\", e riprendendo l'attivit\u00e0 \"live\", a cui partecipa anche Mackay. L'esibizione di Detroit venne spostata a causa del black out avvenuto quell'anno in nord America, e successivamente registrata in video e pubblicata nel DVD \"Live in Detroit\" (2004). Sempre nel 2004, la rivista musicale statunitense Rolling Stone li inserir\u00e0 nella classifica The Rolling Stone Immortals , classifica che elenca i 100 gruppi fondamentali nella storia del rock and roll, alla posizione 78.\nNell'agosto 2005, la Elektra Records e la Rhino Records ristampano i primi due album degli Stooges (\"The Stooges\" e \"Fun House\") in versione rimasterizzata e in doppio CD. Il primo disco presenta la lista tracce originale in versione rimasterizzata, mentre il secondo ospita delle versioni alternative dei pezzi (missaggio alternativo e anche versioni tratte dai singoli). Lo stesso Iggy Pop ha partecipato al processo di produzione e missaggio delle nuove versioni degli album, riuscendo a dare agli album un sound pi\u00f9 aggressivo delle versioni originali.\nIl gruppo suon\u00f2, sempre nell'agosto 2005, tre concerti in diversi festival, e precisamente al festival di Leeds, data seguita il giorno successivo dall'esibizione al Reading festival, esibizione molto attesa e scandita dalla ripetizione del nome \"Iggy\" da parte del pubblico. L'ultima di queste tre date, il 30 agosto 2005, gli Stooges si esibirono nell'ambito del festival All Tomorrow's Parties all'Hammersmith Apollo di Londra (la loro prima esibizione a Londra dal 1972, in assoluto la loro seconda esibizione nella capitale inglese), eseguendo in ordine cronologico l'intera scaletta dell'album \"Fun House\", seguita da pezzi tratti dal primo album e da \"Skull Ring\". Lo spettacolo registr\u00f2 il tutto esaurito, e fu recensito in maniera entusiastica da parte della stampa specializzata, e molto apprezzato da parte dei fans, che arrivarono ad invadere il palco.\nNel settembre del 2005 gli Stooges sono stati nominati per l'inserimento nella Rock and Roll Hall of Fame. Nel gennaio 2006, il gruppo ha eseguito diversi concerti in Australia ed in Nuova Zelanda, nell'ambito del Big Day Out festival, oltre ad essersi esibiti in altri festival in Europa e sud America.\nL'attivit\u00e0 del gruppo, oltre a comprendere le esibizioni dal vivo, si \u00e8 concretizzata anche nella registrazione di una cover del bluesmen Junior Kimbrough, \"You Better Run\", per un album tributo all'artista. Inoltre \u00e8 uscito un nuovo disco in studio, \"The Weirdness\", il 6 marzo 2007, e che vede la produzione di Steve Albini.\nNel 2007 inizieranno le riprese di un film biografico sulla carriera musicale di Iggy and The Stooges, intitolato \"The Passenger\", diretto da Nick Gomez, e che vedr\u00e0 nei panni di Iggy Pop l'attore Elijah Wood (\"Sin City\", l'hobbit Frodo nella trilogia de Il Signore degli Anelli).\nIl 6 gennaio 2009 muore in seguito ad un infarto il chitarrista Ron Asheton.\nIl 30 aprile 2013 esce il loro quinto album studio, il primo successivo alla morte di Ron Asheton, \"Ready to Die\" che comprende 10 nuove tiratissime canzoni, da molti considerato il vero ritorno al proto-punk iniziale.\nIl 16 marzo 2014 muore il batterista Scott Asheton.\nIl 22 giugno 2016 il chitarrista James Williamson rilascia una dichiarazione ufficiale a nome della band dicendo in sostanza che gli Stooges non esistevano pi\u00f9. Williamson ha aggiunto poi che il girare in tour era diventato stancante, cos\u00ec come cercare di bilanciare il lavoro degli Stooges assieme agli interessi personali di Iggy Pop era un compito sempre pi\u00f9 difficile."}
{"id": "460733", "revid": "1305772", "url": "https://it.wikipedia.org/wiki?curid=460733", "title": "Populous (videogioco)", "text": "Populous \u00e8 un videogioco strategico in tempo reale del genere \"god game\", nel quale il giocatore controlla l'evoluzione di un popolo primitivo in un mondo selvaggio e in competizione con un altro popolo, utilizzando i propri poteri divini. \u00c8 stato sviluppato da Peter Molyneux e altri per la Bullfrog Productions e pubblicato dalla Electronic Arts, inizialmente nel 1989 per Amiga, Atari ST e MS-DOS, e poi convertito per molti altri computer e console. Viene a volte considerato il primo \"god game\" vero e proprio.\nModalit\u00e0 di gioco.\nIl terreno si vede in assonometria isometrica dall'alto e si scorre usando le frecce direzionali. Accanto al riquadro del terreno \u00e8 presente il quadro comandi, diviso per sezioni (popolazione, fuoco, aria, terra, acqua e vegetazione). Un libro aperto mostra una mappa di tutta l'area di gioco, con i vari personaggi e abitazioni segnati da pallini. Infine un anfiteatro rappresenta la percentuale delle due popolazioni.\nIl giocatore assume il ruolo di una tra due divinit\u00e0, una buona e una cattiva, e deve guidare il suo popolo con lo scopo di sterminare il popolo nemico, devoto alla divinit\u00e0 rivale (i due popoli si distinguono dai vestiti rossi o blu).\nLa divinit\u00e0 ha a disposizione una serie di abilit\u00e0 divise per elementi, le quali richiedono ciascuna un certo quantitativo di \"mana\" per essere messe in atto: il \"mana\" dipende da quanto grande e devota \u00e8 la propria popolazione.\nUna delle abilit\u00e0 che richiede meno \"mana\" \u00e8 quella che permette di alzare e abbassare a piacimento l'altezza dei vari pezzi di terreno su cui vive il suo popolo. Andando avanti si acquisiscono poteri maggiori come la possibilit\u00e0 di creare terremoti e inondazioni.\nI popolani costruiscono automaticamente delle abitazioni, la cui dimensione (da tenda, a capanna, a casetta, a mercato, a tempio fino al pi\u00f9 grande castello) \u00e8 proporzionale alla quantit\u00e0 di terreno pianeggiante disponibile attorno. In ciascuna abitazione possono vivere un determinato numero di popolani, simboleggiato dall'altezza della bandiera che vi sventola; quando \u00e8 alta presto un individuo ne dovr\u00e0 uscire e fondare un'altra casetta nel primo luogo disponibile. In abitazioni molto grandi come templi e castelli possono vivere molti individui, ma cliccandoci sopra col tasto destro del mouse si possono far fuoruscire, anche se la casa non \u00e8 ancora \"piena\"; eccedendo in questa funzione i popolani muoiono appena escono.\nQuando due popolani di credo diverso si incontrano iniziano una battaglia: la forza in combattimento dei popolani prodotti \u00e8 direttamente proporzionale alla dimensione dell'abitazione da cui provengono. Ci sono anche altri metodi per sterminare la popolazione avversaria, ad esempio togliere il terreno da sotto i piedi agli avversari cercando di farli affogare.\nIl giocatore deve bilanciare la produzione di grandi abitazioni e di numerosi popolani, anche se c'\u00e8 anche un'opzione che permette di automatizzare questa funzione.\nEsiste un leader, individuabile dal proprio simbolo (una sorta di \"sol invictus\") sulla testa, mentre il leader nemico ha come simbolo una testa di Medusa. Quando muore il proprio leader si ha un crollo di mana; per creare un nuovo leader bisogna indire un pellegrinaggio.\nEspansioni.\n\"The Promised Lands\".\nIl primo di una prevista serie di \"Data Disk\" aggiuntivi, intitolato \"Populous: The Promised Lands\", usc\u00ec a partire dal 1989 per Amiga, Atari ST, DOS, FM Towns, Sharp X68000 e TurboGrafx CD. Aggiunge cinque tipi di scenari: \"Bit Plains\", \"Wild West\", \"Blockland\", \"Silly World\", \"R\u00e9volution Fran\u00e7aise\". L'originale pi\u00f9 questa espansione vennero successivamente pubblicati insieme in una raccolta anche nota come \"Populous+\" o \"Platinum Edition\".\n\"The Final Frontier\".\n\"Populous Data Disk 2: The Final Frontier\" \u00e8 la seconda espansione, che usc\u00ec solo per Amiga e Atari ST nel 1989, come allegato alla rivista britannica \"The One\". Aggiunge un solo tipo di scenario, \"Genesis\".\n\"World Editor\".\n\"Populous World Editor\" \u00e8 un editor di livelli che usc\u00ec solo per Amiga nel 1991."}
{"id": "460734", "revid": "843466", "url": "https://it.wikipedia.org/wiki?curid=460734", "title": "Menone", "text": "La sua storia \u00e8 stata narrata da Diodoro Siculo.\nBiografia.\nNato nella parte cartaginese dell'isola, fu catturato giovane da Agatocle. Ne divenne collaboratore dopo essere entrato nelle sue grazie. Negli ultimi anni della vita del suo sovrano, cospir\u00f2 contro di lui al fianco del nipote Arcagato e probabilmente fu proprio Menone ad avvelenarlo con una penna d'oca che Agatocle usava come stecchino.\nEsiliato dal popolo, che aveva restaurato la democrazia secondo le ultime disposizioni del tiranno, si rifugi\u00f2 a Aetna, dove Arcagato aveva creato un suo esercito di mercenari per rientrare in citt\u00e0. Ucciso anche il capo delle truppe, Menone si alle\u00f2 ai cartaginesi contro Siracusa e vinse la guerra. Non ammesso alle trattative di pace, Menone scompare dal raccontro di Diodoro."}
{"id": "460737", "revid": "767487", "url": "https://it.wikipedia.org/wiki?curid=460737", "title": "Family (gruppo musicale)", "text": "I Family sono stati un gruppo musicale britannico, formato a Leicester nel 1966. Il gruppo \u00e8 considerato un'importante formazione per l'evoluzione del rock britannico, dalla psichedelia di fine anni sessanta al progressive, sviluppatosi all'inizio del decennio successivo.\nStoria.\nIl gruppo viene formato nel 1966 a Leicester dall'incontro tra Charlie Whitney, chitarrista del gruppo The Farinas (una blues band del college), Roger Chapman e Rob Townsend, .\nIl loro stile \u00e8 variopinto (partendo da forti influenze di folk acido e passando per jazz, blues rock e ritmi esotici), caratterizzato dalla voce possente di Roger Chapman, dal violino di Ric Grech e dagli spunti esotici del chitarrista Charlie Whitney.\nI primi tre album (soprattutto \"Family Entertainment\" del 1969) confermarono via via le qualit\u00e0 della band, nonostante le carenze dal punto di vista della produzione e del mixaggio.\nIl gruppo originale ha subito numerosi cambi di formazione, che includono le partecipazioni, tra gli altri, di John Wetton (che andr\u00e0 in seguito a militare nei King Crimson) e di Poli Palmer e Jim Cregan, seppur per poco tempo, provenienti dai Blossom Toes. Ric Grech si unir\u00e0 all'ex Traffic Steve Winwood e ai due ex Cream Eric Clapton e Ginger Baker per dare vita al supergruppo Blind Faith.\nNonostante i continui cambi di formazione, la band registr\u00f2 album molto amati dalla critica come il loro quarto \"Anyway\" (1970), che, registrato per met\u00e0 dal vivo, ebbe nel brano \"Strange Band\" una hit da classifica.\nRoger Chapman e Charlie Whitney, terminata l'esperienza dei Family, formarono un gruppo blues-rock, gli Streetwalkers, attivo fino alla fine degli anni settanta."}
{"id": "460739", "revid": "339392", "url": "https://it.wikipedia.org/wiki?curid=460739", "title": "Lehrter Bahnhof di Berlino", "text": ""}
{"id": "460743", "revid": "767487", "url": "https://it.wikipedia.org/wiki?curid=460743", "title": "PORNORIVISTE (video)", "text": "PORNORIVISTE \u00e8 un DVD del gruppo punk italiano Porno Riviste, pubblicato nel 2006 dalla Tube Records. Il DVD contiene filmati del \"Baraonda Music Festival\" di Tradate del 10 giugno 2005."}
{"id": "460748", "revid": "2151778", "url": "https://it.wikipedia.org/wiki?curid=460748", "title": "Voodoo 2", "text": "La Voodoo 2, creata da 3dfx nel 1998, \u00e8 stata una delle prime schede video accelerate compatibili DirectX 6.\nCaratteristiche.\nLa \"Voodoo 2\" estendeva la precedente scheda video \"Voodoo\", la Voodoo 1, aumentandone la frequenza del core della GPU da 50 a 90 MHz, aumentandone l'ampiezza del bus verso la memoria da 128 a 192 bit e portandone la memoria on board a 8 o a 12 MiB (in base al modello).\nUna novit\u00e0 introdotta dalla Voodoo 2 fu la configurazione SLI (Scan Line Interleave) tramite la quale era possibile collegare due schede assieme attraverso un cavetto e raddoppiare la velocit\u00e0 di calcolo, oltre che ad aumentare la risoluzione massima."}
{"id": "460752", "revid": "30232", "url": "https://it.wikipedia.org/wiki?curid=460752", "title": "Fresalesatrice", "text": ""}
{"id": "460753", "revid": "63078", "url": "https://it.wikipedia.org/wiki?curid=460753", "title": "Starcraft ghost", "text": ""}
{"id": "460757", "revid": "1318789", "url": "https://it.wikipedia.org/wiki?curid=460757", "title": "Tellaro (Lerici)", "text": "Tellaro (\"Te\u00e0e\" in dialetto spezzino) \u00e8 la frazione pi\u00f9 orientale del comune di Lerici, in provincia della Spezia. \u00c8 stato recensito come uno dei borghi pi\u00f9 belli d'Italia.\nIl paese \u00e8 un piccolo borgo marinaro, arroccato su una scogliera che si affaccia sul Golfo della Spezia.\nMeta di molti artisti italiani e stranieri, vi ha trovato dimora nei lunghi anni della propria vecchiaia Mario Soldati.\n&lt;br&gt;Tellaro, infine, \u00e8 una delle borgate marinare che ogni anno partecipano al Palio del Golfo.\nVie di accesso.\nL'unica via di comunicazione carrabile, che dal capoluogo lericino porta al borgo di Tellaro, \u00e8 una strada che si dipana a picco sul mare, transitando per Maralunga e Fiascherino.\nIl borgo \u00e8 inoltre raggiungibile percorrendo alcuni sentieri pedonali che dai borghi a monte calano verso il mare, anche se con una certa difficolt\u00e0, per la natura aspra e impervia delle terrazze digradanti sul mare.\nCultura.\nTra le feste paesane di particolare suggestione vi \u00e8 il Natale Subacqueo che celebra la nascita del Ges\u00f9, la notte di Natale. Ogni anno infatti la statua del bambino emerge dalle acque trasportata da un gruppo di subacquei e depositata nella mangiatoia, in una cornice di oltre 8.000 lumini e festeggiato da fuochi d'artificio sul mare.\nIl patrono di Tellaro \u00e8 San Giorgio, festeggiato il 23 aprile; al Santo soldato \u00e8 dedicata l'antica chiesa (XVI secolo) sulla scogliera del borgo.\nTradizionale \u00e8 anche la \"Sagra del Polpo\", che si svolge ogni anno la seconda domenica d'agosto, organizzata dall'Unione Sportiva attiva nel borgo ligure.\nSuggestive storie sono legate al borgo. Tra le pi\u00f9 famose leggende \u00e8 quella che racconta del salvataggio di Tellaro da un attacco notturno dei pirati saraceni provenienti dal nordafrica ad opera d'un polpo gigante che dest\u00f2 la popolazione suonando a martello le campane della chiesa di San Giorgio.\n&lt;br&gt;Si legge inoltre nel Dizionario geografico-storico-statistico-commerciale degli stati di S. M. il re di Sardegna di Goffredo Casalis: \"Presso Barbazano vedesi Telaro, ove nel 1666 alli 19 di luglio si trov\u00f2 \"Gallo d'Arenzano\" corsaro rinnegato, che vi si condusse con sei galere per farne schiava la popolazione; ma atterritosi al suono di una campana, frettolosamente se ne part\u00ec\"."}
{"id": "460759", "revid": "17351", "url": "https://it.wikipedia.org/wiki?curid=460759", "title": "P-40", "text": ""}
{"id": "460761", "revid": "767487", "url": "https://it.wikipedia.org/wiki?curid=460761", "title": "Codice a sbarre (album)", "text": "Codice a Sbarre \u00e8 il quarto album della punk band italiana Porno Riviste."}
{"id": "460766", "revid": "1048993", "url": "https://it.wikipedia.org/wiki?curid=460766", "title": "Lucio Ciotola", "text": "Conta apparizioni sia in campo teatrale che televisivo, nonch\u00e9 direttore artistico di manifestazioni e laboratori di drammatizzazione con la propria \"Associazione laboratori di Teatro Napoletano e di Cabaret\".\nTeatro.\nDal 1989 al 1991 con la compagnia \"Gli Ipocriti\" con Nello Mascia\nDal 1992 al 1998 con la compagnia di Luigi De Filippo\nDal 1999 ad oggi con varie compagnie insieme a Carlo Croccolo, Benedetto Casillo, Gianfranco Gallo, Teatro Sannazaro, e protagonista in compagnie proprie."}
{"id": "460768", "revid": "465169", "url": "https://it.wikipedia.org/wiki?curid=460768", "title": "Cremagliera", "text": "Una cremagliera (o \"dentiera\") \u00e8 un ingranaggio lineare, piano o ad asta, che assieme ad una ruota dentata viene utilizzato in meccanica per convertire il moto rotatorio in moto lineare continuo o viceversa. Il meccanismo ingranaggio-cremagliera viene chiamato anche \"rocchetto-dentiera\".\nIl termine deriva dal francese \"cr\u00e9maill\u00e8re\", un termine che ha le sue origini nel greco antico \"kremast\u00e9r\", \"ci\u00f2 che tiene sollevato\".\nCaratteristiche.\nLa cremagliera pu\u00f2 anche essere definita come un accoppiamento di ruote dentate, nel quale una delle due ruote (la cremagliera appunto) possiede un raggio infinito. Ovviamente la cremagliera sar\u00e0 solamente una sezione dell'arco di cerchio. La ruota di raggio definito pu\u00f2 far traslare la barra dentata attraverso la rotazione. Vale anche il principio contrario, nel quale il movimento traslatorio della barra aziona una rotazione della ruota. Per mantenere un idoneo arco di ingranamento i denti della cremagliera non hanno un profilo ad evolvente. \nLa forma dei denti di una cremagliera, infatti, \u00e8 quella di un trapezio. Per calcolare il numero di denti minimo della ruota si utilizza la seguente formula: \nZmin = 2*(sen2\u03b8)-1\nDove \u03b8 \u00e8 l'angolo della retta di azione della forza.\nUtilizzo.\nL'uso pi\u00f9 noto della cremagliera \u00e8 nel trasporto, dove viene usata come sistema di trasmissione in ferrovie a grande pendenza (si veda ferrovia a cremagliera), e nel campo automobilistico per i sistemi di sterzo e anche nel campo dei parchi divertimento sulle montagne russe.\nAltri usi sono quelli dall'apertura e chiusura delle finestrature mobili delle serre, della traslazione dei ponti mobili utilizzati per la manutenzione e ristrutturazione di edifici, nelle macchine utensili, nella movimentazione di cancelli automatici a scorrimento lineare, eccetera."}
{"id": "460771", "revid": "599013", "url": "https://it.wikipedia.org/wiki?curid=460771", "title": "Troy Corser", "text": "Vincitore del campionato mondiale Superbike nel 1996 e nel 2005.\nVanta vari record nel mondiale Superbike quali: campione mondiale sia con una bicilindrica (la Ducati 955) che con una quattro cilindri (la Suzuki GSXR1000 K5), aver guidato per 6 case motoristiche diverse e maggior numero di GP disputati.\nCarriera.\nCorser partecipa alla sua prima gara nel 1981 all'et\u00e0 di dieci anni, nel motocross. Dopo pochi anni passa per\u00f2 al dirt track, per poi approdare nel 1994 in Superbike, con la Ducati del Team Fast by Ferracci, alternando agli impegni del campionato Mondiale a quelli del campionato americano, nel quale lo stesso anno vinse il titolo. Nel 1995 finisce secondo nel mondiale, sempre con Ducati, mentre nel 1996 \u00e8 campione del mondo. Nel 1997 passa nel motomondiale nella classe 500 con la Yamaha YZR 500,del team Red Bull Yamaha WCM,ma a met\u00e0 stagione viene appiedato dal team per cui gareggiava a causa di problemi di contratto.\nNel 1998 torna nel mondiale Superbike, ottenendo un terzo posto in campionato, risultato che riottiene nel 1999. Nel 2000 diviene pilota del team Aprilia Racing, concludendo l'anno nuovamente con il terzo posto. Nel 2001, battuto da piloti del calibro di Troy Bayliss e Colin Edwards, finisce solamente quarto, tradito anche dalle prestazioni dell'Aprilia RSV 1000.\nDal 2002 al 2004 finisce sotto contratto del team Foggy PETRONAS Racing di Carl Fogarty, ma la Petronas FP1 si rivela per\u00f2 poco competitiva, non permettendo al pilota buoni risultati. Nel 2005, passa alla Suzuki GSXR1000 K5 del team Alstare Suzuki Corona Extra, con cui conquista il suo secondo titolo mondiale dominando totalmente la stagione.\nNel 2006 i risultati, per lui e per il suo team, non sono stati all'altezza delle aspettative: infatti ha chiuso il mondiale al quarto posto, risultato deludente a fronte del mondiale conquistato l'anno precedente. Il team Alstare Suzuki decide cos\u00ec di non rinnovargli il contratto e di sostituirlo con Max Biaggi.\nNel 2007, libero da ogni vincolo contrattuale, ha deciso di accordarsi con il team Yamaha Motor Italia per correre con la Yamaha YZF R1, diventando cos\u00ec il primo pilota del mondiale Superbike ad aver guidato per 5 case motociclistiche diverse: la Ducati, l'Aprilia, la Petronas, la Suzuki e la Yamaha. Conclude la stagione al quinto posto con nove podi ottenuti.\nNel 2009 aggiorna il suo record accordandosi, per due anni, con la BMW per portare in pista e sviluppare, vista la sua grande esperienza e competitivit\u00e0, la BMW S 1000 RR. \nConclude la sua prima stagione con il team bavarese al tredicesimo posto nella classifica generale con 96 punti, ottenendo come miglior risultato in gara il quinto posto in gara 1 nel Gran Premio della Repubblica Ceca tenutosi sul Circuito di Brno.\nConfermato per il secondo anno con la BMW S1000 RR del team BMW Motorrad Motorsport, il 9 maggio 2010 si classifica terzo in gara 2 al gran premio d'Italia sul circuito di Monza, facendo segnare il primo storico podio nel mondiale superbike per la casa tedesca, con lui sul palco di premiazione anche Max Biaggi (che vince la gara) e Leon Haslam. La stagione \u00e8 nel complesso di poco migliore di quella precedente, ottiene il secondo podio stagionale al GP di San Marino a Misano Adriatico chiudendo undicesimo in campionato con 165 punti.\nNel 2011 continua per il terzo anno nel team BMW Motorrad Motorsport, stavolta con compagno di squadra Leon Haslam.\nNella seconda manche del gran premio d'Aragona, in seguito a un contatto con Maxime Berger si frattura un braccio ed \u00e8 costretto a saltare il gran premio di Brno in Repubblica Ceca. Dopo l'ultimo round di Portim\u00e3o, ha ufficialmente annunciato il suo ritiro a livello agonistico dalle corse."}
{"id": "460774", "revid": "3689", "url": "https://it.wikipedia.org/wiki?curid=460774", "title": "Alaviti", "text": ""}
{"id": "460780", "revid": "88740", "url": "https://it.wikipedia.org/wiki?curid=460780", "title": "Contratto (common law)", "text": "Il contratto nel common law non \u00e8 oggetto di una specifica e univoca definizione come invece ha previsto il legislatore italiano art. 1321 c.c. (Il contratto \u00e8 l'accordo di due o pi\u00f9 parti per costituire, regolare o estinguere tra loro un rapporto giuridico patrimoniale).\nIn generale bisogna distinguere il \"contract\" da:\nSecondo il professor Patrick Atiyah (\"Essays on Contract\"), il contratto \u00e8 basato nel suo nucleo fondamentale che \u00e8 il \"bargain\": una negoziazione tra le parti in grado di produrre un \"agreement\" con oggetto uno scambio di promesse (\"consideration\"), suscettibile inoltre di valutazione economica.\nClassificazione.\nI contratti possono essere suddivisi in\nIn base alla modalit\u00e0 di esecuzione:\nIn base alla \"consideration\":\nLa distinzione \u00e8 rilevante poich\u00e9 molte disposizioni sui contratti sono applicate dai giudici in modo diverso a seconda dello stadio di esecuzione del contratto cui le parti sono pervenute.\nRequisiti del Contratto nel Common Law.\nAccordo.\nL'Accordo (\"Agreement\") \u00e8 raggiunto nel momento in cui offerta e accettazione sono esattamente coincidenti.\nL'offerta \u00e8 la promessa dell'offerente di assumere uno specifico obbligo nei confronti della controparte e pu\u00f2 essere portata a conoscenza del destinatario in forma orale, scritta o mediante comportamento concludente. L'offerta al pubblico \u00e8 un'offerta che deve contenere tutte le informazioni necessarie alla conclusione del contratto verso un destinatario qualsiasi, non definito. Nel Common Law la merce esposta nei negozi non \u00e8 offerta al pubblico, ma \u00e8 un \"invito a offrire\", in Italia invece \u00e8 il contrario.\nL'accettazione deve avvenire nel tempo prestabilito eventualmente dall'offerente, in caso di accettazione dopo la scadenza, l'offerente pu\u00f2 riservarsi la possibilit\u00e0 di accettare ma comunicandolo all'oblato.\nSe l'accettazione \u00e8 difforme dall'offerta si ha controproposta.\nInoltre tutte le dichiarazioni recettizie si reputano a conoscenza del destinatario nel momento in cui queste giungono al suo indirizzo salvo se questi provi di non esser stato in grado di riceverle per fatto non a lui imputabile (come accade in Italia art. 1335). Costituisce eccezione a tale principio la Mail Box Rule: in caso di accettazione per mezzo postale, questa si considera adeguatamente comunicata nella data in cui l'oblato imbuca la lettera (fa fede il timbro postale). Il rischio del mancato recapito \u00e8 dunque dell'offerente.\nLa revoca dell'offerta pu\u00f2 esser effettuata purch\u00e9 prima dell'accettazione dell'oblato (nella mail box rule prima che imbuchi la lettera).\nLa revoca dell'accettazione \u00e8 esclusa nella mail box rule mentre negli altri casi deve pervinire all'offerente prima della dichiarazione di accettazione (caso peraltro difficilmente realizzabile).\nInoltre si pu\u00f2 revocare un'offerta in queste condizioni:\nLe parti nel momento della negoziazione precontrattuale sono tenute al rispetto dei \"duties of disclosure\", i doveri precontrattuali.\nInoltre ci sono situazioni in cui le circostanze o la natura delle parole usate fanno s\u00ec che un invito a trattare sia un'offerta come nel caso in cui affissato a un oggetto ci sia la parola \"offerta speciale\": 10 euro solo ai primi 10 clienti. Infatti questa rappresenta una specifica offerta che pu\u00f2 solo essere accettata dai primi 10 clienti.\nCertainty.\nEsprime la volont\u00e0 delle parti contraenti di voler effettivamente creare dei vincoli giuridici tra loro.\nQueste possono infatti regolarmente disporre che gli accordi non abbiano valore legale pur se il contratto \u00e8 \"fair\" cio\u00e8 \u00e8 valido e risponde a tutti i requisiti giuridici. \u00c8 il caso dei \"Gentlemen's Agreements\".\nPu\u00f2 accadere poi che il contratto non abbia l'oggettiva certezza nella definizione e nell'esecuzione delle prestazioni, ci sia cio\u00e8 una eccessiva vaghezza dei termini e quindi mancherebbe l\"'intention to create a legal relation\". In tal caso \u00e8 viziato da Uncertainty e quindi non valido.\nProblemi al riguardo possono sorgere dal \"contract to make a contract\", il corrispondente contratto preliminare inglese. Questa come figura contrattuale propria \u00e8 sconosciuta al diritto inglese, tuttavia \u00e8 ammissibile poich\u00e9 le parti si rifarebbero per relationem ad un contratto gi\u00e0 formato colmando la certezza col precedente atto.\nLe \"Letters of Intent\" o \"Letters of Interest\" sono comunicazioni precontrattuali tra le parti con le quali esse si scambiano informazioni, formulano dei riepiloghi dei punti presi in esame e quindi sono prive ancora di valore vincolante (uncertainty). Oppure possono essere considerate dei contratti veri e propri erroneamente denominati letters of intent. Il problema dunque \u00e8 trasferito nell'ambito soggettivo dei contraenti ed \u00e8 risolto dalla giurisprudenza caso per caso attraverso \"construction\" ad hoc.\nConsideration.\nEsprime la controprestazione fornita dalle controparti. \u00c8 requisito fondamentale nel common law perch\u00e9 non \u00e8 immaginabile un contratto senza che avvenga uno scambio di prestazioni tra i contraenti. I contratti unilaterali, con obbligazioni cio\u00e8 a carico di una sola delle parti sono contratti privi di consideration e quindi secondo il diritto inglese \u00e8 possibile assumerli solo attraverso la forma scritta e solenne dei contracts under seal.\nLa consideration \u00e8 assimilabile lontanamente alla \"Causa\" negli ordinamenti a civil law, cio\u00e8 la ragione ultima oggettiva di un contratto peraltro tipizzata dal legislatore italiano.\nLa consideration pu\u00f2 essere executed: l\u00ecddove la consideration \u00e8 unilaterale da parte del solo promittente. Quando il promissario adempie alla prestazione richiesta dal promittente l'adempimento costituisce vincolo per il promittente e c'\u00e8 \"executed consideration\". Se ad esempio Tizio promette a Caio di pagare 100 euro se gli riporta la valigia perduta, nel momento in cui Caio la trova e gliela riporta, Tizio \u00e8 vincolato alla promessa e dovr\u00e0 pagare i 100 euro.\nLa consideration pu\u00f2 poi essere \"Executory\": Quando le due parti si fanno reciproche promesse su uno scambio futuro e la consideration dell'uno \u00e8 la garanzia della prestazione per l'altro. Quando una parte adempie alla sua obbligazione la sua consideration diviene executed, quando anche l'altra parte adempie c'\u00e8 \"discharge by Performance\", il contratto cio\u00e8 \u00e8 adempiuto.\nDa notare inoltre che se una delle prestazioni oggetto della consideration \u00e8 gi\u00e0 stata completamente eseguita prima della promessa questa non pu\u00f2 considerarsi vincolante in base al principio \"past consideration is no consideration\".\nOggetto.\nCome in Italia (artt. 1346ss) anch'esso deve essere Lecito, (non contrario a norme imperative), Possibile (l'esecuzione deve poter esser garantita senza eccessivi costi per la controparte), Determinato o determinabile.\nForma.\nQuesta \u00e8 nella maggior parte dei casi rimessa alla discrezione delle parti per il principio della Freedom of contract in forma libera, cio\u00e8 scritta o orale o mista.\nEccezioni riguardano i contract under seal e talune forme ab substantiam. Dei primi se ne \u00e8 gi\u00e0 discusso; i secondi sono contratti che devono essere redatti per iscritto a pena nullit\u00e0 (\"Void Contracts\"). Riguardano contratti traslativi di beni mobili a scopo di garanzia e Consumer Credit Agreements.\nInfine sono richiesti per iscritto ma come requisito per l'azionabilit\u00e0 in diritto (Forma ad Probationem) e quindi non sono nulli, i contratti traslativi o di godimento di beni immobili.\nLa forma \u00e8 la veste giuridica del contratto.\nCause d'invalidit\u00e0.\nIncapacit\u00e0 parti contraenti.\nContratti con i Minori: i contratti conclusi da coloro che rientrano in tale categoria sono vincolanti solo se \"Necessaries\", cio\u00e8 atti indirizzati al mantenimento della propria condizione sociale (es. acquisto di vestiti, cibi). Gli altri atti che esulano da tale insieme sono invece annullabili (voidable) da parte del minore nel corso della sua minore et\u00e0 o entro un tempo ragionevale dopo il compimento della maggiore et\u00e0.\nInfermit\u00e0 Mentale e \"Drunkness\": in linea di massima sono ascrivibili agli infermi, gli incapaci naturali e legali e ai Drunkeness coloro che si trovano in condizione di incapacit\u00e0 per causa a loro imputabile (ubriachi o drogati). In entrambe le situazioni i negozi da essi conclusi sono vailidi e vincolanti a meno che la controparte non era consapevole dello stato d'incapacit\u00e0 e quindi si possa ravvisare un intento doloso. In tal caso i contratti sono annullabili su istanza del soggetto danneggiato. Inoltre non sono vincolanti e non producono effetto sulla sfera giuridica soggettiva dell'interessato coloro che sono sottoposti, ai sensi del Mental Health Act del 1953, a strumenti di conservazione patrimoniale con sentenza adottata dalla corte.\nMisrepresentation.\nOggetto della Misrepresentation sono la comunicazione di notizie false alla controparte sull'operazione contrattuale che si \u00e8 posta in essere, tale da indurre o da aver indotto questa in modo determinante alla formazione e alla dichiarazione del suo consenso. La misrepresentation pu\u00f2 essere \"Innocent\" nel caso in cui vi sia stato inconsapevolmente la comunicazione di tali notizie, \"Negligent\" in caso di omissione colposa o di mancata verifica della veridicit\u00e0 delle informazioni, \"Fraudolent\" qualora sia avvenuta con la consapevolezza e con intento lesivo dell'interesse della controparte. In ogni caso la Misrepresentation deve avere ad oggetto un carattere essenziale del contratto (un fact) e non una dichiarazione (statement of intention).\nI rimedi preposti sono innanzi tutto una Rescission for Misrepresentation, cio\u00e8 annullamento del contratto su istanza della parte lesa. Questa viene concessa nel momento in cui il contratto non sia stato ancora eseguito o qualora la parte lesa abbia la possibilit\u00e0 di ripetere la prestazione ricevuta. Inoltre deve esser richiesta entro un termine ragionevole dalla conclusione del contratto. I diritti dei terzi che hanno acquisito a titolo oneroso e in buona fede sono salvi (non invece nei casi di contratto Void, nullo).\nAlla Rescission sono sempre connessi i danni (anche nei casi in cui questa non \u00e8 concessa).\nI \"damages\" possono esser richiesti attraverso pi\u00f9 strumenti.\nInfine se c'\u00e8 \"serious misrepresentation\" cio\u00e8 se questa \u00e8 grave e colpisce una condition del contratto pu\u00f2 avvenire una rescission for breach of condition (termination) cio\u00e8 la risoluzione del contratto (non l'annullamento). Ci\u00f2 consente l'accumulo oltre che dei Reliance e Restitution Damages anche degli \"Expectation Damages\" (cio\u00e8 i danni per lucro cessante) per la vittima di misrepresentation. Se la misrepresentation colpisce invece una Warranty (esempio una \"breach of implied warranty of authority\": cio\u00e8 l\u00ecddove un agent \u00e8 un falsus procurator dichiarando di agire in nome di un principal inesistente) c'\u00e8 solo risarcimento dei danni senza termination a carico di cui che ha commesso la violazione."}
{"id": "460787", "revid": "125667629", "url": "https://it.wikipedia.org/wiki?curid=460787", "title": "Abbazia di Casamari", "text": "Abbazia di Casamari\nLabbazia di Casamari \u00e8 uno dei pi\u00f9 importanti monasteri italiani di architettura gotica cistercense. Fu costruita nel 1203 e consacrata nel 1217. Si trova nel territorio del comune di Veroli, in provincia di Frosinone. Nel giugno del 1957 papa Pio XII ha elevato la chiesa abbaziale alla dignit\u00e0 di basilica minore.\nStoria.\nEssa fu edificata sulle rovine dell'antico municipio romano chiamato \"Cereatae\", perch\u00e9 dedicato alla dea Cerere. Il nome \"Casamari\" deriva dalla lingua latina e significa \"Casa di Mario\", patria di Gaio Mario, celebre condottiero, sette volte console e avversario di Silla nella guerra civile dell'88 a.C., ricordato anche nel nome della strada lungo la quale sorge l'abbazia (che collega Frosinone con Sora): \"via M\u00e0ria\".\nCon la decadenza dell'Impero romano e le susseguenti invasioni barbariche \"Cereatae-Casa Marii\" sub\u00ec le stesse sorti del decadimento di Roma, fino a quando i monaci benedettini nell'XI secolo s'insediarono nel luogo e vi fondarono l'abbazia.\nLa \"Cronaca del Cartario\" o \"Chartarium Casamariense\" redatto dal monaco casamariense Gian Giacomo de Uvis per conto dell'abate affidatario riporta le notizie riguardanti la fondazione dell'abbazia stessa. Secondo il resoconto, nel 1005 alcuni monaci della vicina Veroli decisero di riunirsi in un monastero e scelsero \"Cereatae-Casa Marii\" edificando sui resti di un tempio di Marte. Alcuni di essi (Benedetto, Giovanni, Orso e Azo) si recarono nel monastero di Sora per richiederne il saio monacale.\nSecondo alcuni storici \u00e8 datata al 1005 l'erezione di una chiesa dedicata a san Giovanni e san Paolo, mentre la costruzione del monastero si fa risalire al 1036. Tra il 1140 e il 1152 i monaci cistercensi sostituirono i monaci benedettini. Fra il XII e il XIX secolo il monastero ebbe alterne fortune: dapprima acquist\u00f2 possedimenti nella zona (tra cui la chiesa di Sant'Angelo de Meruleta a Castro dei Volsci) ed avvi\u00f2 la fondazione di nuovi monasteri anche nel Meridione, segu\u00ec all'inizio del XV secolo un periodo di decadimento, comune a tutti i monasteri della regione.\nNel 1623 i monaci si ridussero addirittura a soli otto. L'abbazia conobbe un piccolo periodo di prosperit\u00e0 dopo il 1717, quando papa Clemente XI l'affid\u00f2 ai monaci cistercensi riformati, detti trappisti. Nel maggio del 1799 alcuni soldati francesi depredarono l'abbazia, uccidendo Simeone Cardon e altri cinque compagni, il cui martirio \u00e8 stato riconosciuto il 27 maggio 2020. Dal 1811 al 1814 segu\u00ec il regime laico imposto da Napoleone.\nNel 1874 l'abbazia fu dichiarata [[monumento nazion riacquist\u00f2 cos\u00ec una posizione di prestigio e una maggiore stabilit\u00e0 economica. Nel [[1929]] la congregazione di Casamari fu eletta canonicamente congregazione monastica e fu aggregata alle altre dell'ordine dei Cistercensi.\nTra il [[1100]] e il [[1800]] l'abbazia di Casamari \u00e8 stata gemellata con un'altra potente [[abbazia]] [[Cistercensi|cistercense]] d'Abruzzo, quella di [[Abbazia di Santa Maria di Casanova|Civitella Casanova]], fino alla distruzione di quest'ultima, della quale oggi \u00e8 possibile ammirare solo alcuni ruderi e una massiccia torre diroccata. In seguito al declino, l'abbazia \u00e8 rimasta gemellata con la parrocchia stessa di [[Civitella Casanova]], infatti si sono sempre mantenuti saldi i rapporti fra i frati e il parroco.\nArchitettura.\n[[File:Veroli, Abbazia di Casamari 017.JPG|miniatura|Aula capitolare dell' Abbazia ]]\n[[File:Casamari coro.jpg|thumb|Il coro della chiesa dell'abbazia]]\nLa pianta dell'abbazia \u00e8 simile a quella dei monasteri francesi, l'entrata passa attraverso una porta a doppio arco. All'interno si trova un giardino la cui parte centrale \u00e8 occupata dal [[chiostro]], di forma quadrangolare, con quattro gallerie a copertura semicilindrica.\nL'aula capitolare \u00e8 un ambiente formato da nove [[campata|campate]] e da quattro [[pilastro|pilastri]] ed \u00e8 usata per le riunioni. Dal chiostro si accede alla chiesa che \u00e8 a pianta [[Basilica (architettura cristiana)|basilicale]] a tre [[navata|navate]]. La facciata presenta all'esterno un grande portico, dietro l'altare si trova il [[coro (architettura)|coro]] costruito nel [[1940]]; l'[[organo a canne]] ([[Mascioni]] \"opus 542\") \u00e8 coevo. Le finestre della chiesa presentano delle lastre di alabastro al posto dei vetri.\nLe attivit\u00e0 dell'abbazia.\nL'abbazia di Casamari \u00e8 divenuta nel tempo sede di varie attivit\u00e0 che vedono impegnati i monaci oltre che nella preghiera, anche nell'insegnamento presso l'Istituto San Bernardo, fondato nel [[1898]] internamente all'abbazia; inoltre gestiscono la [[farmacia]], la [[liquore]]ria, il restauro dei libri, la [[biblioteca]] e il museo archeologico.\nLa [[farmacia]] interna \u00e8 composta di un \"erbarium botanicum\" o \"hortus botanicus\" e di un \"armarium pigmentariorum\" la cui data di fondazione \u00e8 incerta, ma si ipotizza il [[1760]]. La liquoreria interna \u00e8 stata ideata fra il [[XVIII secolo|Settecento]] e l'[[XIX secolo|Ottocento]]; un tempo i monaci fabbricavano anche le [[bottiglia|bottiglie]]. La [[tipografia]] interna \u00e8 stata inaugurata nel [[1954]] e stampa anche testi scolastici.\nIl museo e la [[pinacoteca]] sono situati nella parte opposta alla chiesa partendo dal [[chiostro]]. Le sale [[XIII secolo|duecentesche]] ospitano vari reperti tra cui spicca il resto di una [[zanne|zanna]] di \"elephas\" o [[Mammuthus meridionalis]] (sorta di [[elephantidae|elefante]] o [[Mammuthus primigenius|mammuth]] nano presente nella nostra penisola in [[Pleistocene|epoca glaciale]]), oltre ad alcuni reperti di epoca romana.\nLa Congregazione.\nAttualmente la Congregazione di Casamari, appartenente all'ordine cistercense (\"congregatio casamariensis\"), fondata nel 1929 conta circa 130 monaci in 12 monasteri dipendenti dalla casa madre dell'abbazia di Casamari, residenza dell'abate:\n[[Papa Pio XI]] nel [[1930]] dette mandato alla comunit\u00e0 di Casamari della diffusione del monachesimo cattolico in [[Eritrea]] e in [[Etiopia]]. Attualmente per\u00f2 sono restate solo tre case in Eritrea che dipendono dalla Congregazione di Casamari e sono: L'Abbazia di Asmara; Monastero di Keren e Monastero di Halay dove vi sono circa 50 monaci in tutto. \nBiblioteca del Monumento nazionale di Casamari.\nLa biblioteca dell'Abbazia \u00e8 una delle 46 [[biblioteca pubblica statale|biblioteche pubbliche statali]] italiane, fu fondata nel 1036 e raccoglie oggi circa 540.000 volumi.\nCollegamenti esterni.\n[[Categoria:Abbazie cistercensi d'Italia|Casamari]]\n[[Categoria:Monumenti nazionali nel Lazio]]\n[[Categoria:Chiese di Veroli]]\n[[Categoria:Chiese gotiche del Lazio]]\n[[Categoria:Basiliche del Lazio|Veroli]]"}
{"id": "460790", "revid": "14691", "url": "https://it.wikipedia.org/wiki?curid=460790", "title": "Cluster Beowulf", "text": ""}
{"id": "460792", "revid": "1543377", "url": "https://it.wikipedia.org/wiki?curid=460792", "title": "Paul-\u00c9mile Victor", "text": "Dopo la seconda guerra mondiale, \u00e8 stato organizzatore della \"Exp\u00e9ditions polaires fran\u00e7aises\", la prima spedizione francese al Polo Nord; in seguito diriger\u00e0 oltre trenta spedizioni in Groenlandia ed Antartide. Si \u00e8 laureato presso \"\u00c9cole centrale de Lyon\".\nLa vita.\nFiglio di un'agiata famiglia francese, il padre \"Eric\" e la madre \"Laure Victor\" possedevano un'azienda produttrice di pipe, a Lons-le-Saunier. Frequent\u00f2 la \"Scuola nazionale della marina mercantile\" (1928) ed in seguito l\"'Istituto Etnologico\" di Parigi (1933).\nDal 1934 fu direttore del \"Museo etnografico del Trocadero\" al centro dell'esposizione universale del 1937.\nDal 1947 al 1974 si dedica principalmente all'attivit\u00e0 di organizzatore di spedizioni nelle terre artiche. In riconoscimento alle sue capacit\u00e0, il Monte Victor, nelle montagne belghe dell'Antartide viene nominato in suo onore.\nDal 1974 si dedica alla difesa dell'uomo e dell'ambiente. Nel 1977 si stabilisce con la famiglia nella Polinesia francese."}
{"id": "460798", "revid": "118291278", "url": "https://it.wikipedia.org/wiki?curid=460798", "title": "Dolmu\u015f", "text": "Il dolmu\u015f \u00e8 un mezzo di trasporto pubblico assai diffuso in Turchia; si tratta di taxi condivisi che percorrono percorsi fissi urbani o tra citt\u00e0 diverse. I prezzi sono fissi e il pagamento avviene dichiarando appena saliti la propria meta.\nPer chiedere al conducente di fermarsi si pu\u00f2 usare la frase \u201cInecek Var\u201d.\nIl loro nome in turco significa \"apparentemente imbottito\" e fa riferimento al fatto che in passato questi taxi erano spesso pieni fino all'orlo. Partono dal terminal solo quando \u00e8 stato imbarcato un numero sufficiente di passeggeri.\nIn alcune citt\u00e0 \u00e8 consentita la salita e la discesa dei passeggeri solo alle fermate designate o ai terminal; in luoghi meno trafficati i passeggeri possono salire a bordo ovunque lungo il percorso. In effetti, un dolmu\u015f con i sedili vuoti pu\u00f2 rallentare fino a passo d\u00b4uomo nella speranza di raccogliere qualche altro passeggero.\nIn Turchia i veicoli utilizzati sono spesso minibus nuovi di zecca, ma in alcune parti di Cipro - a partire dal 2009 - si possono ancora vedere le limousine Mercedes-Benz obsolete che fungono da dolmu\u015f.\nLegislazione.\nIn Turchia il settore \u00e8 regolamentato. Nonostante il significato del loro nome, le leggi impediscono a questi minibus di diventare troppo affollati. A Cipro del Nord, territorio controllato dalla Turchia, le rotte dolmu\u015f sono appaltate ed i veicoli sono autorizzati."}
{"id": "460799", "revid": "287204", "url": "https://it.wikipedia.org/wiki?curid=460799", "title": "Dolmus", "text": ""}
{"id": "460800", "revid": "1305772", "url": "https://it.wikipedia.org/wiki?curid=460800", "title": "Licensed to Ill", "text": "Licensed to Ill \u00e8 il primo album in studio dei Beastie Boys, uscito alla fine del 1986. \u00c8 dedicato alla memoria della madre di Adam Horovitz, Doris O'Kefee, morta nello stesso anno.\nLa rivista \"Rolling Stone\" lo ha inserito al primo posto nella lista dei \"100 migliori album di debutto\" di tutti i tempi.\nIl disco.\nIl successo di vendite di \"Licensed to Ill\" fu travolgente; trainato dal famosissimo singolo \"(You Gotta) Fight for Your Right (to Party)\", celebre anche per il video, nel quale i tre ragazzi di New York recitano in un fantomatico party con torte in faccia e baci galeotti (la canzone raggiunse la settima posizione della Billboard Hot 100 nel 1987), vendette 700.000 copie in poche settimane, divenute alla fine cinque milioni: un risultato che nessun album hip hop degli anni ottanta seppe eguagliare. L'album \u00e8 stato poi nominato, nel 2003, il 217\u00b0 album pi\u00f9 bello di tutti i tempi secondo la rivista Rolling Stone.\nDal punto di vista musicale, l'album \u00e8 caratterizzato da pezzi ben diversi tra di loro quanto a stile e strumenti utilizzati; pur essendoci una prevalenza di suoni tipici del rap, non mancano riffs di chitarra elettrica, che mescolati ai grooves del comune hip hop, danno vita ad una musica originale e capace di attirare l'attenzione di appassionati di altri generi, come l'heavy metal, che i Beasties parodiarono nel video di \"No Sleep till Brooklyn\", pezzo che li fece conoscere anche in Inghilterra e chiaramente ispirato dall'album live \"No Sleep 'til Hammersmith\" dei Mot\u00f6rhead. Non a caso questo album \u00e8 stato riconosciuto come il precursore del rap metal, movimento che inizier\u00e0 a diffondersi proprio nella seconda met\u00e0 degli anni '80. A mostrare interesse e curiosit\u00e0 verso tali sperimentazioni furono anche musicisti di questo genere, come il chitarrista degli Slayer Kerry King, che collabor\u00f2 alla realizzazione della parte prettamente rock sia di \"Fight For Your Right\" che del pezzo citato in precedenza: altri accordi heavy metal compaiono nei brani \"Rhymin' &amp; Stealin' \" e \"She's Crafty\"."}
{"id": "460801", "revid": "29417", "url": "https://it.wikipedia.org/wiki?curid=460801", "title": "Eve Online", "text": ""}
{"id": "460804", "revid": "125680084", "url": "https://it.wikipedia.org/wiki?curid=460804", "title": "Sweet Sixteen (film 2002)", "text": "Sweet Sixteen \u00e8 un film del 2002 diretto da Ken Loach.\nPresentato in concorso al 55\u00ba Festival di Cannes, ha vinto il premio per la miglior sceneggiatura, opera di Paul Laverty.\nTrama.\nLa mamma di Liam, Jean, \u00e8 in prigione ma uscir\u00e0 in tempo per festeggiare con lui il suo 16\u00ba compleanno. Stavolta Liam vuole che le cose vadano diversamente. Sogna una famiglia che non ha mai avuto, un nido sicuro lontano da perditempo quali il compagno di Jean, Stan e suo nonno, altro personaggio poco raccomandabile. Prima di tutto deve racimolare qualche soldo, che non \u00e8 cosa da poco per un adolescente senza un quattrino. Presto per\u00f2 gli insani progetti di Liam e dei suoi amici li cacciano in tutti i tipi di guai. Liam sa che \u00e8 pericoloso spingersi oltre. Stavolta, per\u00f2, sa anche di non poter tornare indietro...\nAnalisi critica.\nIl film, oltre ad essere uno spaccato della societ\u00e0 dei quartieri suburbani, offre uno sguardo intenso alla psicologia adolescenziale, raccontandocene i bivi e le spregiudicatezze senza compromettere la specialit\u00e0 del regista: ossia l'analisi delle condizioni delle categorie \"improduttive\", spesso dimenticate e ghettizzate dalle politiche materialiste e disumane."}
{"id": "460806", "revid": "1632387", "url": "https://it.wikipedia.org/wiki?curid=460806", "title": "The Legacy (Testament)", "text": "The Legacy \u00e8 il primo album in studio del gruppo musicale statunitense Testament, pubblicato il 21 aprile 1987 dalla Atlantic Records e dalla Megaforce Records.\nIl titolo del disco deriva dal primo nome della band."}
{"id": "460810", "revid": "97701", "url": "https://it.wikipedia.org/wiki?curid=460810", "title": "Carpena (Ricc\u00f2 del Golfo di Spezia)", "text": ""}
{"id": "460824", "revid": "92723", "url": "https://it.wikipedia.org/wiki?curid=460824", "title": "Onere", "text": "In diritto l'onere \u00e8 la situazione giuridica soggettiva del soggetto che \u00e8 tenuto a un determinato comportamento nel proprio interesse, poich\u00e9 in mancanza non si produrrebbe un effetto giuridico a lui favorevole.\nIl soggetto sul quale grava l'onere \u00e8 libero di tenere o meno il comportamento e in ci\u00f2 l'onere si distingue dall'obbligo e dal dovere, la cui inosservanza comporta, invece, l'applicazione di una sanzione: il mancato adempimento dell'onere non comporta alcuna sanzione ma il non realizzarsi dell'effetto giuridico favorevole. Questo ha portato a definire l'onere, con un apparente ossimoro, \"dovere libero\".\nL'esempio classico \u00e8 rappresentato dall'\"onere della prova\", presente nella generalit\u00e0 degli ordinamenti ed enunciato per quello italiano dall'art. 2697 del Codice civile: chi agisce in giudizio per far valere un diritto deve fornire la dimostrazione dei fatti su cui tale diritto si fonda, cos\u00ec come chi gli oppone un'eccezione deve dimostrare i fatti su cui essa si fonda; se la parte non assolve all'onere della prova, il giudice decider\u00e0 la causa in modo sfavorevole alla stessa. Vengono ricondotti all'onere anche i casi in cui il legislatore impone il rispetto di determinate forme, tipicamente quella scritta, per certi atti giuridici: il mancato rispetto di tali forme, infatti, comporta in non realizzarsi di un effetto favorevole, la validit\u00e0 dell'atto.\nIn dottrina la natura dell'onere \u00e8 sempre stata problematica. In passato si tendeva a considerarlo una situazione soggettiva passiva. La dottrina pi\u00f9 recente tende, invece, ad ascriverlo tra le situazioni soggettive attive vedendo in esso un potere e, al contempo, un dovere gravanti sullo stesso soggetto (si parla, infatti, di \"obbligo potestativo\"), sicch\u00e9 non esiste alcuna correlata situazione attiva in capo ad altri.\nIl significato del termine ora esposto non va confuso con l'altro, pure utilizzato nel linguaggio giuridico, secondo cui l'onere \u00e8 un elemento accessorio del negozio giuridico gratuito."}
{"id": "460830", "revid": "287204", "url": "https://it.wikipedia.org/wiki?curid=460830", "title": "Einsturzende Neubauten", "text": ""}
{"id": "460844", "revid": "1781558", "url": "https://it.wikipedia.org/wiki?curid=460844", "title": "Alfabeti georgiani", "text": "Gli alfabeti georgiani (, \"kartuli damts'erloba\"; letteralmente scritti georgiani) sono i tre sistemi di scrittura attualmente utilizzati per scrivere la lingua georgiana, oltre ad alcune lingue cartveliche prive di propria tradizione letteraria quali il mengrelio, lo svano, il lazo, ed occasionalmente altre lingue del Caucaso quali l'osseto e l'abcaso durante gli anni quaranta. La lingua georgiana ha una ortografia fonemica e l'attuale alfabeto consta di trentatr\u00e9 lettere; originariamente ne aveva di pi\u00f9, ma alcune sono divenute obsolete (vedi caselle scure della tabella).\nLa parola \"alfabeto\" (in georgiano: \u10d0\u10dc\u10d1\u10d0\u10dc\u10d8, \"anbani\") deriva dall'unione dei nomi delle prime due lettere dei tre alfabeti georgiani; questi risultano molto differenti fra di loro, ma condividono lo stesso ordine alfabetico. La lingua georgiana \u00e8 scritta da sinistra a destra ed \u00e8 ufficialmente un alfabeto unicamerale (presenta cio\u00e8 un unico carattere e non distingue tra maiuscolo e minuscolo).\nOrigine degli alfabeti.\n\"Cronaca georgiana\" (VII secolo) asserisce che questi alfabeti furono inventati sotto il regno di Farnabazo I d'Iberia (299-234 a.C.), in un periodo di forte influsso culturale greco dal vicino stato seleucide.\nI ritrovamenti epigrafici pi\u00f9 recenti avvalorano una datazione del primo alfabeto georgiano anteriore alla cristianizzazione. A Nek'resi (Kakheti), sono state rinvenute cinque iscrizioni che sono state datate al I-III secolo su base paleografica. Altri documenti appartenenti allo stadio pi\u00f9 antico dell'alfabeto georgiano sono le iscrizioni musive nei monasteri georgiani della Palestina, l'iscrizione della chiesa di Bolnisi del V secolo, e alcune righe su palinsensti del V-VI secolo contenenti testi biblici.\nSistemi di scrittura.\nSebbene la Georgia nel periodo di formazione dell'alfabeto si trovasse sottoposta a influenze culturali diverse, \u00e8 indubbio che l'alfabeto greco \u00e8 quello che ha avuto l'influsso pi\u00f9 profondo, tanto che nella sua prima stesura, l'alfabeto georgiano conteneva lettere corrispondenti a suoni della lingua greca inesistenti in georgiano.\nAltri sistemi di scrittura rimasero comunque in uso in Georgia. Verso la met\u00e0 del II secolo, la principessa Serapita fece erigere una stele bilingue greco-aramaica a Mtskheta, in cui \u00e8 utilizzata una variet\u00e0 di scrittura aramaica tipica della Georgia, chiamata \"armazi\".\nI documenti pi\u00f9 antichi furono redatti con una scrittura chiamata \"asomtavruli\" (\u10d0\u10e1\u10dd\u10db\u10d7\u10d0\u10d5\u10e0\u10e3\u10da\u10d8), ovvero \"maiuscola\", in quanto composta di sole lettere maiuscole, tutte della stessa grandezza. Questa scrittura, detta anche \"mtavruli\" o \"mrglovani\", fu l'unico sistema in uso fino al IX secolo, quando fu affiancato dalla scrittura \"nuskhuri\" (\u10dc\u10e3\u10e1\u10ee\u10e3\u10e0\u10d8). Il \"nuskhuri\" \u00e8 formato da sole lettere minuscole ed \u00e8 decisamente pi\u00f9 adatto alla scrittura su pergamena.\nLa prima iscrizione in \"nuskhuri\" data all'anno 835, ma questa forma di scrittura divenne di uso comune solo a partire dal X secolo. Esistono manoscritti in cui le due scritture di quel periodo (\"asomtavruli\" e \"nuskhuri\") sono utilizzate insieme. Nel loro insieme, queste due forme furono definite \"khutsuri\" (\u10ee\u10e3\u10ea\u10e3\u10e0\u10d8) nel XII secolo, ovvero \"scritture ecclesiastiche\", quando emerse una terza forma di scrittura, chiamata \"mkhedruli\" (\u10db\u10ee\u10d4\u10d3\u10e0\u10e3\u10da\u10d8), che \u00e8 quella in uso ancora oggi. La Chiesa ortodossa della Georgia continua, tuttavia, ad utilizzare il \"khutsuri\" per i testi liturgici.\nLa prima versione per la stampa dell'alfabeto georgiano fu preparata dai missionari cattolici. Il primo libro stampato in georgiano \u00e8 il \"Dittionario giorgiano e italiano\" di Stefano Paolini e Niceforo Irbachi, che vide la luce a Roma nel 1629 per i tipi della \"Sacra Congregatio de Propaganda Fide\". La prima casa editrice georgiana fu invece fondata nel 1712 sotto il patronato del re Vaxtang VI, e per l'iniziativa di Sulxan-Saba Orbeliani.\nNel XIX secolo \u00e8 da ricordare la riforma ortografica di Ilia Chavchavadze, che espunse cinque lettere divenute col tempo inutili.\nIl disegno dei caratteri georgiani nel XX secolo annovera tra i suoi principali autori Anton Dumbadze, che diresse il Laboratorio tipografico di Tbilisi dal 1972. I suoi progetti sono ancora oggi utilizzati per la produzione della maggior parte dei font digitali."}
{"id": "460845", "revid": "1013865", "url": "https://it.wikipedia.org/wiki?curid=460845", "title": "Lia (Malta)", "text": "Lija\n (forma estesa in maltese \"\u0126al Lija\"; in italiano storico anche \"Lia\" o \"Casal Lia\" ) \u00e8 un piccolo villaggio situato approssimativamente nel centro dell'isola di Malta.\nHa una parrocchia, dedicata a San Salvatore, e tre piccole cappelle. \u00c8 rinomata per i suoi notevoli fuochi d'artificio.\nInoltre la sede della residenza studentesca dell'Universit\u00e0 di Malta \u00e8 situata in questa cittadina che dista circa 4 km dal Campus.\nLo scrittore inglese Anthony Burgess, autore del romanzo \"Arancia meccanica\" (\"A Clockwork Orange\") da cui \u00e8 stato tratto l'omonimo film, ha vissuto a Lija per tre anni, includendo Malta tra le tappe del suo famoso ciclo di romanzi \"Trilogia maltese\"."}
{"id": "460848", "revid": "1013865", "url": "https://it.wikipedia.org/wiki?curid=460848", "title": "Regione di Amazonas", "text": "La regione di Amazonas \u00e8 una regione del Per\u00f9 di 379.384 abitanti, che ha come capoluogo Chachapoyas.\nGeografia antropica.\nSuddivisioni amministrative.\nLa regione \u00e8 suddivisa in sette province che sono composte di 83 distretti. Le province, con i relativi capoluoghi tra parentesi, sono:"}
{"id": "460849", "revid": "365417", "url": "https://it.wikipedia.org/wiki?curid=460849", "title": "Duty of disclosure", "text": "I Duties of Disclosure (\"doveri di divulgazione\" in italiano), nella Common law, sono i doveri di reciproca informazione precontrattuale che le parti pongono in essere in vista della conclusione del contratto.\nTra questi doveri i principali sono:\nLa violazione di tali doveri, se grave, pu\u00f2 comportare \"Rescission for breach of precontractual duties\" con annullamento del contratto e \"damages\"."}
{"id": "460853", "revid": "662380", "url": "https://it.wikipedia.org/wiki?curid=460853", "title": "132\u00aa Brigata corazzata &quot;Ariete&quot;", "text": "La 132\u00aa Brigata corazzata \"Ariete\" \u00e8 una grande unit\u00e0 elementare dell'Esercito Italiano dipendente dalla Divisione \"Vittorio Veneto\" di Firenze. Stanziata con i suoi reparti prevalentemente in Friuli-Venezia Giulia, ha il suo quartier generale a Pordenone.\nNata come Divisione il 1\u00ba febbraio 1939, venne impiegata in Africa settentrionale durante la seconda guerra mondiale, venendo qui distrutta nel 1942 dalle forze Alleate. Venne quindi ricostituita con il nome di Ariete II in Italia ma formata da Reggimenti di cavalleria meccanizzati tra cui il Reggimento Lancieri di Montebello che si distinse nella difesa di Roma tra l\u20198 e l\u201911 settembre 1943 e, nuovamente sciolta per eventi bellici, si ricostitu\u00ec nel 1948 a Roma come brigata.\nStoria.\nDivisioni corazzate \"Ariete\" e \"Ariete II\".\nL'origine del reparto risale al 15 luglio 1937 quando venne formata a Milano la 2\u00aa Brigata corazzata, composta inizialmente solo dal 3\u00ba Reggimento bersaglieri, poi sostituito nel novembre del 1938 dall'8\u00ba Reggimento bersaglieri. Ad esso si unirono poi il 32\u00ba Reggimento fanteria carrista. Il 1\u00ba febbraio 1939 la Brigata fu innalzata al livello divisionale, assumendo la denominazione di Divisione corazzata \"Ariete\" (132\u00aa ) ed incorporando tre reggimenti: l'8\u00ba Bersaglieri, il 32\u00ba Fanteria carrista e il 132\u00ba Artiglieria corazzata, oltre ad altre unit\u00e0 divisionali.\nNella seconda guerra mondiale fu destinata in Africa settentrionale dove combatt\u00e9 da marzo 1941. Il 1\u00ba settembre 1941 costitu\u00ec in zona di guerra il 132\u00ba reggimento carri interamente dotato di carri M 13/40. Da quel momento sar\u00e0 questo reggimento (tre volte distrutto e due volte ricostituito) la pedina fondamentale dell\u2019Ariete fino a novembre 1942, quando restando pressoch\u00e9 distrutta la divisione nella terza battaglia di El Alamein, quando, il 3-4 novembre, dopo aver respinto un attacco britannico con gravi perdite, contrattacc\u00f2 per permettere lo sganciamento delle divisioni di fanteria e iniziando poi la marcia retrograda difensiva fino a venire del tutto annientata. Il 132\u00ba reggimento carri affront\u00f2 questo scontro avendo in organico tre battaglioni carri: il IX, il X (proveniente dal 133\u00ba Reggimento e assegnato al 132\u00ba Reggimento fanteria carrista il 21 aprile 1942 per sostituire l'VII Battaglione carri distrutto in combattimento); e il XIII (assegnato al 132\u00b0 nel luglio 1942 in sostituzione dell'VIII Battaglione carri anch'esso distrutto in combattimento). \nLa divisione fu definitivamente sciolta l'8 dicembre. Tuttavia l\u20198\u00ba reggimento continu\u00f2 a combattere fino al Mareth in Tunisia (meritando qui una seconda medaglia d\u2019oro al Valor Militare), mentre i reparti carristi ormai appiedati, diversamente riordinati nel 132\u00ba Reggimento controcarri, continuarono a combattere anch\u2019essi fino alla primavera 1943 in Tunisia.\nVenne ricostituita il 1\u00ba aprile 1943. in Patria con la denominazione 135\u00aa Divisione Corazzata \"Ariete II\" inglobando i reggimenti di cavalleria \"Montebello\", \"Lucca\" e \"Vittorio Emanuele II\", il 135\u00ba e 235\u00ba Reggimento artiglieria, il CXXXIV Battaglione controcarri semovente e, infine, il CXXXIV Battaglione misto genio;\nSebbene la forza teorica prevista fosse di 9.500 uomini, 247 carri/semoventi e 84 pezzi di artiglieria, alla data dell'8 settembre la forza effettiva era di 8.500 uomini, 176 mezzi blindati e corazzati, circa 70 cannoni e 92 mitragliere contraeree da 20\u00a0mm. Notevoli le lacune di munizioni e carburante. Il 9 settembre 1943, in seguito alle vicende che seguirono la proclamazione dell'armistizio, alcuni reparti della Divisione (Reggimenti Montebello e Lucca) si trov\u00f2 impegnata nella difesa di Roma insieme alla Divisione Granatieri di Sardegna, ma dopo un iniziale successo dovette cedere ai tedeschi. Fu sciolta il 12 settembre seguente.\nRicostituzione.\nIl 1\u00ba giugno 1948 vide rinascere a Roma la Brigata corazzata \"Ariete\", nuovo nome del Raggruppamento corazzato \"Ariete\" sorto il 23 maggio 1948, che nel corso dell'anno si trasfer\u00ec a Pordenone,\nL'unit\u00e0 il 1\u00ba ottobre 1952 venne riconfigurata in Divisione corazzata \"Ariete\".\nDal 1\u00ba ottobre 1975 l'\"Ariete\" venne interessata da un processo di ristrutturazione che coinvolse tutte le unit\u00e0 dell'Esercito Italiano. Vennero sciolti i reggimenti e la Divisione corazzata \"Ariete\" fu ordinata su 32\u00aa Brigata corazzata \"Mameli\" (Tauriano di Spilimbergo), 132\u00aa Brigata corazzata \"Manin\" (Aviano) e 8\u00aa Brigata meccanizzata \"Garibaldi\" (Pordenone) a cui si aggiunsero i supporti di divisione.\n132\u00aa Brigata corazzata \"Ariete\".\nIl 1\u00ba ottobre 1986 con l'abolizione del livello divisionale, le brigate che precedentemente erano inquadrate nella Divisione corazzata \"Ariete\", passarono alle dirette dipendenze del Comando del 5\u00ba Corpo d'armata e, al tempo stesso, la Brigata \"Manin\" venne ridenominata 132\u00aa Brigata corazzata \"Ariete\" con comando a Pordenone e alle dipendenze il Reparto comando e trasmissioni \"Ariete\", l'8\u00ba Battaglione carri \"M.O. Secchiaroli\", il 10\u00ba Battaglione carri \"M.O. Bruno\", il 13\u00ba Battaglione carri \"M.O. Pascucci\" (proveniente dalla Brigata meccanizzata \"Brescia\"), il 27\u00ba Battaglione bersaglieri \"Jamiano\", il 20\u00ba Gruppo artiglieria da campagna semovente \"Piave\", il Battaglione logistico \"Ariete\", la Compagnia controcarri \"Ariete\" e la Compagnia genio guastatori \"Ariete\".\nGli anni successivi videro la Brigata cambiare frequentemente organico: il 10 dicembre 1989 il 13\u00ba Battaglione carri \"M.O.Pascucci\" venne posto in posizione quadro passando alle dipendenze della Brigata meccanizzata \"Mantova\"; nel gennaio 1991 e il successivo 31 marzo vennero sciolti rispettivamente il 10\u00ba Battaglione carri \"M.O. Bruno\" e il 20\u00ba Gruppo artiglieria da campagna semovente \"Piave\" (in posizione quadro dal 31 gennaio), mentre provenivano dalla 8\u00aa Brigata meccanizzata \"Garibaldi\" il 19\u00ba Gruppo artiglieria da campagna semovente \"Rialto\" (1\u00ba febbraio 1991) e dalla disciolta 32\u00aa Brigata corazzata \"Mameli\" il 3\u00ba Battaglione carri \"M.O. Galas\", il 5\u00ba Battaglione carri \"M.O. Chiamenti\" (che verr\u00e0 sciolto il 25 agosto 1992) e il 23\u00ba Battaglione bersaglieri \"Castel di Borgo\", che sarebbe stato trasferito a Trapani il 31 marzo 1992 passando alle dipendenze della Brigata meccanizzata \"Aosta\".\nDal 1992, l'\"Ariete\" torn\u00f2 ad inquadrare reparti a livello reggimentale che al contrario del passato sono strutturati su un solo battaglione. La nuova configurazione della brigata prevedeva il Reparto comando e supporti tattici \"Ariete\", 32\u00ba e 132\u00ba Reggimento carri, 11\u00ba Reggimento bersaglieri, 132\u00ba Reggimento artiglieria corazzata \"Ariete\" e Battaglione logistico \"Ariete\". Inoltre, il 1\u00ba aprile 1992 entr\u00f2 a far parte della brigata, proveniente dal Comando del 5\u00ba Corpo d'armata, anche il 2\u00ba Battaglione fanteria \"Pordenone\" con la funzione di addestramento reclute, poi rinominato l'8 maggio 1993 26\u00ba Battaglione bersaglieri \"Castelfidardo\", erede delle tradizioni storiche del 4\u00ba Reggimento bersaglieri. Negli anni successivi la brigata ha inquadrato altri reparti ma solo per brevi periodi. Nel dettaglio, dal 1\u00ba agosto al 29 novembre 1995 ebbe alle proprie dipendenze il 63\u00ba Reggimento carri proveniente dalla Brigata meccanizzata \"Mantova\", dall'ottobre 1996 l'82\u00ba Reggimento fanteria \"Torino\" ceduto dalla Brigata meccanizzata \"Gorizia\" e passato nel 2001 alla Brigata corazzata \"Pinerolo\" e infine, dal 1997, il 33\u00ba Reggimento carri ex Brigata meccanizzata \"Friuli\" sciolto nel 2001. Lo stesso anno il Comando forze di proiezione cedette alla Brigata il 10\u00ba Reggimento genio guastatori, mentre nel 2002 si aggiunsero il 4\u00ba Reggimento carri e il 3\u00ba Reggimento bersaglieri (quest'ultimo verr\u00e0 poi trasferito nel 2009 alla Brigata meccanizzata \"Sassari\") provenienti dalla disciolta Brigata meccanizzata \"Centauro\". Il 15 aprile 2003 il 4\u00ba Reggimento carri cedette il suo ultimo carro armato Leopard 1 al 2\u00ba Centro Rifornimenti Motorizzazione di Lenta, determinando cos\u00ec la fine della vita operativa del carro tedesco presso la Brigata.\nIl 6 maggio 2000 alla 132\u00aa Brigata corazzata \"Ariete\" \u00e8 stata conferita la cittadinanza onoraria di Pordenone come riconoscimento del legame storico tra questa citt\u00e0 ed i militari che servono o hanno servito in questa grande unit\u00e0.\nAnalogo riconoscimento \u00e8 stato elargito al 32\u00ba Reggimento carri che il 4 ottobre 2003 \u00e8 stato insignito della cittadinanza onoraria del Comune di Spilimbergo nel cui territorio il reparto ha sede. e al Battaglione logistico \"Ariete\" che il 3 luglio 2004 \u00e8 stato insignito della cittadinanza onoraria della citt\u00e0 di Maniago nel cui territorio ha sede il reparto. Tale riconoscimento \u00e8 stato un ringraziamento della popolazione all'impegno di queste unit\u00e0 militari nelle missioni condotte all'estero in cui questi reparti sono stati impegnati.\nLa Brigata ha fornito in pi\u00f9 riprese personale e mezzi dei propri reparti al contingente italiano in Iraq, impiegato nella missione Antica Babilonia. Nel giugno 2004 una sezione composta di sei carri Ariete della 1\u00aa Compagnia carri \"Leoni di Bardia\" del 3\u00ba Battaglione carri \"M.O. Galas\" del 32\u00ba Reggimento carri \u00e8 stato il primo impiego in assoluto di questi mezzi in zona d'operazioni, ed \u00e8 servito a dare un valido e continuativo apporto alla sicurezza ed alla protezione del contingente italiano, che, potendo contare sulla capacit\u00e0 operativa dei carri anche in un ambiente tradizionalmente difficile come quello urbano, ha sensibilmente aumentato la propria capacit\u00e0 di reazione alla minaccia apportata da ribelli ostili al processo di stabilizzazione e di assistenza umanitaria che l'Italia ha svolto in quei luoghi.\nCon la riforma del 2013 la Brigata ha perso il 4\u00ba Reggimento carri, trasferito a Persano per sostituzione del disciolto 131\u00ba Reggimento carri della Brigata bersaglieri \"Garibaldi\" e ha acquisito l'8\u00ba Reggimento trasporti dal soppresso Comando logistico di proiezione, che in futuro sarebbe stato rinominato Reggimento logistico \"Ariete\" assumendo le competenze del Battaglione logistico \"Ariete\" di prevista soppressione, ed ha aggiunto il 5\u00ba Reggimento \"Lancieri di Novara\". Inoltre, causa lo scioglimento del 1\u00ba Comando delle forze operative di difesa avvenuto il 1\u00ba ottobre 2013, la Brigata \u00e8 passata alle dipendenze della Divisione \"Friuli\" (ridenominato \"Vittorio Veneto\" nel 2019) dipendente del Comando Forze Difesa Interregionale Nord. La brigata \u00e8 inoltre inserita nel \"Corpo d'armata di reazione rapida\" della NATO.\nLa 132\u00aa Brigata corazzata \"Ariete\" \u00e8 stata impegnata a partire dagli anni novanta del XX secolo e nei primi del XXI secolo in operazioni nazionali come l'operazione Vespri siciliani, l'operazione Testuggine e in missioni di pace all'estero in Somalia (UNITAF), nei Balcani (IFOR/SFOR e in KFOR), all'operazione Antica Babilonia in Iraq all'Operazione Leonte (UNIFIL) in Libano.\nDescrizione araldica dello stemma.\nLo stemma dell'\"Ariete\" \u00e8: \"Trinciato d'azzurro e di rosso, alla testa strappata d'ariete attraversante d'oro\".\nOnorificenze.\nComplessivamente le bandiere e stendardi di combattimento dei reparti della Grande unit\u00e0 sono decorati di 4 medaglie d'oro al valor militare, 4 medaglie d'argento al valor militare, 1 medaglia di bronzo al valor militare, 2 croce di guerra al valor militare e 3 medaglie di bronzo al valore dell'esercito.\nIl 6 maggio del 2000 alla Brigata \"Ariete\" \u00e8 stata inoltre riconosciuta la cittadinanza onoraria di Pordenone."}
{"id": "460854", "revid": "1431409", "url": "https://it.wikipedia.org/wiki?curid=460854", "title": "Federazione calcistica della Polonia", "text": "La Federazione calcistica polacca (in polacco \"Polski Zwi\u0105zek Pi\u0142ki No\u017cnej\", acronimo PZPN) \u00e8 il massimo organismo calcistico della Polonia e pone sotto la propria egida i campionati professionistici e la nazionale di calcio del paese.\nFondata il 20 dicembre 1919, \u00e8 affiliata alla FIFA dal 20 aprile 1923 e alla UEFA dal 2 marzo 1955."}
{"id": "460862", "revid": "599013", "url": "https://it.wikipedia.org/wiki?curid=460862", "title": "Alonzo Mourning", "text": "\u00c8 membro del Naismith Memorial Basketball Hall of Fame dal 2014. Ha vinto la medaglia d'oro alle Olimpiadi di Sydney 2000.\nCarriera.\nIl college e il draft.\nMourning sceglie di frequentare un college con una lunga tradizione in fatto di centri. La scelta cade perci\u00f2 su Georgetown University, college che era stato frequentato da giocatori come Patrick Ewing e Dikembe Mutombo. Viene scelto nel draft del 1992 come seconda scelta assoluta dietro al solo Shaquille O'Neal dai Charlotte Hornets. La sua stagione da rookie \u00e8 stratosferica, con una media di 21 punti e 10 rimbalzi a partita. Inoltre nei play-off gli Hornets riescono a raggiungere il secondo turno, dopo aver battuto i Boston Celtics al primo turno. Nelle semifinali della Eastern Conference Charlotte viene per\u00f2 sconfitta dai New York Knicks in 5 partite. La prima stagione \u00e8 comunque un successo per Mourning che sale immediatamente tra i primi centri della lega.\nLe ultime stagioni a Charlotte e lo scambio a Miami.\nL'anno dopo Mourning si mantiene sugli stessi standard dell'anno prima ma la seconda stella della squadra, Larry Johnson, subisce un infortunio che lo tiene fuori dalla squadra per 31 partite. Charlotte prova a seguire il suo centro ma con un record di 41 vittorie e lo stesso numero di sconfitte gli Hornets restano fuori dai play-off. Nella stagione 1994-95 gli Hornets tornano a viaggiare ad una media vittorie buona per raggiungere i play-off. Nella post-season, gli Hornets incontrano al primo turno i Chicago Bulls, che con il fresco ritorno di Michael Jordan li eliminano in 4 partite. All'inizio della stagione 1995-96 gli Hornets decisero che fosse il caso di cambiare la formazione, andando cos\u00ec a cedere Mourning ai Miami Heat in cambio di Glen Rice e Matt Geiger.\nLe stagioni a Miami.\nA Miami Mourning trova un allenatore carismatico e vincente come Pat Riley che comincia gradualmente a costruire la squadra intorno ad Alonzo. Il primo anno di Mourning nei play-off con Miami \u00e8 una delusione, poich\u00e9 al 1\u00ba turno incontrano i Bulls che li eliminano in sole 3 partite. I play-off della stagione 1996-1997 durano molto pi\u00f9 a lungo dell'anno prima. Al primo turno in un derby della Florida contro gli Orlando Magic, gli Heat vincono per 3-2. Al secondo turno incontrano l'ex squadra di Riley, i New York Knicks: in gara 4 scoppia una grande rissa che costa una squalifica a giocatori di entrambe le squadre. I Knicks vengono per\u00f2, a detta di molti, maggiormente penalizzati e Miami riesce a vincere la serie in 7 partite. Nella finale di Conference ancora i Bulls troncano i sogni di titolo di Mourning, eliminando gli Heat 4-1. Nella stagione 1997-1998 avviene la rivincita della serie che l'anno prima aveva suscitato molte polemiche. New York ottiene una vittoria in 5 partite nonostante Miami avesse il vantaggio del fattore campo. L'anno dopo con Jordan al secondo ritiro gli Heat si candidano come prima forza della Eastern Conference. Al primo turno incontrano ancora i Knicks che sono arrivati ai play-off con l'ultimo record disponibile. Con un tiro allo scadere di Allan Houston in gara-5 i Knicks vincono la serie cominciando ad insinuare notevoli dubbi nella dirigenza degli Heat.\nLa malattia.\nMiami continua a compilare ottimi record durante la stagione regolare e a fare brutte prestazioni nei play-off. Nella post-season del 2000 battono facilmente i Detroit Pistons ma al secondo turno la \"maledizione\" dei Knicks torna a colpire gli Heat che sono eliminati in 7 partite, pur potendo sempre disporre dell'ultimo incontro in casa. Nell'estate del 2000 Mourning gioca e vince le Olimpiadi. Al ritorno negli Stati Uniti a Mourning viene diagnosticata la glomerulosclerosi segmentaria e focale, una malattia che colpisce i reni. Mourning si sottopone a cure molto pesanti che gli consentono di giocare soltanto 13 partite nella stagione successiva. L'anno dopo i medici danno il beneplacito per il ritorno in campo del centro degli Heat che anche se non torna forte come prima d\u00e0 un notevole contributo alla squadra. Gli Heat per\u00f2 non sono pi\u00f9 la squadra di qualche anno prima e i play-off restano un miraggio. Le condizioni di Mourning peggiorano improvvisamente e la stagione 2002-2003 non lo vede mai scendere in campo.\nL'approdo a New Jersey e il trapianto.\nMourning nell'estate 2003 ha di nuovo il permesso medico di tornare in campo. \u00c8 diventato per\u00f2 nel frattempo free agent: Mourning \u00e8 molto legato a Miami e Riley sa quanto sia importante per la squadra un giocatore del suo carisma. In un'estate per\u00f2 in cui tante stelle sono sul mercato, Riley non pu\u00f2 offrire a Mourning il contratto che vorrebbe. Mourning decide cos\u00ec di cambiare aria e si accasa ai New Jersey Nets del suo amico Jason Kidd. I Nets erano reduci da una finale NBA persa l'anno prima e bisognosi di un centro di valore, e Mourning \u00e8 stimolato dall'idea di giocare in una squadra con ottime chance di titolo. Alonzo riesce per\u00f2 a giocare solo 12 partite con la nuova squadra: i medici lo fermano perch\u00e9 le sue condizioni sono improvvisamente peggiorate. Mourning annuncia il ritiro e si sottopone ad un trapianto di rene. Il recupero dopo l'operazione \u00e8 incredibilmente veloce e Mourning si allena per tornare in campo. Nella storia della NBA esiste un solo precedente di un giocatore tornato all'attivit\u00e0 agonistica dopo un trapianto di rene: Sean Elliott dei San Antonio Spurs.\nLo scambio a Toronto e il ritorno a Miami.\nTra lo stupore generale Alonzo torn\u00f2 in campo all'inizio della stagione 2004-05, sempre con i Nets. La dirigenza della squadra ne \u00e8 felice, ma quando si offre loro la possibilit\u00e0 di acquistare una stella come Vince Carter non esitano a cedere Mourning ai Toronto Raptors insieme ad Eric Williams e Aaron Williams. Alonzo, che gi\u00e0 aveva criticato la societ\u00e0 per la cessione di Kenyon Martin e aveva fatto intendere di voler cambiare aria, si rifiuta per\u00f2 di giocare in Canada, cosa che suscita diverse polemiche. Ottiene di essere lasciato libero dai Raptors il 12 febbraio 2005. Il 1\u00ba marzo 2005 si accas\u00f2 nuovamente a Miami, dove viene riaccolto con grande calore dai suoi vecchi tifosi. Mourning accett\u00f2 di fare da cambio ad O'Neal solo per avere la possibilit\u00e0 di vincere un titolo. Tre giorni dopo il suo ritorno in Florida gli Heat affrontarono i New Jersey Nets, la sua ex-squadra, a cui Mourning non lesin\u00f2 critiche. Il primo tentativo non va per\u00f2 a buon fine; a causa delle non perfette condizioni di O'Neal e di un infortunio occorso a Dwyane Wade gli Heat vennero sconfitti dai Pistons nella finale della Eastern Conference. Durante l'estate Mourning afferma di volersi ritirare ma Riley lo convinse a giocare ancora un anno almeno.\nIl titolo NBA.\nNella stagione 2005-06 Mourning gioca ancora da centro alle spalle di O'Neal. Durante la stagione regolare gli infortuni del pivot titolare degli Heat fanno in modo che Mourning giochi diverse partite partendo in quintetto, salendo ai primi posti della classifica degli stoppatori. Nei play-off gli Heat eliminano i Chicago Bulls, i New Jersey Nets, i rivali di Detroit e in finale i Dallas Mavericks in 6 partite. La partita migliore di Mourning capita proprio in gara 6, dove distribuisce 5 stoppate, dando un contributo fondamentale alla squadra per la conquista del suo primo anello.\nIl nuovo infortunio e il ritiro.\nDopo aver finalmente vinto il campionato, Mourning decide di rimanere a Miami ancora un anno per difendere il titolo con gli Heat, in quella che ha deciso sar\u00e0 la sua ultima stagione da professionista. Il 19 dicembre 2007, nel primo quarto della partita contro gli Atlanta Hawks, il suo ginocchio destro cede: la diagnosi parla di rottura del tendine rotuleo e lesione al quadricipite. Scherzo del destino, in quello stesso giorno ricorreva il quarto anniversario del trapianto di rene. Alonzo viene operato e la sua stagione \u00e8 gi\u00e0 finita.\nIn un primo tempo l'atleta manifesta l'intenzione di ritirarsi, ma nella primavera del 2008 annuncia invece di voler giocare ancora un altro anno, e quindi di finire la carriera al termine della stagione 2008-09. Dopo essersi ristabilito ed essersi allenato con gli altri giocatori degli Heat, Mourning il 22 gennaio 2009 annuncia ufficialmente il proprio ritiro. Ha motivato la propria scelta dicendo di sentirsi fisicamente bene, ma non pi\u00f9 disposto a sottoporre il suo fisico gi\u00e0 provato al logorio di un'altra stagione NBA.\nRiconoscimenti.\nMourning ha ottenuto diversi premi e riconoscimenti in carriera: ha vinto per due volte il NBA Defensive Player of the Year Award (1998-1999 e 1999-2000); nei medesimi anni \u00e8 stato anche inserito nel primo quintetto difensivo. Ha inoltre ottenuto un inserimento nel primo quintetto assoluto NBA (1998-1999) e uno del secondo (1999-2000). \u00c8 stato anche inserito nel primo quintetto dei rookie nella stagione 1992-1993. \u00c8 stato convocato per l'All Star Game per 7 volte ed ha vinto una medaglia d'oro olimpica a Sydney 2000. Ha vinto la medaglia d'oro anche ai mondiali di Toronto 1994 e di bronzo in quelli di Buenos Aires 1990.\nIl 30 marzo 2009, come precedentemente annunciato da Pat Riley, uno degli allenatori cui Alonzo \u00e8 maggiormente legato, i Miami Heat hanno ritirato la sua maglia numero 33, primo giocatore nella storia della franchigia a ricevere tale onore. Alla cerimonia hanno partecipato, tra gli altri, i grandi amici di Alonzo Patrick Ewing, Dikembe Mutombo, Tim Hardaway ed il suo coach ai tempi di Georgetown, John Thompson."}
{"id": "460867", "revid": "76963", "url": "https://it.wikipedia.org/wiki?curid=460867", "title": "Carl Larsson", "text": "Biografia.\nNato in una famiglia indigente, studi\u00f2 dapprima in una scuola per bambini poveri, poi nel 1866, all'et\u00e0 di tredici anni, fu ammesso all'Accademia Reale Svedese delle Arti di Stoccolma. Durante i primi anni in questa prestigiosa istituzione Larsson, timido e socialmente inferiore rispetto a molti suoi compagni, trov\u00f2 difficolt\u00e0 ad ambientarsi; tuttavia, col passare degli anni riusc\u00ec a mettersi in luce grazie al suo talento, diventando una figura centrale dell'accademia.\nDopo aver lavorato alcuni anni come illustratore per libri e giornali, nel 1880 si trasfer\u00ec a Parigi, dove rimase fino al 1885 passando anni frustranti come artista senza successo. Fu proprio a Parigi che nel 1882 incontr\u00f2 l'artista Karin Berg\u00f6\u00f6, che presto divent\u00f2 sua moglie. Questo fu un punto di svolta nella vita di Larsson, che cominci\u00f2 a dipingere le sue opere pi\u00f9 importanti, abbandonando la pittura ad olio, fino ad allora la tecnica da lui maggiormente utilizzata, per realizzare degli acquerelli.\nNel 1888 la coppia si trasfer\u00ec nel piccolo villaggio svedese di Sundborn, presso Falun, in una casa che fu decorata ed arredata rispecchiando il loro gusto artistico; i loro eredi hanno trasformato questa casa in un museo che \u00e8 ancora oggi visitabile. Carl e Karin Larsson ebbero sette figli; i suoi familiari divennero i soggetti preferiti di Larsson per realizzare delicate composizioni ad acquerello in cui, spesso con fine senso umoristico, descrive momenti di vita domestica a Sundborn. La sua opera influenz\u00f2 diversi artisti svedesi, in particolare la pittrice\nFanny Brate.\nLa sua popolarit\u00e0 aument\u00f2 incredibilmente con i miglioramenti tecnici della stampa a colori: negli anni '90 l'editore svedese Bonnier pubblic\u00f2 libri scritti ed illustrati da lui e contenenti riproduzioni dei suoi acquerelli, poi nel 1909 l'editore tedesco Langewiesche pubblic\u00f2 una sua raccolta di acquerelli e disegni intitolata \"La Casa nel Sole\" che vendette decine di migliaia di copie. Larsson inoltre disegn\u00f2 parecchie storie ad immagini in sequenza, diventando cos\u00ec uno dei primi creatori svedesi di fumetti. Tuttavia per Larsson le sue realizzazioni pi\u00f9 importanti furono le grandi pitture decorative in musei ed altri edifici pubblici, come gli affreschi al Teatro dell'Opera ed al Museo Nazionale di Belle Arti di Stoccolma.\nQuesti lavori non sempre furono ben considerati dai critici d'arte del tempo: \"Midvinterbl\u00f3t\" (Sacrificio di Pieno Inverno), rappresentante re D\u00f3maldi accondiscendente ad essere sacrificato, era una imponente opera di 6 x 14 metri realizzata nel 1915 e commissionata per una parete nel Museo Nazionale di Belle Arti di Stoccolma, che aveva gi\u00e0 diversi suoi affreschi ad adornare le pareti, ma una volta completata fu rifiutata dalla direzione del museo, che la compr\u00f2 soltanto nel 1997.\nNelle sue memorie Larsson dichiar\u00f2 la sua amarezza e il suo disappunto per il rifiuto della pittura che lui stesso considerava essere il suo risultato pi\u00f9 grande; nelle stesse memorie riconobbe che le immagini della sua famiglia furono la parte pi\u00f9 immediata e durevole del suo lavoro, perch\u00e9 espressione genuina della sua personalit\u00e0, dei suoi sentimenti pi\u00f9 profondi e di tutto il suo amore per la moglie e i figli.\nCarl Larsson mor\u00ec nella sua casa di Sundborn il 22 gennaio 1919."}
{"id": "460871", "revid": "6923", "url": "https://it.wikipedia.org/wiki?curid=460871", "title": "Regione di Ancash", "text": "La regione di Ancash \u00e8 una regione del Per\u00f9 di 1.083.519 abitanti, che ha come capoluogo Huaraz.\nGeografia antropica.\nSuddivisioni amministrative.\nLa regione \u00e8 suddivisa in 20 province che sono composte di 165 distretti. Le province, con i relativi capoluoghi tra parentesi, sono:"}
{"id": "460876", "revid": "1543377", "url": "https://it.wikipedia.org/wiki?curid=460876", "title": "David Anthony Higgins", "text": "Biografia.\nFratello di Steve Higgins e Alan J. Higgins, diviene un attore popolare entrando nel cast del telefilm dell'ABC \"Ellen\" interpretando Joe Farrell, l'antipatico cameriere che consegna il caff\u00e8 nella libreria della protagonista dal 1994 al 1998. La sua fama cresce interpretando dal 2000 al 2006 Craig Feldspar nella sitcom della Fox \"Malcolm\", il caporeparto del supermercato Lucky Aide dove lavora Lois, la madre del protagonista. Il suo ruolo di successo \u00e8 stato per\u00f2 quello di Reginald Bitter nella serie televisiva \"Big Time Rush\", per Nickelodeon.\nDoppiatori italiani.\nNelle versioni in italiano dei suoi film, David Anthony Higgins \u00e8 stato doppiato da:"}
{"id": "460878", "revid": "5", "url": "https://it.wikipedia.org/wiki?curid=460878", "title": "Dede Barry", "text": ""}
{"id": "460879", "revid": "93556", "url": "https://it.wikipedia.org/wiki?curid=460879", "title": "Regione di Apur\u00edmac", "text": "Apur\u00edmac \u00e8 una regione del Per\u00f9 di 405.759 abitanti, che ha come capoluogo Abancay.\nGeografia antropica.\nSuddivisioni amministrative.\nLa regione \u00e8 suddivisa in 7 province che sono composte di 79 distretti. Le province, con i relativi capoluoghi tra parentesi, sono:"}
{"id": "460885", "revid": "729019", "url": "https://it.wikipedia.org/wiki?curid=460885", "title": "Campionamento probabilistico", "text": "In statistica, si parla di campionamento probabilistico, del quale il campionamento casuale \u00e8 un caso particolare, quando ogni soggetto o oggetto, di cui \u00e8 composta la popolazione, ha probabilit\u00e0 diversa da zero di essere incluso nel campione.\nQuesto tipo di campione garantisce la rappresentabilit\u00e0, mentre, nei campioni non probabilistici non si possono generalizzare i risultati di indagine.\nInfatti, il campione probabilistico, e quello casuale sono quei campioni i cui risultati possono essere estesi con un certo livello di fiducia (detto anche livello di confidenza) alla popolazione. Il campionamento probabilistico pu\u00f2 essere effettuato secondo le seguenti modalit\u00e0:"}
{"id": "460886", "revid": "1543377", "url": "https://it.wikipedia.org/wiki?curid=460886", "title": "Centro di dialettologia e di etnografia", "text": "Il Centro di dialettologia e di etnografia, con sede a Bellinzona, \u00e8 nato nel mese di gennaio 2002 dalla fusione del Centro di dialettologia della Svizzera italiana e dell'Ufficio dei musei etnografici, riunendo cos\u00ec sotto un unico tetto le diverse iniziative volte a documentare, studiare e valorizzare la realt\u00e0 linguistica e folklorica della Svizzera italiana.\nOltre al coordinamento e all'amministrazione della rete museale etnografica ticinese, di cui fanno parte dieci musei regionali, il CDE promuove diversi progetti che confluiscono in pubblicazioni, quali il \"Vocabolario dei dialetti della Svizzera italiana\", il \"Lessico dialettale della Svizzera italiana\", i \"Documenti orali della Svizzera italiana\" e l\"'Inventario delle decorazioni pittoriche del Cantone Ticino\".\nSvolge inoltre inchieste e allestisce inventari di singoli settori a valenza soprattutto etnografica.\nIl CDE compie inoltre un'intensa opera di consulenza al pubblico, collabora con radio e televisioni in trasmissioni dedicate alla Svizzera italiana e organizza seminari e conferenze di argomento dialettologico.\nIn quest'ambito vanno segnalati in particolare i corsi estivi, destinati in primo luogo a studenti universitari, che si tengono annualmente nel mese di settembre presso la sede del centro per la durata di due settimane.\nVengono inoltre preparati cicli di conferenze e incontri dedicati sia alla letteratura dialettale, o pi\u00f9 genericamente orale, sia ad altri aspetti della vita quotidiana tradizionale.\nRicercatori, studiosi e appassionati possono accedere a diversi materiali raccolti dall'istituto utilizzando i cataloghi disponibili su Internet. Un laboratorio fotografico, un locale per l'allestimento di filmati e un'officina di restauro completano l'offerta del CDE che si presenta pertanto come un punto di riferimento e di studio per la realt\u00e0 dialettale ed etnografica della Svizzera italiana."}
{"id": "460888", "revid": "1345938", "url": "https://it.wikipedia.org/wiki?curid=460888", "title": "Compagno (politica)", "text": "Il termine compagno (, ) \u00e8 un appellativo utilizzato in politica per indicare un individuo che cerca la propria realizzazione attraverso un progetto comune di tipo solidale e collettivistico. Il termine compagno \u00e8 da sempre usato tra i militanti socialisti e anarchici e, dopo la fondazione del partito, da quelli comunisti.\nStoria.\nFin dall'Ottocento tra coloro che si sono organizzati per opporsi al capitalismo, e successivamente fra i militanti di partiti, organizzazioni e movimenti di ispirazione marxista si \u00e8 diffusa l'abitudine a chiamarsi \"compagni\".\nNella cultura socialista, comunista, anarchica e in generale di sinistra (in Italia anche nell'ambito del Radicalismo, ovvero la sinistra liberale e laica) il compagno \u00e8 un soggetto, un individuo come gli altri, ma un individuo che cerca di superare la propria individualit\u00e0 e cerca la propria realizzazione attraverso un progetto comune di tipo solidale e collettivistico.\nIl filosofo Jean-Paul Sartre ha parlato nel 1960 del cosiddetto gruppo-in-fusione che mira ad una finalit\u00e0-progetto. Per Sartre, si \u00e8 compagni solo se si ha un progetto comune da compiere insieme.\nSecondo il giornalista e scrittore Vittorio Messori, l'abitudine di chiamarsi \"compagno\" risale ai gesuiti di Ignazio di Loyola.\nEtimologicamente il termine \"compagno\" rimanda al mangiare insieme, dal latino medievale \"companio\". \"Compagno\" significa \"cum\"-\"panis\", quindi colui con cui si spezza insieme il pane (calco del greco \u03c3\u03cd\u03bd\u03c4\u03c1\u03bf\u03c6\u03bf\u03c2, \"cresciuto con\", \"convivente con\", \"che collabora\", dal verbo \u03c3\u03c5\u03bd\u03c4\u03c1\u03ad\u03c6\u03c9, \"crescere insieme\", \"essere educato\", \"essere composto da\") con una chiara analogia quindi alla ritualit\u00e0 cristiana e all'eucaristia.\nNelle opposte ideologie fasciste \u00e8 presente un termine analogo, cio\u00e8 camerata, anche se nella lingua spagnola, talvolta, \"compa\u00f1ero\" e \"camarada\" vengono usati come sinonimi dai militanti di sinistra. Ad esempio durante il periodo del dominio del comunismo stalinista in Unione Sovietica si usava rivolgersi al capo della nazione con l'appellativo di \"Compagno Stalin\" (\u0422\u043e\u0432\u0430\u0440\u0438\u0449 \u0421\u0442\u0430\u043b\u0438\u043d).\nNella lettera a Mar\u00eca Rosario Guevara, Ernesto Che Guevara cos\u00ec definisce il termine \"Compagno\": \"[...] se lei \u00e8 capace di tremare di indignazione ogni volta che viene commessa un'ingiustizia nel mondo, allora siamo compagni, [...]\""}
{"id": "460890", "revid": "125953894", "url": "https://it.wikipedia.org/wiki?curid=460890", "title": "Un mondo perfetto (album)", "text": "Un mondo perfetto \u00e8 il secondo album della cantautrice italiana Dolcenera. \u00c8 uscito nel maggio 2005, a due anni di distanza da \"Sorriso nucleare\", il precedente lavoro dell'artista salentina.\nDescrizione.\nL'album \"Un mondo perfetto\" arriva dopo un periodo difficile per la cantautrice salentina: dopo essere stata esclusa dal Festival di Sanremo 2004, Dolcenera ha dichiarato di aver incontrato molte difficolt\u00e0 nel trovare qualcuno ancora disposto a credere nei suoi progetti musicali.\nLa pubblicazione del disco, avvenuta grazie anche alla vincente partecipazione a Music Farm, si \u00e8 rivelata poi una vera e propria rivincita per la giovane cantante: grazie ad ottimi risultati di vendita (oltre 180.000 copie) e ad una buona accoglienza da parte della critica, l'album ha rappresentato la consacrazione di Dolcenera nel panorama musicale italiano.\nAnche a seguito del periodo personale durante il quale il disco \u00e8 stato concepito, i testi dell'album sono pi\u00f9 cupi ed intimisti rispetto a quelli del disco di esordio (\"Sorriso nucleare\"). Dal punto di vista delle musiche, si registra invece un cambiamento verso sonorit\u00e0 pi\u00f9 vicine al rock anni settanta, pur senza trascurare la tradizione italiana, come in ballate quali \"Mai pi\u00f9 noi due\".\nGli arrangiamenti sono curati da Lucio Fabbri e vedono la presenza di chitarre vintage e amplificatori valvolari.\nIn questo album, cos\u00ec come nel precedente, le tematiche d'amore (presenti in brani come \"Tutto \u00e8 niente\" e i primi due singoli, \"Mai pi\u00f9 noi due\" e \"Continua\") si alternano a quelle sociali, come in \"Portami via\" e \"Un mondo perfetto\". In particolare, il pezzo che d\u00e0 il titolo all'album \u00e8 la risposta di Dolcenera all'e-mail di una ragazza-madre vittima di violenze domestiche.\nDolcenera ha dichiarato di aver scelto di attribuire al disco lo stesso titolo di questa canzone per dare un messaggio positivo, perch\u00e9 \u00absolo chi sogna un mondo perfetto avr\u00e0 il coraggio di lottare per un mondo pi\u00f9 giusto\u00bb.\nQueste parole sono cos\u00ec diventate una sorta di sottotitolo del disco stesso.\n\"Un mondo perfetto\" comprende anche due cover originariamente interpretate durante la partecipazione a \"Music Farm\": \"Pensiero stupendo\" di Patty Pravo, registrata \"buona alla prima\" con il solo accompagnamento del pianoforte, e \"Sei bellissima\" di Loredana Bert\u00e8. Quando Dolcenera cant\u00f2 \"Sei bellissima\", l'interprete originale del brano (presente in studio come ospite) si compliment\u00f2 per l'interpretazione resa dall'artista salentina. Subito dopo la proclamazione della vittoria, Loredana Bert\u00e8 e Dolcenera hanno anche improvvisato un duetto sulle note di questa canzone.\nLa versione di \"Sei bellissima\" presente nell'album contiene anche alcuni versi che erano stati censurati nell'interpretazione di Loredana Bert\u00e8.\nRegistrazione.\nLa registrazione del disco, come riportato nel libretto ufficiale, \u00e8 avvenuta tra ottobre 2003 e marzo 2005. Al termine della trasmissione \"Music Farm\", la cantante \u00e8 tornata in studio per incidere le cover di \"Sei bellissima\" e \"Pensiero stupendo\".\nLe registrazioni sono avvenute negli studi \"Metropolis digital\" di Milano.\nLa copertina.\nLa copertina dell'album \u00e8 a cura di Paolo De Francesco. In primo piano si vede un manifesto con la foto della cantante ed il titolo dell'album. Sul manifesto si intravedono inoltre, a caratteri di piccole dimensioni, i versi della title-track del disco. Sullo sfondo si scorge un paesaggio con una fabbrica di Copenaghen, sovrastata da un cielo nuvoloso.\nNon mancano gli elementi simbolici: in secondo piano \u00e8 rappresentato un uomo che sembra essere in procinto di volare, mentre tiene in una mano un palloncino a forma di cuore, come a voler indicare il tema dell'amore e quello del sogno. Si scorgono inoltre sette uccellini posati su un filo dell'elettricit\u00e0, simbolo delle sette note e del ritmo in sette quarti del brano \"Com'eri tu\".\nTracce.\nL'album contiene 11 brani, di cui 3 cover.\nSpecial Edition.\nIn occasione delle festivit\u00e0 natalizie, il 25 novembre 2005 \u00e8 stata pubblicata un'edizione speciale del disco. Il repacking prevede, in aggiunta al CD, un DVD contenente 4 videoclip, 5 esibizioni live ed una fotogallery.\nI singoli.\n\"Mai pi\u00f9 noi due\".\n\u00c8 un diario intimo e sincero con il quale Dolcenera racconta le emozioni della sua pi\u00f9 importante storia d'amore. La cantautrice l'ha definita una canzone terapeutica, di quelle che fanno stare bene dopo averle cantate, dopo essersi liberati da tutti i dubbi, le domande, i perch\u00e9 di una storia finita. \u00c8 una canzone tra la nostalgia e la speranza: la nostaglia di un passato con lui, fatto di cose semplici, che non ci sar\u00e0 mai pi\u00f9 e la speranza che si pu\u00f2 tornare a vivere ed amare di pi\u00f9 di prima, malgrado quelle tracce di lui che sono rimaste dentro per sempre. La canzone doveva partecipare al festival di sanremo del 2005, ma risulter\u00e0 esclusa dalla commissione.\n\"Continua\".\n\u00c8 una ballata vintage rock italiano anni sessanta, con delle punte di modernit\u00e0, che coglie i momenti di fragilit\u00e0, le paure, i dubbi e le incertezze per una gioia ed una magica intimit\u00e0 che pu\u00f2 finire con l'allontanarsi di due destini. La magia creata dalla sequenza di accordi e dalle chitarre ne fanno una vera rock ballad, dove a ballare sono l'allegria e la nostalgia insieme.\n\"Passo dopo passo\".\nIl brano \"Passo dopo passo\" \u00e8 stato pubblicato come singolo nel 2006, ma solo in Germania, per la promozione della raccolta \"Un mondo perfetto (Tour Germany)\".\nLe parole di questa canzone non sono altro che le cose che Dolcenera si \u00e8 detta in questi due anni per resistere ed andare avanti. La strofa \u00e8 dettata da un r'n'b duro e cattivo dove c'\u00e8 dentro il coraggio, quel sano egoismo che serve sempre, il saper aspettare il momento giusto, quel non arrendersi mai che \u00e8 proprio della sua passione vera per la musica, il lottare quotidiano per poter continuare ad esprimere la propria personalit\u00e0. Il ritornello si apre in una melodia rassicurante che rivela per l'artista l'importanza di fare le cose con amore e con \"tutto te stesso\", senza paura di sbagliare. Le emozioni si accavallano e s'inseguono tra energia e passione."}
{"id": "460894", "revid": "116829659", "url": "https://it.wikipedia.org/wiki?curid=460894", "title": "Palazzo Gennarini", "text": "Il Palazzo Gennarini di Taranto \u00e8 uno dei palazzi nel Borgo Antico della citt\u00e0. Fu di propriet\u00e0 di Valentino Zingaropoli, appartenente ad una nobile famiglia di Napoli. L'ingresso del palazzo si trova in via Duomo.\nVerso la met\u00e0 del Settecento il patrimonio di famiglia fu messo all'asta dal figlio Epifanio Zingaropoli, per far fronte al fallimento della sua attivit\u00e0 commerciale, ma il palazzo fu salvato da Giovanna Zingaropoli Gennarini, sorella di Valentino, che ne intest\u00f2 la nuova propriet\u00e0 al figlio Michele Gennarini. La famiglia Gennarini, ascritta alla Nobilt\u00e0 tarantina con sovrano rescritto del 15 ottobre 1770 del ree Ferdinando IV di Napoli, nel corso degli anni si \u00e8 curata dei restauri del palazzo, e l'attuale proprietaria Giovanna Gennarini Laterza \u00e8 stata promotrice di numerose iniziative per il recupero e rivitalizzazione del Borgo Antico.\nNel ventunesimo secolo l'edificio ospita il Centro Regionale Servizi Educativi e Culturali."}
{"id": "460899", "revid": "1104133", "url": "https://it.wikipedia.org/wiki?curid=460899", "title": "Il popolo dei sogni", "text": "Il popolo dei sogni \u00e8 il terzo album della cantautrice italiana Dolcenera. \u00c8 uscito nel marzo 2006, a un anno di distanza da \"Un mondo perfetto\", il precedente lavoro dell'artista salentina.\nDescrizione.\nL'album viene pubblicato il 3 marzo 2006, durante la partecipazione di Dolcenera al 56\u00ba Festival di Sanremo con il singolo di lancio \"Com'\u00e8 straordinaria la vita\". Il disco ha sonorit\u00e0 rock, piuttosto vicine a quelle del precedente lavoro, \"Un mondo perfetto\". Nel brano \"E la luna sale su\" \u00e8 tuttavia presente qualche lieve venatura jazz. Gli arrangiamenti sono di Dolcenera, ad eccezione del brano \"Emozioni\", arrangiato da Lucio Fabbri.\nNei testi si riconoscono invece la rabbia e l'inquietudine della cantautrice, che in questo lavoro afferma di raccontare non solo le sue storie personali (come ad esempio accade in \"Com'\u00e8 straordinaria la vita\"), ma soprattutto le vicende di persone con le quali si \u00e8 trovata a contatto per lungo tempo.\nL'unica vera canzone d'amore del disco \u00e8 \"Piove (condizione dell'anima)\": per il resto, hanno grande spazio i temi sociali. In particolare, nel brano \"Resta come sei\" Dolcenera parla di omosessualit\u00e0, rivolgendosi a Laura, una ragazza innamorata dalla sua migliore amica, che fatica ad affrontare i pregiudizi delle persone che la circondano.\nLa canzone \"L'Amore (Il mostro)\" parla invece di pedofilia, assumendo il punto di vista di un bambino violato che grida la sua rabbia al proprio sfruttatore. Il brano \u00e8 stato usato anche per una campagna di sensibilizzazione sul problema del turismo sessuale, promossa da Emma Bonino.\nAll'interno del disco \u00e8 presente anche una cover del brano \"A Wolf at the Door\", scritto e interpretato dai Radiohead per il loro disco \"Hail to the Thief\" del 2003. Il testo in italiano \u00e8 stato scritto dalla stessa Dolcenera ed \u00e8 intitolato \"Il luminal d'immenso (l'ombra di lui)\": si \u00e8 trattato della prima volta in cui la celebre band inglese ha autorizzato la pubblicazione di un suo brano con un testo diverso (in seguito anche Vasco Rossi avrebbe fatto una cosa simile, scrivendo il testo della sua canzone \"Ad ogni costo\" sulle musiche di \"Creep\"); la cantante salentina ha dichiara inoltre di aver ricevuto dai Radiohead dichiarazioni di stima per il lavoro svolto su questo brano.\nIl testo in italiano \u00e8 ispirato alla storia di Marilyn Monroe: il titolo riprende con un gioco di parole i versi del poeta Giuseppe Ungaretti, facendo un chiaro riferimento al barbiturico che uccise l'attrice statunitense. Il testo racconta di attacchi di ansia e di panico, della visione di ombre che si avvicinano alla protagonista della canzone e, infine, della \"pace del cuore\" provocata dall'effetto sedativo della medicina.\nIl disco contiene altre due cover: \"America\" di Gianna Nannini, cantata per la prima volta da Dolcenera durante la finale di Music Farm e portata in tour per tutto il 2005 (ne era gi\u00e0 stata pubblicata una versione dal vivo nel singolo \"Continua\" tratto dal precedente album), e una versione dal vivo di \"Emozioni\" di Lucio Battisti. Questa stessa versione del brano \u00e8 stata poi inserita nella compilation \"Innocenti evasioni 2006\", raccolta di cover di vari artisti, interamente dedicata alla memoria di Battisti.\nIl disco contiene anche una dedica da parte di Dolcenera: si tratta della citazione di Marcel Proust, che dice \u00abla musica \u00e8 comunicazione\u2026 la comunicazione delle anime\u00bb.\nI singoli.\n\"Com'\u00e8 straordinaria la vita\".\nIl primo singolo dell'album \u00e8 un brano che parla di come la vita crea e distrugge allo stesso tempo. Un inno alla vita che pu\u00f2 sorprenderti ed ingannarti, l'importante \u00e8 non smettere mai di voler vivere, combattere contro i problemi e cercare la felicit\u00e0.\n\"Piove (condizione dell'anima)\".\nIl brano parla della pioggia come condizione dell'anima. Nel testo viene citata Milano, sovrastata spesso da un cielo grigio, lo stesso cielo che rispecchia il nostro cuore quando finisce una storia d'amore. A volte per dimenticare una persona importante proviamo a ricordare i suoi difetti e trasformare l'amore in odio... ma \u00e8 praticamente impossibile.\n\"Il Luminal d'immenso (L'ombra di lui)\".\nAll'interno del disco \u00e8 presente anche una cover del brano \"A Wolf at the Door\", scritto e interpretato dai Radiohead per il loro disco \"Hail to the Thief\" del 2003. Il testo in italiano \u00e8 stato scritto dalla stessa Dolcenera. La cantante salentina ha dichiara inoltre di aver ricevuto dai Radiohead dichiarazioni di stima per il lavoro svolto su questo brano.\nIl testo in italiano \u00e8 ispirato alla storia di Marilyn Monroe: il titolo riprende con un gioco di parole i versi del poeta Giuseppe Ungaretti, facendo un chiaro riferimento al barbiturico che uccise l'attrice statunitense. Il testo racconta di attacchi di ansia e di panico, della visione di ombre che si avvicinano alla protagonista della canzone e, infine, della \"pace del cuore\" provocata dall'effetto sedativo della medicina.\nClassifiche.\nL'album si aggiudica in una sola settimana il disco d'oro e in seguito conquista anche il disco di platino per le oltre 80.000 copie vendute.\nMusicisti.\nDi seguito sono riportati i credits tratti dal libretto ufficiale dell'album:"}
{"id": "460904", "revid": "6923", "url": "https://it.wikipedia.org/wiki?curid=460904", "title": "Alberto Ravaioli", "text": "Nel 1970 si laure\u00f2 in medicina, e si \u00e8 poi specializzato in oncologia generale a Modena nel 1974, in Igiene e Medicina Preventiva a Ferrara nel 1980 ed infine in Ematologia Generale a Bologna nel 1983.\nDal 1989 ad ottobre 2012 ha diretto il reparto di oncologia dell'ospedale Infermi di Rimini.\nNel 1999 venne candidato come sindaco di Rimini dalla coalizione de L'Ulivo e venne eletto primo cittadino al secondo turno con il 51,22% dei voti.\nNel dicembre del 2000 una sentenza della Corte di cassazione fece decadere il consiglio comunale decretando incompatibile il fatto che Ravaioli stesse ricoprendo contemporaneamente sia la carica di sindaco che quella di primario, pertanto si dovette procedere a nuove consultazioni: pochi mesi pi\u00f9 tardi, il 27 maggio 2001, Ravaioli (che pot\u00e9 nel frattempo ricandidarsi) vinse nuovamente al ballottaggio con il 52,45% dei voti.\nTerminata l'intera legislatura nel 2006, ricevette un nuovo mandato comunale con il 51,09% dei consensi al primo turno. In Comune fu sostenuto da: L'Ulivo (DS pi\u00f9 Margherita), Italia dei Valori, Rifondazione Comunista, Comunisti Italiani e Verdi.\nPubblicazioni.\nAlberto Ravaioli ha scritto oltre 150 pubblicazioni a carattere scientifico sia su riviste italiane che sulla stampa medica internazionale specializzata.\n\u00c8 membro dell'Associazione italiana di oncologia medica, del Collegio italiano di Oncologia medica, dell'Associazione europea di oncologia medica, dell'American cancer society for Clinical oncology e dell'American Association cancer research. Inoltre ha partecipato in qualit\u00e0 di relatore a convegni nazionali ed internazionali di oncologia."}
{"id": "460907", "revid": "3323143", "url": "https://it.wikipedia.org/wiki?curid=460907", "title": "Piazza dei miracoli", "text": ""}
{"id": "460908", "revid": "3323150", "url": "https://it.wikipedia.org/wiki?curid=460908", "title": "Campo dei Miracoli", "text": ""}
{"id": "460909", "revid": "113394774", "url": "https://it.wikipedia.org/wiki?curid=460909", "title": "Campo dei miracoli", "text": "Il campo dei miracoli \u00e8 un luogo fittizio presente nelle Avventure di Pinocchio di Carlo Collodi.\nNel romanzo.\nIn questo campo, situato nei pressi della citt\u00e0 \"Acchiappa-citrulli\" (nel Paese dei \"Barbagianni\"), il burattino viene invitato dal Gatto e la Volpe a piantare gli zecchini d'oro in suo possesso: la miracolosa natura del terreno avrebbe a dir loro fatto crescere in brevissimo tempo un albero capace di fruttare monete. Invece, una volta invitato Pinocchio a tornare \"fra una ventina di minuti\" ed aver finto di andarsene, i due furfanti tornano nel campo, rubano gli zecchini d'oro e fuggono \"come il vento\".\nTornato dalla citt\u00e0 dopo una fremente attesa, Pinocchio scoprir\u00e0 l'inganno grazie ai sarcastici suggerimenti di un pappagallo.\nUsi metaforici.\nL'immagine del campo dei miracoli e l'episodio del romanzo che vi \u00e8 ambientato ricorrono frequentemente nella trattatistica economica o nella satira di costume come metafora di politiche e pratiche volte a diffondere l'idea di facili arricchimenti.\nRicostruzione.\nIl campo dei miracoli si pu\u00f2 visitare all'interno del Parco di Pinocchio in Collodi.\nPiazza dei miracoli.\nQuesto luogo fittizio viene spesso confuso con l'espressione poetica \"piazza dei miracoli\" utilizzata dalla met\u00e0 del XX secolo per descrivere la piazza del Duomo di Pisa. La famosa piazza infatti venne chiamata \"prato dei miracoli\" da Gabriele D'Annunzio nel suo romanzo \"Forse che s\u00ec, forse che no\" del 1910, da cui l'espressione. Ma essendo numerosa la presenza di piazze famose in Italia chiamate per l'appunto \"campo\" ed essendo molto diffuso e noto nel mondo il racconto di Pinocchio, moltissime persone italiane e straniere tendono a confondere le due cose. Il complesso monumentale della Piazza del Duomo riflette la potenza di Pisa, una Repubblica marinara che nel XII secolo era il pi\u00f9 importante porto del Tirreno e controllava i commerci mediterranei fino alla lontana Siria.\nComprende il Duomo, il suo famoso Campanile pendente, il Battistero e il Campo Santo.\nBibliografia.\n\"Campo dei miracoli\" (accezione 2), in \"Parole per ricordare: dizionario della memoria collettiva, usi evocativi, allusivi, metonimici e antonomastici della lingua italiana\", Bologna, Zanichelli, 2003, p. 69"}
{"id": "460910", "revid": "1861950", "url": "https://it.wikipedia.org/wiki?curid=460910", "title": "Famiglia Airbus A320", "text": "La Airbus A320 family, composta dalla variante base A320, dalla variante pi\u00f9 lunga A321 e dalle varianti pi\u00f9 corte A319 e A318, \u00e8 un insieme di aerei a fusoliera stretta per il corto-medio raggio prodotti dal consorzio Airbus a partire dal 1987. Rappresenta la prima generazione della famiglia, denominata in seguito \"ceo\" (current engine option\u00a0\u2013 opzione motore corrente), preceduta dalla seconda generazione \"neo\" (new engine option\u00a0\u2013 opzione motore nuova).\nAd oggi sono stati consegnati pi\u00f9 di 9.572 modelli nelle varie varianti, con pi\u00f9 di 6.010 ordini in lista di attesa. La concorrenza \u00e8 rappresentata dalla B737 family, inizialmente nella versione classic e successivamente nella versione NG.\nStoria del progetto.\nLe origini.\nDurante la progettazione dell'Airbus A300, tra la fine degli anni '60 e l\u2019inizio degli anni '70, Airbus aveva gi\u00e0 previsto la realizzazione di diversi modelli con cui andare a competere contro Boeing e Douglas, i due pi\u00f9 grandi produttori aerospaziali dell'epoca.\nSubito dopo la realizzazione dell\u2019A300 infatti, Airbus stava studiando derivati dell\u2019A300 identificando nove possibili varianti. Una decima variante, concepita nel 1973, denominata successivamente A300B10 port\u00f2 alla realizzazione di un aereo pi\u00f9 piccolo a lungo raggio portando allo sviluppo di quello che divent\u00f2 l'A310.\nDopo questo primo modello a fusoliera larga, Airbus decise di focalizzarsi sul mercato del corto-medio raggio, dominato all'epoca dalla 737 classic family e dal Douglas DC-9. Il progetto, che prese il nome di JET, successivamente JET2, port\u00f2 alla realizzazione della serie Airbus S.A1, S.A2 e S.A3 (single aisle \u2013 corridoio singolo), 3 varianti con capacit\u00e0 tra i 125 a i 180 passeggeri, rinominata ufficialmente come A320 al suo lancio definitivo, nel 1984. Gli sforzi maggiori andarono sulla versione S.A2 con una capacit\u00e0 prevista di 150 passeggeri e raggio di oltre 5.280 km (2.850 nm). Prendendo come riferimento la fusoliera dei B707 e B727 Airbus decise di rendere la propria pi\u00f9 spaziosa, pi\u00f9 precisamente con un diametro di 3,7m contro i 3,45m della controparte statunitense.\nIl lancio.\nIl 2 marzo 1984 il programma venne ufficialmente lanciato con 96 ordini. Air France fu il cliente di lancio, al Paris Air Show del 1981 con 25 ordini e 25 opzioni. Ad ottobre 1986, confermato successivamente al Farnborough Air Show, Northwest Airlines ordin\u00f2 100 A320, l\u2019ordine pi\u00f9 grande ai tempi.\nAl momento del lancio, l\u2019A320 era dotato esclusivamente di due motori turboventola CFM56-5-A1, con una spinta pari a 111,2 kN. Successivamente venne offerta l\u2019opzione di due motori turboventola IAE V2500-A1, 4% pi\u00f9 efficienti dei CFM con una spinta pari a 100 kN.\nL\u2019aereo venne ufficialmente svelato al pubblico il 14 febbraio 1987, in presenza del primo ministro francese Jacques Chirac, il principe del Galles Carlo e la principessa Diana, con il primo volo durato 3 ore e 23 minuti a partire da Tolosa. Segu\u00ec un intensivo periodo di test, oltre 1200 ore spalmate su 530 singoli voli ottenendo cos\u00ec, il 26 febbraio 1988 la certificazione JAA. Il primo A320 venne consegnato ad Air France il 28 marzo 1988 a cui si aggiungeranno, arrivando ad oggi, pi\u00f9 di 9.000 aerei distribuiti in tutto il mondo.\nLa nascita dell\u2019A321.\nIl 24 novembre 1988, in seguito a 183 ordini da parte di 10 diverse compagnie aeree venne creata la prima variante dell\u2019A320, una versione allungata denominata A321. La nuova variante, oltre a subire un allungamento, era dotata flap a doppia fessura, un bordo di uscita leggermente modificato con conseguente superficie alare aumentata e un carrello d\u2019atterraggio rinforzato. L\u2019ultimo elemento fu necessario in quanto l\u2019allungamento della fusoliera, composto da due sezioni davanti all\u2019ala e due sezioni dietro l\u2019ala, port\u00f2 ad un peso complessivo maggiore rispetto all\u2019A320. Rinforzando il carrello fu inoltre possibile aumentare il MTOW a 83.000\u00a0kg.\nPer la prima volta Airbus entr\u00f2 nel mercato delle obbligazioni attraverso il quale riusc\u00ec a raccogliere oltre 475 milioni di \u20ac per finanziare i costi di sviluppo. Un ulteriore somma di 180 milioni di \u20ac venne richiesta come prestito dalla BEI.\nIl primo volo, con il prototipo F-WWIA decoll\u00f2 il 11 marzo 1993 con motori IAE V2500-A1. A maggio decoll\u00f2 il primo prototipo con motori CFM56-5B. Lufthansa ed Alitalia furono i clienti di lancio con, rispettivamente, 20 e 40 ordini.\nLa nascita dell\u2019A319.\nIn seguito al boom di vendite dei modelli gi\u00e0 esistenti Airbus inizi\u00f2 ad investire sul progetto A320M-7, ovvero A320 meno sette sezioni. Questa nuova versione sarebbe andata a competere contro i B737-300/-700, con una capacit\u00e0 di 130-140 passeggeri. L\u2019accorciamento venne ottenuto rimuovendo quattro sezioni prima dell\u2019ala e tre sezioni dopo l\u2019ala. Le uniche differenze oltre alla rimozione delle sezioni fu un aggiornamento software per rendere la manovrabilit\u00e0 della nuova versione simile alle precedenti. I motori disponibili al lancio erano il CFM56-5A e il V2500-5A, limitati a 98 kN.\nIl 10 giugno 1993 inizi\u00f2 il nuovo programma di sviluppo dal valore di 250 milioni di \u20ac. Il 23 marzo 1995, nello stabilimento di Amburgo, inizi\u00f2 la produzione del primo A319, insieme agli A321. Il 25 agosto 1995 decoll\u00f2 per la prima volta entrando nella flotta di Swissair il 25 aprile 1996. L\u2019A319 divenne presto un best-seller tra le compagnie aeree low-cost totalizzando 172 ordini da parte di Easyjet.\nLa nascita dell\u2019A318.\nNel 1998 Airbus propose, al Farnborough Air Show l\u2019AE31X, una versione dell\u2019A320 ulteriormente accorciata, con capacit\u00e0 di 100 passeggeri circa con il nome di A318.\u00a0Lo sviluppo, iniziato nel 1995 con il progetto A319M5 e terminato a settembre del 1998, si concluse con una variante da 107 passeggeri, con un\u2019autonomia di 5.700\u00a0km o 5.950\u00a0km in seguito all\u2019introduzione della sharklet.\nIl nuovo aereo venne ufficialmente lanciato il 26 aprile 1999 con 109 ordini. Il primo volo prese luogo ad Amburgo il 15 gennaio 2002 ma l\u2019efficienza dei nuovi motori Pratt &amp; Whitney PW6000 si rivel\u00f2 inadeguata. Pratt &amp; Whitney dovette apportare modifiche al compressore del motore. Dopo 19 mesi di test, il 23 marzo 2003 l\u2019aereo ottenne la certificazione JAA in seguito ad oltre 850 ore di volo, insieme alla certificazione dei CFM56. Il 23 luglio 2003 venne consegnato il primo A318 a Frontier Airlines, il cliente di lancio.\nMigliorie.\nNel 2006 Airbus inizi\u00f2 il programma A320E (Enhanced\u00a0\u2013 migliorato) con l\u2019obiettivo di portare ad un\u2019efficienza extra del 4/5% tramite l\u2019introduzione di winglet migliorate (2%), migliorie aerodinamiche (1%), riduzioni di peso e una cabina migliorata. I motori vennero aggiornati portando ad un\u2019ulteriore miglioria dell\u20191% nel 2007 con l\u2019uso dei CFM56 Tech Insertion e nel 2008 con l\u2019uso dei V2500SelectOne.\nSharklet.\nNel 2006 Airbus test\u00f2 tre tipi diversi di winglet, con l\u2019obiettivo di ridurre la resistenza indotta e i vortici di scia. Il primo progetto, denominato AWIATOR (Aircraft Wing Advanced Technology Operations) non port\u00f2 ai risultati sperati. Il secondo progetto, realizzato in collaborazione con Winglet Technology, un\u2019azienda statunitense, per quanto port\u00f2 a dei miglioramenti non venne offerta ai clienti in quanto i miglioramenti vennero annullati dagli aumenti di peso. Il 17 dicembre 2008, il terzo progetto, in collaborazione con Aviation Partner Inc, port\u00f2 alla realizzazione delle sharklet che per quanto aggiunsero 200\u00a0kg portarono ad un risparmio di carburante del 3,5% su voli oltre ai 2.800\u00a0km. In media portarono ad un risparmio annuo di 220.000$ e una riduzione di CO2 di 700 tonnellate. Il 21 dicembre 2012 venne consegnato il primo A320 con sharklet ad AirAsia Indonesia.\nCabina.\nNel 2007 Airbus introdusse una nuova cabina, pi\u00f9 silenziosa, pi\u00f9 spaziosa e pi\u00f9 moderna. Introdusse inoltre un nuovo sistema di filtraggio dell\u2019aria, un convertitore catalitico per rimuovere odori sgradevoli e LED per l\u2019illuminazione ambientale.\nIn questo modo si riusc\u00ec a ricavare il 10% di spazio in pi\u00f9 con pesi pi\u00f9 contenuti, con la possibilit\u00e0 di aggiornare anche gli aerei meno recenti.\nLa nascita della A320neo family.\nAirbus inizi\u00f2 lo studio di una nuova versione, con motori pi\u00f9 efficienti, il 1 dicembre 2010. Nacque cos\u00ec la Airbus A320neo family che decoll\u00f2 per la prima volta il 25 settembre 2014 e venne consegnato al suo primo cliente, Lufthansa, il 25 gennaio 2016. Con nuovi motori CFM-LEAP1A e PW1000G, la nuova versione promette un risparmio carburante del 15%. Delle quattro versioni precedenti solo tre sono state adattate alla versione \"neo\", l\u2019A319, l\u2019A320 e l\u2019A321. Per differenziare la propria offerta Airbus decise di rinominare la vecchia generazione di A320 in \"ceo\" (current engine option\u00a0\u2013 opzione motore corrente).\nTecnica.\nL'A320 \u00e8 stato il primo aeroplano civile prodotto in serie esclusivamente con il sistema Fly-by-wire (anche il Concorde disponeva di un sistema Fly-by-wire, ma anche di dispositivi di sicurezza tradizionali e non fu mai prodotto in serie). Ci\u00f2 significa che il pilotaggio non funziona solo meccanicamente (ossia tramite leve di pilotaggio), bens\u00ec anche con l'ausilio della trasmissione di segnali elettronici. Soltanto le valvole idrauliche dei timoni laterali e dello stabilizzatore vengono controllate in pi\u00f9, per motivi di ridondanza, tramite tradizionali cavi d'acciaio.\nInoltre l'A320 \u00e8 dotato di una cabina di pilotaggio estremamente avanzata e intuitiva, con sei EFIS a colori e un innovativo sidestick di controllo al posto della convenzionale yoke.\nL'A320 \u00e8 costruito con un'alta percentuale di materiali compositi per avere un ottimo rapporto leggerezza/resistenza.\nInoltre se viene disinserito l'autopilota continua a seguire l'ultima \"Lateral\" e \"Vertical mode\" selezionata nel \"Main Guidance Panel\".\nCaratteristiche comuni.\nSono da notare caratteristiche comuni a diversi componenti della famiglia degli A320. I sistemi di ognuno di essi sono identici, cosa che consente di risparmiare sui costi di manutenzione e di addestramento dei piloti (quindi stesso type rating con tutti i modelli A320). Questo principio si riscontra nei seguenti ambiti: innanzitutto bisogna puntualizzare che tutti i componenti della famiglia A320 sono in stretta parentela tra di loro poich\u00e9 utilizzano stesse componenti, stessi propulsori e cos\u00ec via. Oltre a ci\u00f2, l'avionica della famiglia degli A320 \u00e8 essenzialmente la stessa di quella degli A330/A340 e i propulsori CFM International CFM56 vengono impiegati, in varianti leggermente modificate, anche per i Boeing 737 (modelli \"Classic\" e \"NG\") e gli A340-200 e A340-300.\nAltra caratteristica comune \u00e8 l'uguaglianza di cockpit degli A320 con gli A330 e gli A340. Un'elaborazione di questa tipologia di cockpit \u00e8 stata realizzata sugli A380. L'A350 XWB sar\u00e0 dotato, a sua volta, di un'elaborazione del cockpit degli A380.\nAlenia Aeronautica ha progettato e costruisce per la \"famiglia A320\" i correnti delle ali su contratto di \"Airbus UK\" e per l'A321 ha progettato e costruisce la sezione \"14A\" della fusoliera anteriore su contratto di Airbus.\nVersioni.\nBasata sugli A320, negli anni novanta fu realizzata in tempi relativamente brevi un'intera famiglia di aeromobili con componenti uguali ma con lunghezze della fusoliera e numero di posti per i passeggeri diversi. Tutte le versioni possono essere certificate ETOPS (\"Extended-range Twin-engine Operation Performance Standards\") dalla durata di 120/180 minuti e possono effettuare quindi voli su zone ove l'aeroporto alternato \u00e8 appunto ad una distanza pari alla certificazione ETOPS ottenuta. La possibilit\u00e0 di essere certificati ETOPS dipende (ma non solo) dal tipo di componenti installati (generatori, valvole, sistemi elettro/avionici, componenti idraulici) e generalmente le versioni di Airbus A320 pi\u00f9 recenti installano alla produzione tali componenti.\nA318.\nL'Airbus A318 \u00e8 il membro pi\u00f9 piccolo della famiglia Airbus A320. L'A318 pu\u00f2 trasportare fino a 132 passeggeri e ha un'autonomia massima di . L'aereo \u00e8 entrato in servizio nel luglio 2003 con Frontier Airlines e condivide un'abilitazione di type rating in comune con tutte le altre varianti della famiglia Airbus A320, consentendo ai piloti della famiglia di pilotare gli aerei della famiglia senza la necessit\u00e0 di ulteriore addestramento. \u00c8 il pi\u00f9 grande aereo commerciale certificato dall'Agenzia europea per la sicurezza aerea per operazioni di avvicinamento ripido, consentendo voli in aeroporti come quello di Londra-City. Rispetto ad altre varianti della famiglia Airbus A320, l'A318 \u00e8 stato venduto solo in piccole quantit\u00e0 con ordini totali per soli 80 aeromobili effettuati al 31 ottobre 2015.\nA319.\nA319-100.\nL'A319 \u00e8 un aereo bipropulsore con un solo corridoio nella cabina passeggeri, 4 portelloni d'ingresso e 2 uscite d'emergenza sulle ali; gli apparecchi in versione ad alta densit\u00e0 (A319-111) di alcune compagnie low cost come easyJet ne possiedono 4. La disposizione dei posti \u00e8 di file a 2 nella Business Class e a 3 nella Economy, che permette di accogliere un totale di 124 passeggeri. La capacit\u00e0 massima di passeggeri imbarcabili \u00e8 di 145 (essa scende a 80 nel caso le porte posteriori siano disattivate); nella versione con 4 uscite d'emergenza la capacit\u00e0 massima \u00e8 di 160 posti.\nIl programma A319 fu avviato nel 1993 e il primo volo fu effettuato il 25 agosto 1995. L'impiego di brevi tempi di realizzazione \u00e8 stato raggiunto in quanto l'A319 altro non \u00e8 che una variante dell'A320.\nA319CJ/ACJ.\nL'A319CJ, o Airbus Corporate Jetliner (abbreviato ACJ o CJ), \u00e8 un business jet basato originariamente sull'A319. Venne mantenuta la concezione di base del modello originale, tuttavia \u00e8 possibile montare serbatoi supplementari effettuando delle modifiche nel compartimento merci. Ci\u00f2 permette all'aereo di coprire distanze fino a 11\u00a0100\u00a0km. Il Governo italiano, quello francese e quello brasiliano dispongono di ACJ come aereo. L'Aeronautica Militare Italiana ha in servizio due A319CJ assegnati al 31\u00ba Stormo di base sull'Aeroporto di Roma-Ciampino impiegati per il trasporto delle Autorit\u00e0 dello Stato e trasporti sanitari d'urgenza.\nGli interni possono essere scelti tra le varianti offerte dalla Airbus o su misura tramite imprese specializzate. In virt\u00f9 della parentela tecnica con gli altri modelli della serie A320, l'A319CJ pu\u00f2 essere pilotato dopo un normale Type rating Airbus. In caso di voli transoceanici, il pilotaggio \u00e8 sottoposto alle restrizioni ETOPS.\nI concorrenti principali sono il Boeing BBJ e i modelli a lungo raggio della Bombardier, della Gulfstream Aerospace e della Dassault. Tuttavia questi ultimi dispongono di spazi interni ridotti.\nA319LR.\nQuesta versione \u00e8 simile all'A319CJ ed \u00e8 stata elaborata proprio in base a questo modello. Con un A319LR si possono trasportare 148 passeggeri su voli intercontinentali, ovvero a lungo raggio. La differenza tra l'A319LR e l'A319CJ \u00e8 che il primo \u00e8 dotato soltanto di 4 serbatoi invece che 6. Il raggio d'azione usuale \u00e8 di 8\u00a0300\u00a0km che fa di quest'aereo il componente col pi\u00f9 elevato raggio d'azione della famiglia degli A320.\nIl concorrente diretto dell'A319LR \u00e8 il Boeing 737-700ER.\nA320.\nL'A320 \u00e8 un aeroplano bipropulsore con un corridoio centrale nella cabina, 4 portelloni d'ingresso e 4 uscite d'emergenza sulle ali. L'Airbus A320 pu\u00f2 contenere fino a 180 passeggeri. In una tipica versione a due classi (\"business\" ed \"economy class\") ne pu\u00f2 contenere fino a 150. Nel vano di carico possono essere sistemati 7 container LD3, 3 nella parte anteriore e 4 in quella posteriore. L'A320, come gi\u00e0 dice il nome stesso, \u00e8 il modello base della fortunata famiglia degli A320. Il numero massimo di passeggeri imbarcabili \u00e8 di 180, esso scende a 145 nel caso la seconda uscita d'emergenza \"Type III\" sia disattivata.\nA320-100.\nIl progetto A320 fu iniziato nel 1982; il primo volo fu effettuato nel 1987. L'aeroplano ottenne la sua omologazione l'anno successivo e gi\u00e0 nel marzo 1988 fu consegnato alla Air France il primo A320. Dell'A320-100 furono prodotti soltanto 21 esemplari; questo modello non era ancora dotato di alette d'estremit\u00e0 e disponeva di serbatoi per il carburante pi\u00f9 piccoli rispetto a quelli dei futuri A320-200.\nA320-200.\nPoco tempo dopo la sua introduzione, il modello A320-100 venne tolto dal mercato e sostituito con la variante A320-200. Questo dispone, a differenza del suo predecessore, di alette d'estremit\u00e0, d'un maggiore raggio d'azione e di un maggior peso consentito al decollo. Fu omologato nel 1988 e tuttora \u00e8 il secondo velivolo pi\u00f9 venduto al mondo dopo il Boeing 737.\nL'A320-200 divenne presto un temibile concorrente diretto del simile Boeing 737-400. Rispetto al Boeing 737-800 registra un maggior numero di vendite.\nA320 Enhanced.\nA320 Enhanced (o A320E) \u00e8 l'appellativo di una versione rielaborata dell'A320 che \u00e8 consegnata dal 2009. Le spese dirette di gestione della nuova versione dovrebbero ammontare al 5% in meno dell'attuale A320-200. Ci\u00f2 sar\u00e0 reso possibile tramite un'aerodinamica migliore, diminuzione del peso e nuovi propulsori. Tra l'altro, nel 2006, l'Airbus ha testato per la prima volta su prototipi A320 dei nuovi tipi di alette d'estremit\u00e0 (winglets). Questi dovrebbero permettere una maggiore efficienza economica. In tutto sono state testate due varianti: la prima, ideata direttamente da Airbus, assomiglia come forma alle spigolose alette d'estremit\u00e0 presenti sull'A330 e sull'A340; la seconda proviene dalla ditta Aviation Partners che produce anche le alette d'estremit\u00e0 per il Boeing 737 e 757. Queste alette ricordano nella forma le pi\u00f9 sottili \"Blended Winglets\" della famiglia Boeing 737NG.\nLo scopo degli esperimenti era quello di appurare se l'impiego delle \"winglets\" rende e se s\u00ec, quale dei due progetti \u00e8 il pi\u00f9 efficiente. Nell'ottobre del 2006 \u00e8 stato reso noto che Airbus non \u00e8 pi\u00f9 in grado di perseguire il progetto, in quanto gli aumenti d'efficienza non abolivano sufficientemente il maggiore consumo di carburante, causato dal peso addizionale delle alette.\nPer l'A320E sono previste modifiche sia all'aerodinamica, sia ai propulsori, al fine di migliorarne ulteriormente la redditivit\u00e0.\nLe modifiche saranno assunte probabilmente su tutti i membri della famiglia degli A320.\nA320 Prestige.\nNel novembre 2005 l'Airbus present\u00f2 l'A320 Prestige, insieme all'A318 Elite, come membro della serie \"Airbus Corporate Jet\", caratterizzata da aeroplani d'affari pi\u00f9 spaziosi e pi\u00f9 lussuosi.\nA320P2F.\nL'A320P2F (\"Passenger To Freighter\") \u00e8 una versione cargo ottenuta dalla trasformazione di A320 passeggeri, prodotta dalla \"Airbus Freighter Conversion\" presso l'EADS EFW di Dresda.\nIl A320P2F \u00e8 stimato in consegna fino al 2014 con 509 esemplari costruiti.\nA320neo.\nLa Airbus ha innovato la famiglia dell'A320 con il nuovo modello A320neo\u00a0\u2013 new engine option (\"opzione nuovo motore\") implementando il sistema propulsivo con i PW1100G \"PurePower\" o con i LEAP-1A al fine di ridurre i consumi e le emissioni della famiglia A320. Il nuovo \"A320neo\" include anche alcune modifiche nella struttura alare interna e l'implementazione delle winglet chiamate \"Sharklet\". Il modello \"A320neo\" \u00e8 entrato in servizio nell'ottobre 2015, seguito dal modello \"A319neo\" e successivamente dal modello \"A321neo\".\nI miglioramenti riguardano:\nL\"'A320neo\", dal lancio nel dicembre 2010 al 49\u00ba Paris Air Show, ha gi\u00e0 registrato ordini per esemplari.\nIl lancio dell\"'A320neo\" \u00e8 stato accompagnato da un nuovo slogan da parte di Airbus: \"The best keeps getting better\", cio\u00e8 \"Il migliore continua a migliorare\".\nA321.\nL'A321 \u00e8 un aereo bimotore a corridoio centrale cabina e 8 ingressi per i passeggeri. In una configurazione standard a due classi la cabina offre posto a 186 passeggeri. Nella versione pi\u00f9 ristretta ad una sola classe l'aereo pu\u00f2 trasportare fino a 220 passeggeri. L'A321 \u00e8 in diretta concorrenza con i modelli pi\u00f9 grandi della famiglia dei Boeing 737. Anche il Boeing 757-200 (uscito di produzione il 28 novembre 2005 ma tuttora utilizzato) rientra nella stessa categoria di capacit\u00e0, sebbene abbia un'autonomia pi\u00f9 elevata.\nPer l'A321 \u00e8 stato ideato un nuovo sistema di ipersostentatori, visto che il massimo angolo di incidenza raggiungibile al decollo, a causa della lunghezza del velivolo, \u00e8 pi\u00f9 ridotto di quello dell'A320. L'A321 dispone di un sistema ipersostentatore a doppia incrinatura. Il numero massimo di passeggeri imbarcabili \u00e8 di 220.\nA321-100.\nIl progetto A321 ebbe inizio nel 1989 con la prima versione A321-100. Il primo volo fu effettuato nel 1993. Nel dicembre dello stesso anno l'aereo ottenne l'omologazione in Europa.\nA321-200.\nL'elaborazione della variante A321-200 inizi\u00f2 nel 1995, il primo volo avvenne nel 1996. Il suo raggio d'azione fu elevato a 5\u00a0500\u00a0km tramite l'aggiunta di serbatoi supplementari e altre piccole modifiche. Dal maggio 2002 tutti gli A321 consegnati sono di tipo 200. In termini di prezzi l'A321-200 si attesta dai in su.\nA321neo.\nIl 1\u00ba dicembre 2010, Airbus ha lanciato la famiglia A320neo (neo sta per \"New Engine Option\") con in pi\u00f9 di autonomia e il 15% in pi\u00f9 di efficienza nei consumi grazie ai nuovi motori CFM International LEAP-1A o Pratt &amp; Whitney PW1100G e alle nuove \"Sharklets\". Il prototipo dell'A321neo ha effettuato il suo primo volo il 9 febbraio 2016. Ha ricevuto la sua certificazione il 15 dicembre 2016. Il primo esemplare \u00e8 entrato in servizio nel maggio 2017 con Virgin America.\nA321LR.\nNell'ottobre 2014, Airbus ha iniziato a commercializzare una variante con peso massimo al decollo di 97 tonnellate (214.000 lb) con tre serbatoi di carburante ausiliari che ne aumentano l'autonomia con una portata operativa di in pi\u00f9 rispetto a un Boeing 757-200. Airbus ha lanciato l'A321LR (Long Range) il 13 gennaio 2015 con un'autonomia di con 206 posti in due classi. Il 31 gennaio 2018 ha completato il suo primo volo. Airbus ha annunciato la sua certificazione il 2 ottobre 2018. Il 13 novembre 2018, Arkia ha ricevuto il primo A321LR.\nA321XLR.\nNel gennaio 2018, Airbus stava studiando una variante dell'A321LR con un MTOW ulteriormente aumentato. L'A321XLR, come \u00e8 stato chiamato, avrebbe avuto una portata estesa a e sarebbe stato lanciato nel 2019 per entrare in servizio nel 2021 o 2022 per competere con il Boeing NMA. A novembre 2018, Airbus ha indicato che l'A321XLR avrebbe avuto un MTOW superiore a 100 tonnellate (220.000 lb) e in pi\u00f9 di portata rispetto all'A321LR. L'A321XLR \u00e8 stato lanciato al Paris Air Show del giugno 2019, con di portata, grazie a un ulteriore serbatoio centrale posteriore (RCT) permanente per pi\u00f9 carburante, un carrello di atterraggio rinforzato per un MTOW di 101 tonnellate (223.000 lb); e una configurazione ottimizzata dei flap del bordo d'uscita dell'ala per preservare le prestazioni di decollo.\nUtilizzatori.\nLa famiglia Airbus A320 si \u00e8 classificata come quella pi\u00f9 venduta al mondo tra il 2005 e il 2007.\nA fine ottobre 2019, le consegne arretrate dell'A320ceo sono scese a 78: 7 A319, 24 A320 e 47 A321; Airbus ha consegnato 87 A320ceo nei primi 10 mesi del 2019, molti di meno rispetto ai 394 A320neo. Con gli arretrati superiori a 6.000, gli ordini totali di Airbus A320 (di entrambe le famiglie, ceo e neo) hanno raggiunto , superando i di Boeing 737, diventando l'aereo di linea pi\u00f9 venduto.\nA fine febbraio 2020, gli arretrati dell'A320ceo sono scesi a 62: 7 A319, 20 A320 e 35 A321. Gli ordini hanno raggiunto i , mentre quelli del Boeing 737 sono scesi a .\nAl gennaio 2022, degli esemplari consegnati (della serie ceo), sono operativi.\nCivili.\nGli utilizzatori principali (della serie ceo) sono:\nMilitari.\nGli utilizzatori (della serie ceo) sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "460911", "revid": "2014155", "url": "https://it.wikipedia.org/wiki?curid=460911", "title": "Sicone II di Salerno", "text": "Biografia.\nFiglio e successore di Siconolfo, primo principe di Salerno, Sicone regn\u00f2 dall'851, anno della morte del padre e della costituzione del Principato di Salerno, fino alla sua deposizione nell'853. \nGli fu attribuito l'ordinale \"II\" come successore, nel meridione d'Italia, di Sicone di Benevento.\nAlla morte del padre, Sicone era ancora minorenne e fu posto sotto la tutela del conte Pietro. Dopo appena due anni di reggenza, Pietro depose il principe in carica, che fu costretto a fuggire al nord presso l'imperatore Ludovico II. \nSecondo il \"Chronicon Salernitanum\", egli raggiunse la maggiore et\u00e0 nell'855 e ritorn\u00f2 a Salerno a reclamare il trono, ma fu avvelenato a Capua da sicari di Ademaro, il figlio del conte Pietro che gli era succeduto illegalmente al trono."}
{"id": "460913", "revid": "42020", "url": "https://it.wikipedia.org/wiki?curid=460913", "title": "Sicone di Salerno", "text": ""}
{"id": "460920", "revid": "2014155", "url": "https://it.wikipedia.org/wiki?curid=460920", "title": "Pietro di Salerno", "text": "Tutore e reggente del principe di Salerno Sicone II, succeduto al padre Siconolfo ancora minorenne, tenne la reggenza dall'851 all'855, quando usurp\u00f2 il trono e destitu\u00ec Sicone, che si rifugi\u00f2 nel nord Italia.\nVita.\nDi Pietro di Salerno si sa che probabilmente nacque a Salerno e che aveva il titolo di \"Conte\" quando divenne tutore del principe Sicone (all'incirca nell'847, quando fu creato nominalmente il Principato di Salerno). Fu l\"'effettivo principe\" di Salerno dall'849 all'855.\nCon Pietro di Salerno il Principato di Salerno si stacc\u00f2 effettivamente da quello di Benevento, diventando un'entit\u00e0 politica che andava dal Garigliano fino a Cosenza e Taranto con il cosiddetto \"Capitolare\".\nNell'851 si un\u00ec all'imperatore sperando di mantenere con il suo aiuto il controllo di Capua. L'anno successivo partecip\u00f2 - con l'imperatore e con truppe del Principato di Benevento - al tentativo di estromettere gli arabi da Bari\nLa presa del potere gli fu confermata nel dicembre dell'853 dall'imperatore Ludovico II, ma Pietro mor\u00ec entro la fine dell'anno 855. Lasci\u00f2 il principato a suo figlio Ademaro, che (ucciso Sicone II di Salerno) divenne il capostipite della Dinastia dei Dauferidi.\nIl Capitolare dell'851.\nLa controversia fra Siconolfo e Radelchi rendeva pericolosamente instabili gli equilibri politici del Mezzogiorno e suscitava preoccupazioni da parte di Ludovico II, che nell'851 scese in Italia per pacificare le due parti dello scontro. Il sovrano convalid\u00f2 l'accordo di massima gi\u00e0 intervenuto fra i pretendenti, ratificando il capitolare con cui si sanciva l'indipendenza del nuovo Principato di Salerno dal dominio beneventano. La \"Longobardia Minore\" fu divisa in due nuove entit\u00e0 statali e Siconolfo fu confermato Principe di Salerno dall'imperatore.\nSecondo gli accordi, Salerno ebbe tra gli altri i castelli di Conza, Montella, Nusco, Avellino, Rota, Sarno, Cimitile, Furculo, Capua, Teano, Sora, Taranto, Latiniano, Cassano, Paestum, Cosenza, Laino, la Lucania e parte del feudo di Acerenza. A Benevento furono invece assegnati i territori del Sannio e quelli lucani di Melfi, Genzano, Forenza e Venosa. Parte della Calabria e della Puglia restarono invece in mano bizantina."}
{"id": "460921", "revid": "1711941", "url": "https://it.wikipedia.org/wiki?curid=460921", "title": "Derdeba", "text": "La Derdeba o Lila, dall'(arabo \"layla\", \"notte\") \u00e8 una cerimonia rituale praticata dalle antiche famiglie degli gnawa marocchini (in berbero \"Ignawen\"), discendenti degli schiavi neri originari delle regioni subsahariane (Senegal, Mauritania, Mali, Niger e Guinea).\nDurante la diaspora marocchina gli schiavi si islamizzarono e diedero vita ad una confraternita religiosa ( \"tar\u012bqa\" ) di stampo sufi.\nSebbene questo termine \u00e8 generalmente associato ai rituali dei gnawa, talvolta viene utilizzato anche per indicare i rituali di altre confraternite, come i Jilala.\nIl rituale.\nIl rito \u00e8 una cerimonia di possessione e trance, a scopo terapeutico e purifcatore, che dura tutta notte a ritmo sincopato seguendo melodie pentatoniche che nascono dall'energia degli strumenti.\nUna serie di sette danze \u00e8 dedicata ad altrettante famiglie di santi e spiriti (\"mlouk\", dall'arabo \"mal\u0101'ika\", \"angeli\") caratterizzata da specifici colori, odori, sapori, azioni e sonorit\u00e0.\nGli strumenti utilizzati in queste rituali sono una sorta di liuto a tre corde con un'ampia cassa e un registro basso (\"guembri\" o \"sintir\") e delle nacchere (\"qraqeb\")."}
{"id": "460924", "revid": "399", "url": "https://it.wikipedia.org/wiki?curid=460924", "title": "RCS", "text": ""}
{"id": "460925", "revid": "110157", "url": "https://it.wikipedia.org/wiki?curid=460925", "title": "Nine Objects of Desire", "text": "Nine Objects of Desire (1996) \u00e8 il quinto album della cantautrice Suzanne Vega.\nIl disco.\nPubblicato nel 1996, \"Nine Objects of Desire\" \u00e8 il quinto album della cantautrice Suzanne Vega. Il booklet ordinato, con la copertina verde in cui la cantante tiene una mela verde perfetta, in contrasto con gli occhi della Vega e il suo colore di capelli. Ognuna delle dodici brevi canzoni racconta una storia, arrivando ad esempio con \"Honeymoon Suite\" ad avere una vera e propria trama, che in questo caso pesca simboli e atmosfere nella religione.\nVa ricordato come \"Caramel\" sia stato utilizzato pi\u00f9 volte nell'industria cinematografica:\nInoltre la canzone \"Woman On The Tier\" (lasciata fuori da questo album) \u00e8 stata scritta per la colonna sonora del film \"Dead Man Walking - Condannato a morte\".\nNelle tracce come per gli altri album il suono predominante \u00e8 quello delle chitarre acustiche, a volte elettriche (\"Stockings\") e alcuni beat particolarmente possenti (\"Headshot\"). Si va poi da tracce tendenti al jazz a ballate dai toni scuri (\"My Favorite Plum\") e dai testi marcatamente metaforici (\"Thin Man\"). Compaiono comunque durante la riproduzione anche canzoni pi\u00f9 veloci e dai toni pi\u00f9 leggeri (\"No Cheap Thrill\", \"Casual Match\"), accompagnate magari dal suono pi\u00f9 marcato di un pianoforte o di archi (\"Tombstone\")."}
{"id": "460926", "revid": "86229091", "url": "https://it.wikipedia.org/wiki?curid=460926", "title": "Rcs", "text": ""}
{"id": "460928", "revid": "226458", "url": "https://it.wikipedia.org/wiki?curid=460928", "title": "Quadrilatero sghembo", "text": "In geometria descrittiva, un quadrilatero sghembo \u00e8 una poligonale nello spazio formata da quattro segmenti, che non \u00e8 contenuta in un piano. Un quadrilatero sghembo non \u00e8 quindi propriamente un quadrilatero."}
{"id": "460931", "revid": "125645543", "url": "https://it.wikipedia.org/wiki?curid=460931", "title": "Ademaro di Salerno", "text": "Biografia.\nAdemaro fu un sovrano molto impopolare e i territori del suo principato, nonch\u00e9 la sua stessa autorit\u00e0, furono notevolmente ridotti dalle pressioni indipendentiste del Principato di Capua. Nell'858 fu costretto a chiedere l'intervento di , che ottenne in cambio la valle del Liri. Nell'861 una rivolta popolare guidata da Guaiferio, della stirpe dei Dauferidi (cio\u00e8 figli di Dauferio Balbo), rovesci\u00f2 Ademaro dal trono e lo imprigion\u00f2. Durante la sua reclusione fu sottoposto a torture e accecato. Guaiferio fu eletto principe al suo posto, instaurando la dinastia dei Dauferidi sul trono di Salerno."}
{"id": "460947", "revid": "3323499", "url": "https://it.wikipedia.org/wiki?curid=460947", "title": "Manuali", "text": ""}
{"id": "460948", "revid": "125645557", "url": "https://it.wikipedia.org/wiki?curid=460948", "title": "Guaiferio di Salerno", "text": "Biografia.\nGuaiferio nacque a Salerno. Era figlio di Dauferio il Muto e una sorella aveva sposato Rofrit, figlio di Dauferio il Profeta; fu il primo della stirpe dei Dauferidi a sedere sul trono di Salerno, che fu retto ininterrottamente dalla sua famiglia fino al 977.\nSua sorella Adelchisa fu sposa di Sicardo di Benevento, assassinato da Radelchi che ne usurp\u00f2 il trono (839). Guaiferio diede il proprio aiuto alla liberazione di Siconolfo, fratello di Sicardo, e lott\u00f2 al suo fianco nella decennale guerra contro Radelchi, fino alla proclamazione di Siconolfo a principe di Salerno. \nCol capitolare dell'851, ratificato dall'imperatore Ludovico II, il grande Ducato di Benevento fu ufficialmente diviso fra Benevento e Salerno e Siconolfo fu confermato quale sovrano del nuovo Principato. Il figlio ed erede di Siconolfo, Sicone II, cadde sotto il controllo del reggente Pietro, che usurp\u00f2 il trono e fu riconosciuto principe dall'imperatore nel dicembre dell'853. A questi succedette il figlio Ademaro, il cui governo fu talmente impopolare che a partire dall'859 le forti aspirazioni autonomistiche del feudo di Capua, vassallo di Salerno, finirono con lo sfibrare notevolmente l'autorit\u00e0 del principe. \nNell'861 la situazione precipit\u00f2 e Guaiferio si pose a capo di una rivolta contro Ademaro. Il sovrano fu imprigionato, torturato e accecato, mentre Guaiferio veniva proclamato principe. Per rafforzare la propria posizione, egli mand\u00f2 in esilio un suo nipote, anch'egli esponente dei Dauferidi, in modo da liberarsi di qualsiasi rivalit\u00e0 o pretesa al trono. L'ascesa di Guaiferio fu vista come una ribellione in piena regola dall'imperatore Ludovico II, il quale, fortunatamente per Guaiferio, era occupato altrove.\nAl principio del suo regno, le spinte indipendentiste di Capua non si erano ancora sopite. Al contrario, queste si accentuarono sotto la guida del conte Landolfo II, che tent\u00f2 di affrancare il proprio dominio dalla signoria salernitana. Ma Guaiferio riusc\u00ec a contenere l'imminente rottura tenendo ben saldo il feudo di Capua all'interno dei territori del Principato. \nProprio per rafforzare il rapporti col vassallo ribelle, Guaiferio spos\u00f2 Landelaica, figlia di Landone I di Capua, dalla quale ebbe un figlio, il futuro principe Guaimario. \nNell'856 costru\u00ec a Salerno il Palazzo San Massimo e vi fond\u00f2 il monastero di San Massimo, all'interno del quale trovarono sepoltura i suoi discendenti: nell'868 concesse ad esso larghe donazioni di terre e di denaro. \nNonostante la sua posizione di principe cristiano, inizialmente non entr\u00f2 quasi mai in conflitto con i Saraceni: Guaiferio di Salerno, secondo quanto sembra riferire lo storico Erchemperto, pare che fu anche associato con i Saraceni per qualche tempo, . Infatti nell'871-72 Salerno sub\u00ec un violento assedio da parte dei musulmani, che tuttavia non riuscirono ad espugnarla, e Guaiferio li vinse in una sanguinosa battaglia fuori le mura di Salerno . La sua vittoria allontan\u00f2 per sempre il pericolo musulmano dalla Campania costiera. \nNell'880 volle ritirarsi nel monastero di Montecassino (forse vi fu costretto), ma mor\u00ec durante il viaggio. Fu sepolto nella chiesa di Teano."}
{"id": "460950", "revid": "287204", "url": "https://it.wikipedia.org/wiki?curid=460950", "title": "Paul-Emile Victor", "text": ""}
{"id": "460955", "revid": "339392", "url": "https://it.wikipedia.org/wiki?curid=460955", "title": "Bancarotta fraudolenta", "text": ""}
{"id": "460961", "revid": "767487", "url": "https://it.wikipedia.org/wiki?curid=460961", "title": "Sorriso nucleare", "text": "Sorriso nucleare \u00e8 l'album di debutto della cantautrice italiana Dolcenera. \u00c8 uscito nel marzo 2003, dopo la vittoria dell'artista nella sezione \"Giovani\" del Festival di Sanremo con il brano \"Siamo tutti l\u00e0 fuori\". Nonostante la vittoria, il disco non ha ottenuto un grande successo commerciale.\nDescrizione.\nL'album ha come tematiche fondamentali l'amore, affrontato in brani come \"Vorrei tu fossi qui\", \"Vivo tutta la notte\" e \"Solo tu\", e la condizione giovanile, che \u00e8 invece al centro del singolo sanremese \"Siamo tutti l\u00e0 fuori\" e di \"Ansia metafisica\".\nNell'album c'\u00e8 spazio anche per le tematiche sociali: la title-track \"Sorriso nucleare\" (che Dolcenera ha dichiarato essere stata la prima vera canzone da lei scritta) affronta il tema delle radiazioni nucleari e delle loro conseguenze, attraverso il punto di vista della madre di una bambina nata con una deformazione al labbro nota come labiopalatoschisi e dovuta alle conseguenze del disastro di \u010cernobyl'.\nIl disco comprende anche una cover in chiave intimista del brano \"Piccola stella senza cielo\", uno dei pezzi pi\u00f9 noti del cantautore Luciano Ligabue. Il brano, inserito come ultima traccia del disco, era stato proposto dalla cantautrice salentina nel corso della trasmissione televisiva \"Destinazione Sanremo\", andata in onda nel 2002 e finalizzata a selezionare i partecipanti nella sezione \"Giovani\" del Festival di Sanremo 2003.\nLa copertina dell'album raffigura l'immagine virtuale di Dolcenera, realizzata con la collaborazione di alcuni studenti del Dipartimento d'Informatica dell'Universit\u00e0 di Milano utilizzando una serie di fotografie della cantante stessa.\nI singoli.\n\"Solo tu\".\nIl primo singolo rock-r'n'b per una passione sensuale femminile emancipata. Tutto quello che una ragazza pu\u00f2 pensare di un tipo che le piace ma non osa dirgli per timidezza. C'\u00e8 espressa la voglia di amare con una passione erotica travolgente e dominante senza paura e vergogna in un rifiuto.\n\"Siamo tutti l\u00e0 fuori\".\nRitmo etnico della pizzica salentina al tempo di un sabba, di una danza di giovani, che sopravvissuti all'ennesima noiosa settimana, vanno in giro il sabato notte sperando che gli accada una storia travolgente e cercando un sogno incredibile. Un inno alla voglia di leggerezza, alla spontanea intimit\u00e0, alla voglia di amarsi, di dedicarsi profondamente a se stessi.\n\"Devo andare al mare\".\nIn questa canzone, un dance-rock isterico e arabesco, la cantautrice canta la voglia di evasione, di liberazione dai ritmi stressanti della quotidianit\u00e0 che non lascia il tempo per pensare se quello che si fa ogni giorno ha, in fondo, un senso. Il mare come pretesto per dedicarsi uno spazio per amarsi, cercare una felicit\u00e0 interiore, una vacanza mentale per capire se quello che si vive \u00e8 quello che si vuole veramente della vita.\n\"Vivo tutta la notte\".\n\u00c8 l'illusione di fermare la notte per la paura del distacco dal proprio amore. Uno stato confusionale emozionante tra la felicit\u00e0 di amare e la tristezza di un treno che domani mattina partir\u00e0 inesorabile. Meglio non tornare a casa e vivere ogni attimo di questo amore notturno, come se fosse l'ultimo e l'unico."}
{"id": "460976", "revid": "1222", "url": "https://it.wikipedia.org/wiki?curid=460976", "title": "Spettro biologico", "text": ""}
{"id": "460977", "revid": "1271401", "url": "https://it.wikipedia.org/wiki?curid=460977", "title": "Pellegrini", "text": ""}
{"id": "460978", "revid": "1543377", "url": "https://it.wikipedia.org/wiki?curid=460978", "title": "Molly Malone", "text": "Molly Malone (o Cockles and Mussels, letteralmente \"cardi di mare e mitili\") \u00e8 una canzone tradizionale irlandese dedicata alla leggendaria omonima pescivendola. \u00c8 l'inno non ufficiale della citt\u00e0 irlandese di Dublino.\nAffianca l'inno nazionale, \"Ireland's Call\", che saluta le gare della squadra nazionale di rugby della Repubblica d'Irlanda (l\"'Irish International Rugby Team\") ed \u00e8 l'inno \"ufficiale\" dei tifosi delle associazioni sportive di Dublino aderenti alla GAA, la \"Gaelic Athletic Association\".\nLa canzone.\nIl brano appartiene alla cultura musicale popolare gaelica ed \u00e8 dedicato ad una figura di dubbia esistenza storica, convenzionalmente identificata con una giovane pescivendola del villaggio di Howth, a nord di Dublino, morta in giovane et\u00e0 a causa di una non meglio specificata febbre.\nIgnota \u00e8 la data di composizione della canzone, che dovrebbe comunque essere stata scritta in Scozia nella seconda met\u00e0 dell'Ottocento. Molly Malone, tuttavia, era gi\u00e0 nel Settecento la protagonista di una canzone (una stampa settecentesca col riferimento a Molly Malone \u00e8 in mostra al Dublin Writers Museum). Ugualmente sconosciuto \u00e8 l'autore (o gli autori) del testo e della musica. Il brano non venne mai edito ufficialmente prima degli anni ottanta del XIX secolo e la sua pubblicazione avvenne contestualmente a quella di uno scritto che trattava dello stesso argomento da parte dello scrittore di Edimburgo James Yorkston.\nMolti ritengono comunque che il brano dedicato a Molly Malone sia pressappoco coevo al celebre motivo musicale folk \"Oh my darling, Clementine\" scritto da Percy Montross intorno al 1880.\nLa canzone, grazie alla sua popolarit\u00e0, divenne l'inno informale di Dublino, tanto da essere adottata nel 1970 dai tifosi riuniti nella \"Hill 16\", lo storico e popolare settore dello stadio della Gaelic Athletic Association, e successivamente dai maggiori club di sostenitori delle squadre di rugby e di calcio della citt\u00e0.\nIl personaggio.\nDurante le celebrazioni del millenario di Dublino, svoltesi nel 1988, si decise di erigere una statua per ricordare una mitica donna sulla cui identit\u00e0, tuttavia, non si avevano certezze. La leggenda originaria del XVII secolo racconta di una donna che alternava il suo mestiere di pescivendola con quello di prostituta e che mor\u00ec a causa del tifo o forse di malattie veneree. Ricerche effettuate non hanno fornito certezze sulla vera identit\u00e0 della donna, anche in considerazione del fatto che il nome \"Mary\", di cui \"Molly\" \u00e8 il diminiutivo, e il cognome \"Malone\" era molto diffuso nella capitale irlandese; tuttavia alcuni indizi raccolti da un apposito comitato inducono a credere che la vera Molly Malone sia una donna morta il 13 giugno 1699 e in tale giorno si decise di fissare l'annuale ricorrenza dedicata all'iconica figura. Una statua rappresentante la donna al lavoro come pescivendola e con il seno bene in vista, quasi a suggerire la sua seconda attivit\u00e0, fu commissionata allo scultore Jeanne Rynhart e posizionata di fianco all'edificio che anticamente era la chiesa di Sant'Andrea in cui la donna sarebbe stata battezzata.\nLa statua era stata collocata alla fine di Grafton Street, nel centro di Dublino. Dal 18 luglio 2014 la statua \u00e8 stata trasferita in Suffolk Street, di fronte all'ufficio informazioni. L'appellativo di \"The tart with a cart\" (traducibile come \"La sgualdrina con la carriola\") affibbiato dai Dublinesi alla statua di Molly Malone non \u00e8 l'unico esempio della critica esercitata sui decori urbani di Dublino dai suoi abitanti.\nCitazioni e omaggi.\nLa canzone di Molly Malone \u00e8 un motivo centrale nel famoso romanzo di Betty Smith \"Un albero cresce a Brooklyn\", spesso cantata, anche in punto di morte, dal protagonista Johnny.\nNella versione in inglese del film \"Arancia meccanica\" (\"A Clockwork Orange\", 1971), diretto da Stanley Kubrick, l'ubriacone che viene picchiato dalla banda dei \"drughi\" capeggiata da Alex DeLarge, canta originalmente la canzone \"Molly Malone\"."}
{"id": "460979", "revid": "1921140", "url": "https://it.wikipedia.org/wiki?curid=460979", "title": "Charlotte Braun", "text": ""}
{"id": "460982", "revid": "119696225", "url": "https://it.wikipedia.org/wiki?curid=460982", "title": "Letteratura argentina", "text": "La letteratura argentina \u00e8 classificata tra le pi\u00f9 importanti della letteratura ispanoamericana in lingua spagnola, con autori di fama mondiale come Jos\u00e9 Hern\u00e1ndez, Jorge Luis Borges, Manuel Puig, Julio Cort\u00e1zar e Ernesto S\u00e1bato. Come altri aspetti della cultura argentina, la letteratura in Argentina ha sempre avuto forti influenze europee, specialmente da Spagna e Francia.\nStoria.\nOrigini.\nSi pu\u00f2 dire che la letteratura argentina cominci nel 1550, con Mat\u00edas Rojas de Oquendo e Pedro Gonz\u00e1lez de Prado (di Santiago del Estero, il primo insediamento urbano significativo in Argentina), che scrissero sia prosa sia poesia; furono parzialmente ispirati, senza dubbio, dalla poesia orale indigena, secondo Carlos Abreg\u00fa Vyrreira \"lules\", \"jur\u00edes\", \"diaguita\" e \"tonocot\u00e9s\". Lentamente emerse una simbiosi tra la tradizione indigena e quella spagnola, producendo una letteratura distinta, ma geograficamente limitata (almeno fino al diciottesimo secolo) al Nord e alle regioni centrali dell'Argentina, con C\u00f3rdoba come centro. Due nomi risaltano in questo periodo: Gaspar Ju\u00e1rez Baviano e Antonia de la Paz y Figueroa, nota come \"Beata Antula\". Nella poesia, Luis de Tejeda \u00e8 considerato il miglior poeta argentino.\nGradualmente, con la prosperit\u00e0 economica dei porti, l'asse culturale si spost\u00f2 verso Est. La letteratura dell'epoca coloniale crebbe sotto l'influenza del fervore independentista: tra questi autori citiamo Vicente L\u00f3pez y Planes, Pantale\u00f3n Rivarola e Esteban de Luca.\nIndipendenza culturale dalla Spagna.\nLa rottura con la tradizione spagnola, in favore del romanticismo francese che postulava un ritorno alle radici popolari e al passato medioevale, permise a Esteban Echeverr\u00eda di creare la prima storia di ambientazione locale e realistica, \"El Matadero\" (\"Il mattatoio\"), e il poema \"La Cautiva\" (\"La prigioniera\"), ambientato nelle Pampas.\nNella met\u00e0 del diciannovesimo secolo Jos\u00e9 M\u00e1rmol pubblic\u00f2 la prima novella argentina, \"Amalia\". Nel frattempo alla poesia cominciava a mancare il suo originale spirito combattivo e si stava volgendo all'aneddotica e al sentimentale: Carlos Guido y Spano e Ricardo Guti\u00e9rrez, scrittori di cronache di narrativa popolare; Vicente Fidel L\u00f3pez, Lucio V. Mansilla e Juana Manuela Gorriti; e storici come Bartolom\u00e9 Mitre e Domingo Faustino Sarmiento; interpreti teatrali come Juan Casacuberta che si distinse per la sua opposizione alla tradizione enfatica e declamatoria della recitazione spagnola.\nGenerazione del 1880.\nLa generazione del 1880 enfatizz\u00f2 il respiro europeo e la supremazia culturale di Buenos Aires; le correnti migratorie di etnie miste accentuarono presto la trasformazione del \"grande villaggio\" nella \"metropoli cosmopolita\". La poesia di questo periodo \u00e8 lirica e talvolta provocatoria: citiamo ad esempio Leopoldo D\u00edaz y Almafuerte. Comincia anche a diffondersi il saggio come genere letterario: ne fanno uso Jos\u00e9 Manuel Estrada, Pedro Goyena e Joaqu\u00edn V. Gonz\u00e1lez. Le opere di narrativa oscillano tra temi sociali e letteratura popolare: tra gli autori Miguel Can\u00e9, Eugenio Cambaceres, Juli\u00e1n Martel e Carlos Mar\u00eda Ocantos.\nLetteratura Gauchesca.\nMentre i temi e gli stili europei, quasi europeisti, furono e rimasero la norma nella letteratura argentina, specialmente di Buenos Aires, una letteratura pittoresca, ispirata dai gauchos, basata sull'usare il loro linguaggio e riflettere la loro mentalit\u00e0, nacque negli anni 1880 come prodotto del sentimento di identit\u00e0 nazionale di quella generazione. Le tre grandi figure di questa corrente, Jos\u00e9 Hern\u00e1ndez, Estanislao del Campo e Hilario Asc\u00e0subi divennero subito, e sono poi rimaste, i rappresentanti pi\u00f9 noti di un fenomeno specifico della letteratura dell'Argentina e dell'Uruguay, il gauchesco. (vedi anche: Jorge Luis Borges: \"Aspetti della poes\u00eda gauchesca\", 1950).\nAll'inizio del XX secolo i primi studiosi di letteratura coloniale in Argentina furono Ricardo Rojas e Pablo Cabrera.\nLetteratura del ventesimo secolo.\nVerso la fine del diciannovesimo secolo, con il nicaraguense Rub\u00e9n Dar\u00edo, appare il modernismo. Un certo raffinamento e l'influenza del simbolismo si fondono per creare una nuova estetica, che ispira Leopoldo Lugones, autore tra le altre cose della prima storia di fantascienza.\nLa prima generazione veramente moderna della letteratura argentina \u00e8 quella dei Martinfierristi (circa 1922); il movimento fornisce una dottrina di base in cui le varie correnti possono convergere: quella del gruppo Florida, affine all'ultraismo, con Oliverio Girondo, Jorge Luis Borges, Leopoldo Marechal - autore del romanzo \"Ad\u00e1n Buenosayres\", elogiato gi\u00e0 nel 1949 da Julio Cort\u00e1zar e considerato da molti il romanzo argentino pi\u00f9 importante del ventesimo secolo - e Macedonio Fern\u00e1ndez; e quella del Boedo, influenzata dal realismo russo, con Ra\u00fal Gonz\u00e1lez Tu\u00f1\u00f3n, C\u00e9sar Tiempo e El\u00edas Catelnuovo. Tra tutti loro, Ricardo G\u00fciraldes mantenne uno stile classico, regalando una freschezza totalmente inaspettata alla poesia \"gauchesca\" e scrivendo forse la pi\u00f9 bella novella argentina, \"Don Segundo Sombra\". Benito Lynch (1885-1951), uno scrittore di storie brevi meravigliosamente eccentrico che, come G\u00fciraldes, non \u00e8 facilmente classificabile in una \"generazione\", diede alle sue storie uno stile neo-\"gauchoesco\" in questo periodo.\nTra la fine di questa decade e l'inizio della successiva emerse il \"Nov\u00edsimos\" (\"Nuovissimo\"), una generazione di poeti (Arturo Cambours Ocampo, Carlos Carlino e Jos\u00e9 Portogalo), narratori (Arturo Cerretani, Roberto Arlt, Luis Maria Albamonte e Luis Horacio Vel\u00e1zquez) e drammaturghi (Roberto Valenti, Juan Oscar Ponferrada e Javier Villafa\u00f1e); questo gruppo ebbe riflessi filosofici e diede una innovativa definizione di \"Argentinidad\".\nGenerazione del '37.\nLa \"Generazione del 1937\" si concentr\u00f2 sulla poesia, in cui svilupp\u00f2 temi nostalgici, descrittivi meditativi con Ricardo E. Molinari, Vicente Barbieri, Olga Orozco, Le\u00f3n Benar\u00f3s e Alfonso Sola Gonz\u00e1les. Come narratori seguirono l'idealismo e il realismo magico, (Mar\u00eda Granata, Adolfo Bioy Casares, Julio Cort\u00e1zar) o un realismo pi\u00f9 sottile (Manuel Mujica La\u00ednez, Ernesto L. Castro, Ernesto Sabato e Abelardo Arias), talvolta con un tocco urbano talvolta ammiccando alla letteratura popolare (Joaqu\u00edn G\u00f3mez Bas e Roger Pl\u00e1).\nI saggisti in questa corrente non furono molti: Antonio Pag\u00e9s Larraya, Emilio Carilla, Luis Soler Ca\u00f1as; ma, certamente, in questa generazione rientra il pi\u00f9 grande saggista argentino dopo Sarmiento, Ezequiel Mart\u00ednez Estrada.\nNeoumanesimo, esistenzialismo e altre influenze.\nVerso il 1950 nasce il Nuovo Umanesimo, come risposta alla seconda guerra mondiale e il suo esito; da una parte sono avanguardisti come Ra\u00fal Gustavo Aguirre, Edgar Bayley e Julio Llin\u00e1s; dall'altra, sono esistenzialisti: Jos\u00e9 Isaacson, Julio Ar\u00edstides, Joaquin Cristobar, e Miguel \u00c1ngel Viola. Inoltre, ci sono quelli che conciliano entrambe le tendenze su base regionale: Alfredo Veirav\u00e9, Jaime D\u00e1valos e Alejandro Nicotra. Tra i narratori: Beatriz Guido, David Vi\u00f1as e Marco Denevi. Nella maggioranza di questi autori si avverte una forte influenza dalla poesia anglosassone e italiana. Come poeti spiccano due discepoli di Marechal, Rafael Squirru e Fernando Demar\u00eda.\nNel 1960 nasce una nuova corrente, che prosegue fino al 1990. Le influenze sono eterogenee: Sartre, Camus, Eluard; alcuni autori spagnoli, come Camilo Jos\u00e9 Cela; e alcuni argentini come Borges, Arlt, Cort\u00e1zar e Mar\u00e9chal. Si possono osservare due tendenze: la ricerca del tempo metafisico e della storicit\u00e0 (Horacio Salas, Alejandra Pizarnik, Ram\u00f3n Plaza) e del disordine socio-urbano: (Abelardo Castillo, Marta Lynch, Manuel Puig). Autori non inquadrabili in queste due correnti sono Abel Posse, spirito cosmopolita e raffinato e Manuel M\u00fajica La\u00ednez la cui fama \u00e8 legata soprattutto al celebre romanzo \"Bomarzo\", superbo affresco del Rinascimento italiano.\nDalle province emergono importanti poeti e narratori: Luis Franco, Juan L. Ortiz e Jorge W\u00e1shington \u00c1balos.\nGli anni bui della dittatura militare.\nGli anni settanta sono anni bui per la creativit\u00e0 intellettuale; gli autori rischiano l'esilio (Juan Gelman, Antonio Di Benedetto) o la morte (Roberto Santoro, Haroldo Conti). Alcuni poeti (Rodolfo Walsh, Agust\u00edn Taviti\u00e1n, Antonio Aliberti), narratori (Tom\u00e1s Eloy Mart\u00ednez, Osvaldo Soriano, Fernando Sorrentino), e saggisti (Ricardo Herrera, Mar\u00eda Rosa Lojo) spiccano tra le vicissitudini del periodo e riescono a rinnovare l'etica e l'estetica; ancora una volta le influenze sono da Eluard, Eliot, Montale e Neruda.\nDagli ambienti dell'attivismo politico appare per\u00f2 un nuovo scrittore: il giornalista Julio Carreras, molti lavori del quale cominciano solo ora ad essere apprezzati; fu guerrigliero e per sette anni prigioniero della dittatura militare.\nInoltre tra le scrittrici di libri per bambini spicca Mar\u00eda Elena Walsh.\nLetteratura contemporanea.\nGli anni novanta sono segnati dalla riunione tra i superstiti delle varie generazioni, in un patto intellettuale per la rivisitazione di valori e testi alla fine del ventesimo secolo."}
{"id": "460983", "revid": "16066", "url": "https://it.wikipedia.org/wiki?curid=460983", "title": "Raggae", "text": ""}
{"id": "460984", "revid": "47767", "url": "https://it.wikipedia.org/wiki?curid=460984", "title": "Jimmie Dimmick", "text": ""}
{"id": "460985", "revid": "767487", "url": "https://it.wikipedia.org/wiki?curid=460985", "title": "McLintock!", "text": "McLintock! \u00e8 un film del 1963 diretto da Andrew V. McLaglen.\nIl western \u00e8 liberamente ispirato alla commedia \"La bisbetica domata\" di William Shakespeare, ed ha come protagonisti John Wayne e Maureen O'Hara. Il film fu prodotto dalla Batjac Productions, casa cinematografica di propriet\u00e0 dello stesso Wayne, il quale detenne inoltre tutti i diritti sulla pellicola.\nTrama.\nIl ricchissimo mandriano George Washington McLintock conduce un'esistenza solitaria nel proprio ranch, dopo che due anni prima sua moglie Katherine l'ha lasciato, sospettandolo di aver commesso adulterio.\nMcLintock assume come cuoca personale la bella vedova Louise Warren, accogliendone in casa anche il figlio Devlin. Da questo momento si susseguono accese dispute dovute a un'inattesa serie di eventi, tra cui risse, sparatorie, un attacco indiano, nonch\u00e9 il ritorno della signora McLintock, che pretende il divorzio e l'affidamento di sua figlia Rebecca, ritornata dal collegio pochi giorni dopo l'arrivo della madre.\nAlla fine, per\u00f2, McLintock rifiuter\u00e0 di dare spiegazioni sul suo presunto tradimento e, dopo aver rincorso, catturato e umiliata la moglie \"bisbetica\", sculacciandola pubblicamente, le comunica l'intenzione di concedere il divorzio; ma proprio questa azione di forza la convincer\u00e0 a tornare con il marito."}
{"id": "460987", "revid": "486946", "url": "https://it.wikipedia.org/wiki?curid=460987", "title": "Via Flaminia minore", "text": ""}
{"id": "460988", "revid": "287204", "url": "https://it.wikipedia.org/wiki?curid=460988", "title": "Barda Sclero", "text": "Non si hanno notizie attendibili sulle date di nascita e morte. Sclero fu promosso ufficiale in giovane et\u00e0, ebbe una carriera militare brillante e divenne comandante supremo delle forze bizantine in oriente.\nLa prima proclamazione a Basileus.\nNel 977 Barda Sclero venne nominato Basileus dalle sue truppe, e, nell'autunno dello stesso anno, ottenne due vittorie importanti, grazie all'appoggio della flotta bizantina meridionale. A pochi mesi dalla sua proclamazione Sclero conquist\u00f2 Nicea, ed inizi\u00f2 ad attaccare via mare la capitale Costantinopoli; in quel momento aveva sotto controllo tutta la parte orientale dell'impero bizantino. Le battaglie marittime furono vinte da Basilio II Bulgaroctono, in quanto la marina del Corno d'oro, meglio equipaggiata, era ancora fedele all'Imperatore. Visto che ormai Basilio II Bulgaroctono dominava il mare, l'esercito imperiale, sotto il comando di Barda Foca, reclutati molti uomini da Cesarea e dalla Cappadocia, attacc\u00f2 Sclero sfondando nei suoi territori. La guerra civile si protrasse per altri due anni e mezzo, fino alla primavera del 979, quando si combatt\u00e9 la battaglia finale. Barda Foca, vedendo che la battaglia stava avendo esito negativo, spron\u00f2 il suo cavallo, fino a raggiungere Bardas Sclero, e lo sfid\u00f2 a duello. Sclero accett\u00f2 con grande coraggio, in quanto Foca era un uomo talmente grosso da essere descritto nelle cronache come un gigante. Sclero fu ferito in volto da Foca, ma riusc\u00ec a fuggire, e si and\u00f2 a rifugiare dal califfo di Baghdad al-Ta'i'.\nLa seconda proclamazione a Basileus.\nIl califfo di Baghdad voleva usare Sclero nel momento di maggiore debolezza dell'impero, per impadronirsene ed assoggettarlo al dominio arabo. L'occasione si present\u00f2 nel 986, quando Sclero venne a conoscenza della sconfitta di Basilio II Bulgaroctono contro i Bulgari. Equipaggiato con uomini e mezzi dal califfo di Baghdad, Sclero si autoproclam\u00f2 Basileus, ma, giunto in Anatolia, cap\u00ec subito che i nobili non l'avrebbero appoggiato, in quanto fedeli a Barda Foca. Lo stesso Foca, che a quel punto era diventato estremamente popolare, si proclam\u00f2 Basileus, e propose a Sclero di unire le forze e dividersi l'impero. Bardas Sclero accett\u00f2; Barda Foca non aveva alcuna intenzione, per\u00f2, di mantenere le promesse fatte. Appena Sclero ebbe abbassato la guardia Foca lo fece imprigionare: ebbe cos\u00ec sotto il suo comando anche le truppe di Sclero, che rimanevano fedeli al califfo, il quale era interessato soltanto al logoramento degli eserciti imperiali.\nLa fine della rivolta.\nBarda Foca mor\u00ec in battaglia, ed il suo esercito fu sconfitto da Basilio II; nel frattempo Sclero era riuscito a fuggire dalla sua prigionia, ma, vecchio e stanco, era ormai innocuo, ed accett\u00f2 le condizioni di pace dell'imperatore. \nBardas Sclero mor\u00ec anziano e rispettato alla corte dell'imperatore."}
{"id": "460996", "revid": "1522738", "url": "https://it.wikipedia.org/wiki?curid=460996", "title": "Violet (Peanuts)", "text": ""}
{"id": "460997", "revid": "122246", "url": "https://it.wikipedia.org/wiki?curid=460997", "title": "Stabia", "text": "Stabia () \u00e8 una citt\u00e0 dell'evo antico, corrispondente all'attuale Castellammare di Stabia, la cui storia ha origine intorno all'VIII secolo a.C. per terminare simbolicamente nel 1086, quando in un documento compare per la prima volta il nome di \"Castrum ad Mare\"; venne distrutta insieme a Pompei ed Ercolano durante l'eruzione del Vesuvio del 79, anche se il ripopolamento avvenne immediatamente dopo, al contrario delle altre due citt\u00e0.\nStabia comprendeva un territorio chiamato \"ager stabianus\", corrispondente agli odierni comuni di Castellammare di Stabia, Casola di Napoli, Gragnano, Lettere, Santa Maria la Carit\u00e0 e Sant'Antonio Abate.\nOriginariamente borgo fortificato, dopo la conquista di Lucio Cornelio Silla divenne luogo di villeggiatura per i patrizi romani, i quali costruirono principalmente ville d\"'otium\", incentrate principalmente sulla collina di Varano. Nel territorio circostante sorgevano invece ville rustiche, adibite all'agricoltura.\nSulla spiaggia di Stabia, durante l'eruzione del Vesuvio, trov\u00f2 la morte Plinio il Vecchio.\nStoria.\nOrigini.\nI popoli gi\u00e0 residenti della piana del Sarno dal IX secolo a.C., come Opici prima e Osci poi, iniziarono a migrare nell'VIII secolo a.C. verso le coste; cominci\u00f2 quindi il popolamento di quella zona che a partire dal III-II secolo a.C. avrebbe preso il nome di stabiano: la prima testimonianza di questa denominazione viene data da un'iscrizione in lingua osca, risalente proprio a tale periodo, ritrovata nei pressi di porta Stabia a Pompei, e che dovrebbe ricondurre al latino \"stabulum\", che significa stalla, forse a rimando dell'attivit\u00e0 agricola che si svolgeva nella zona.\nUn insediamento stabile, con la costruzione di un vero e proprio villaggio, si ebbe nel VII secolo a.C., sul pianoro di Varano, una collina a picco sull'odierna Castellammare di Stabia, al confine con Gragnano, sia per la disponibilit\u00e0 di acqua, sia per la vicinanza con il mare: a conferma di questa ipotesi \u00e8 il ritrovamento in una necropoli in localit\u00e0 Madonna delle Grazie, utilizzata in questo periodo; inoltre resti di passaggi umani sono stati rinvenuti anche presso Pozzano, Quisisana, Fratte e monte Coppola.\nStabia, cos\u00ec come altre citt\u00e0 vicine, risent\u00ec dell'influsso della cultura greca intorno al VI secolo a.C. quando divenne una sorta di \"emporion\": ne sono conferma l'individuazione, durante studi stratigrafici a Villa San Marco, di ceramica greca, ma anche la stessa architettura delle case, che si avvicinava molto a quella ellenica, caratterizzata dalla mancanza di atrio; l'influsso greco tuttavia si pensa provenire maggiormente da Sorrento che da Pompei.\nIl cambiamento delle rotte commerciali verso l'Etruria meridionale port\u00f2 inevitabilmente Stabia a entrare nell'orbita etrusca: nelle necropoli sono state infatti ritrovate anfore e ceramiche di tipo etrusco-corinzio e cinque iscrizioni in lingua e alfabeto etruschi. \u00c8 inoltre proprio sotto l'influenza etrusca che venne ridisegnata la fisionomia urbana del villaggio, acquisendone la tipica rete viaria regolare e diventando, oltre che un importante approdo marittimo, anche uno snodo viario verso Sorrento e Nuceria Alfaterna. Inizi\u00f2 inoltre la costruzione di numerose fattorie sparse nella campagna circostante, in quella zona compresa tra i comuni di Santa Maria la Carit\u00e0, Sant'Antonio Abate, Gragnano, Casola di Napoli e Lettere, che in seguito avrebbe preso il nome di \"Ager Stabianus\".\nPeriodo sannita.\nCon l'arrivo dei primi influssi sannitici, all'inizio del V secolo a.C., la citt\u00e0 sub\u00ec una brusca frenata sociale ed economica, in favore dello sviluppo della vicina Pompei, come dimostrato dalla quasi totale assenza di sepolture: tuttavia, quando nella met\u00e0 del IV secolo a.C. l'impronta dei Sanniti divenne pi\u00f9 marcata, Stabia inizi\u00f2 una lenta ripresa, tant'\u00e8 che bisogn\u00f2 costruire due nuove necropoli, una scoperta nel 1932 nei pressi del castello, l'altra a Scanzano; alzare mura di cinta ed edificare un santuario, dedicato probabilmente ad Atena, in localit\u00e0 Privati.\nEntr\u00f2 quindi a far parte della confederazione nocerina, adottandone la struttura politica e amministrativa e diventando il suo porto militare, pur godendo per\u00f2 di una minore autonomia rispetto a Pompei, Ercolano e Sorrento; nel 308 a.C., dopo un lungo assedio, fu costretta alla capitolazione nelle guerre sannitiche contro i Romani.\nPeriodo romano ed eruzione del Vesuvio del 79.\nLe prime testimonianze romane nel territorio stabiano sono da ricondursi alla scoperta di alcune monete di Roma ed Ebusus nel santuario di Privati, risalenti al III secolo a.C., probabilmente portate da mercanti. Durante le guerre puniche anche gli stabiani diedero il proprio contributo schierandosi al fianco dei Romani contro i Cartaginesi con alcuni giovani sulla flotta di Marco Claudio Marcello, come ricordato da Silio Italico che scriveva:\nCon lo scoppio della guerra sociale Stabia fu contro Roma aderendo alla Lega Italica: la reazione degli avversari port\u00f2 alla totale distruzione dell\"'oppidum\" il 30 aprile dell'89 a.C. per mano di Lucio Cornelio Silla, sia per la posizione strategica del suo porto, sia per il timore che questa sarebbe potuta rifiorire prontamente, ma anche per una dimostrazione di forza del generale romano verso le altre citt\u00e0 nemiche; anche Plinio il Vecchio ricorda l'evento nella \"Naturalis historia\", scrivendo:\nStabia entr\u00f2 quindi ufficialmente sotto il dominio romano, diventando probabilmente \"pagus\" di Nuceria Alfaterna: anche se venne ricostruito un piccolo centro urbano dotato di mercato, botteghe e piccole case, la collina dove sorgeva la citt\u00e0 and\u00f2 popolandosi di numerose ville d\"'otium\" di propriet\u00e0 di aristocratici romani, in particolar modo di veterani e ufficiali della flotta di capo Miseno, della quale presumibilmente Stabia ospitava nel suo porto una \"statio navalis\". Pur non conoscendo il nome dei proprietari di queste ville non \u00e8 da escludere che qualcuna potesse appartenere a uno dei novantuno proprietari illustri romani di residenza in Campania. Tra la fine del I secolo a.C. e l'inizio del I secolo, in piena et\u00e0 imperiale, Stabia and\u00f2 affermandosi come centro residenziale di lusso, tant'\u00e8 che Cicerone scriveva in una lettera all'amico Marco Mario Gratidiano:\nIl fenomeno della costruzione delle ville d\"'otium\" lungo tutta la costa del golfo di Napoli in questo periodo era tale che anche Strabone scriveva:\nNel 62 la citt\u00e0 venne colpita da un violento terremoto, il quale provoc\u00f2 notevoli danni alle strutture: non erano ancora finiti i lavori di restauro, ritardati da terremoti minori che si verificarono negli anni successivi, che la mattina del 24 agosto del 79, o presumibilmente nei mesi successivi a questa, un'eruzione del Vesuvio seppell\u00ec la zona sotto una coltre di circa due metri e mezzo di ceneri e lapilli. Gli effetti dell'eruzione, durante la quale perse la vita sulla spiaggia stabiana Plinio il Vecchio, che era ospite dell'amico Pomponiano da cui si era rifugiato in cerca di riparo, asifissiato dopo aver respirato gas velenosi per essere rimasto troppo a lungo a osservare il fenomeno, furono comunque di entit\u00e0 minore rispetto alle vicine Ercolano e Pompei: la sommit\u00e0 degli edifici, in parte crollati sotto il peso dei materiali piroclastici o oggetti di incendi, rimase scoperta, coprendosi solo negli anni successivi a seguito dei depositi alluvionali; a sostegno dell'ipotesi che l'eruzione nella zona di Stabia fosse stata meno violenta fu anche per il ritrovamento di pochissimi scheletri e ci\u00f2 fa supporre che, con una caduta di ceneri abbastanza lenta, la popolazione fosse riuscita a mettersi in salvo, per poi forse ritornare alla fine dell'evento per recuperare gli oggetti di valore, impresa piuttosto ardua.\nPeriodo post eruzione.\nContrariamente a Ercolano e Pompei, dove i danni dell'eruzione furono tali da non consentire in alcun modo il normale svolgimento della vita quotidiana e che portarono quindi allo spopolamento dei siti, a Stabia questa riprende quasi immediatamente. Non si \u00e8 comunque a conoscenza di dove si sviluppi il nuovo centro: gli archeologi sostengono che possa essere nella zona collinare di Castellammare di Stabia, altri ancora pi\u00f9 in alto, nei pressi di Lettere, ipotesi tuttavia molto remota, altri ancora lungo la lingua di terra collina di Varano, lungo la costa, sfruttando in parte la piana che si era creata a seguito dell'eruzione dopo la cenere di pioggia di ceneri e lapilli, dove sorge il centro antico di Castellammare di Stabia. Il motivo di questa ripresa \u00e8 da spiegarsi nel fatto che Stabia fosse il principale sbocco sul mare di Nuceria Alfaterna, soprattutto dopo che il porto di Pompei divent\u00f2 impraticabile, ma anche per riattivare l'approdo per un comando militare. Sicuramente gi\u00e0 nel 92 la vita nell'area stabiana riprese, in quanto Publio Papinio Stazio scriveva alla moglie: \nAltra testimonianza della ripresa delle attivit\u00e0 \u00e8 datata al 121, anno in cui, per volere dell'imperatore Adriano, venne riaperta la strada che conduceva a Nuceria Alfaterna e a Sorrento, come testimoniato da una frase scolpita su un cippo miliario ritrovato nel 1879 durante i lavori di costruzione della cappella in onore di san Catello, nella cattedrale di Castellammare, che insiste su un antico sepolcreto paleocristiano. Proprio lungo quest'asse viario avvenne gradatamente il ripopolamento di Stabia, specie tra il II e il VI secolo: si trattava per lo pi\u00f9 di una classe sociale umile, che per le costruzioni di abitazioni utilizz\u00f2 materiali di reimpiego. Tra il III e il IV secolo, come dimostrato dal ritrovamento di una sarcofago, si ebbero le prime testimonianze della comunit\u00e0 cristiana nel territorio stabiano: segu\u00ec quindi, nel V secolo, la formazione della diocesi, con le notizie sui primi vescovi, tra cui, il primo attestato dalle fonti, Orso e Catello, quest'ultimo, vissuto nel VI secolo, divenuto poi patrono di Castellammare di Stabia; nel VI secolo si assistette inoltre, grazie all'arrivo dei benedettini di una forte diffusione del nuovo culto religioso, con la riconversione dei tempi pagani in cristiani. La citt\u00e0 venne ancora citata nei documenti di Quinto Aurelio Simmaco ai tempi di Valentiniano I e di Graziano, nel V secolo quando Cassiodoro ne lod\u00f2 le qualit\u00e0 del latte e quando venne scelta tra quelle citt\u00e0 da cui Belisario trasse gente per ripopolare Napoli dopo i rimproveri avuti da papa Silverio per i massacri che aveva compiuto nel centro partenopeo nel VI secolo. Nel 685 la citt\u00e0, insieme ad altre della zona, venne interessata nuovamente da un'eruzione del Vesuvio che caus\u00f2 numerosi danni. Le ultime citazioni di Stabia risalgono al 983 e al 984 in dei documenti per la delimitazione di alcuni terreni. Nel 1086 comparve, anche questa volta in un documento, per la prima volta l'appellativo di \"Castrum ad Mare\", divenuto in seguito Castellammare, a discapito dell'appellativo di Stabia.\nUrbanistica.\nStabia fu una citt\u00e0 costiera situata nell'angolo sud est del golfo di Napoli, protetta dalla catena dei monti Lattari e ubicata sulla collina di Varano, un pianoro di ottanta metri di altezza, formatosi dalle ceneri del Vesuvio durante un'eruzione in et\u00e0 preistorica e in seguito solidificatosi in un banco tufaceo, delimitato dalla gola di Scanzano e dal rivo San Marco, che ne ha eroso in parte le pareti: ricco di sorgenti e con un terreno particolarmente fertile con humus prodotto dai materiali alluvionali provenienti dai monti circostanti, fu il posto perfetto per i primi insediamenti umani. Incerta invece fu la posizione di Stabia dopo l'eruzione del Vesuvio del 79: ipotesi remota \u00e8 quella che l\"'oppidum\" sia stato spostato a Lettere, mentre \u00e8 probabile che la citt\u00e0 si sia sviluppata nella zona collinare di Castellammare di Stabia tra Scanzano e Quisisana oppure, come sostenuto da Galeno, lungo la costa, spostata verso Sorrento, in quella zona compresa tra piazza Fontana Grande e la concattedrale, nell'area dove poi si sarebbe sviluppato il centro antico di Castellammare di Stabia, e il sepolcreto paleocristiano rinvenuto sarebbe da considerarsi gi\u00e0 fuori dal centro.\nDifficile ricostruire come si presentasse Stabia prima della distruzione di Silla: sicuramente era un \"oppidum\", ossia una piccola citt\u00e0 fortificata, di cui sono state ritrovate poche tracce di mura di epoca sannitica, situata nell'angolo nord est della collina di Varano, con strade ad angolo retto; fuori dalle mura dovevano esserci piccoli villaggi dediti all'agricoltura e pastorizia. Sempre al periodo pre-distruzione sono attribuiti gli affreschi in primo stile rinvenuti nella costruzione della propriet\u00e0 Bottoni, non pi\u00f9 visibili, e in un cubicolo di Villa Arianna, anche se questo potrebbe datarsi a un periodo immediatamente successivo alla conquista sillana; un'iscrizione ritrovata nel 1762 parla inoltre del restauro del tempio del Genio di Stabia, effettuata ad opera di un augustale di Nuceria Alfaterna e Pompei, un certo Cesio Dafno, subito dopo l'avvento di Silla; e questo edificio doveva trovarsi, come di norma, all'interno delle mura della citt\u00e0: non \u00e8 dello stesso parere Giuseppe Cosenza il quale sostiene che il tempio \u00e8 stato restaurato dopo il terremoto del 62, non spiegandosi per\u00f2 come potesse trovarsi al di fuori della cinta muraria. Quasi un'incognita inoltre \u00e8 l'attivit\u00e0 politica prima della conquista romana: mancano infatti riferimenti alle cariche politiche tipiche di un \"oppidum\" come il \"meddix tuticus\" e \"kombennion\".\nMeno lacunosa invece \u00e8 la fisionomia della Stabia di epoca romana, anche se l'assenza di scavi sistematici moderni rende comunque difficoltosi alcuni aspetti; in particolar modo mancano notizie sul centro urbano a cui bisogna far riferimento ai disegni del 1759 redatti da Karl Jakob Weber: nei pressi di Villa San Marco si riconoscono cinque strade basolate che si intersecano ad angolo retto, il foro o un mercato, un tempio su un podio, una palestra, tabernae con portici, marciapiedi e case private abbastanza umili che suggeriscono la presenza di una popolazione di ceto medio basso. Accanto al centro urbano, lungo il ciglio della collina si sviluppano invece le ville d\"otium\": di queste ne sono state individuate sei ed erano articolate su pi\u00f9 livelli, con ambienti scenografici, ninfei, giardini e collegate tramite galleria alla parte sottostante della collina e quindi alla spiaggia. Nella piana intorno a Stabia si sviluppa il cosiddetto \"Ager Stabianus\", una sorta di zona agricola nella quale sono state individuate una cinquantina di ville rustiche: si tratta di abitazioni che variano dai quattrocento agli ottocento metri quadrati, nelle quali veniva praticata un'agricoltura di tipo intensivo, sfruttando la fertilit\u00e0 del suolo e che nei periodi precedenti all'eruzione, visto l'arricchimento dei proprietari, stavano affiancando alla \"pars fructuaria\", fatta di magazzini e depositi, una di \"otium\", con ambienti termali e sale affrescate. In sostanza la Stabia romana si estendeva in un territorio compreso tra la foce del fiume Sarno a oriente fino ad \"Aequa\" a occidente, mentre verso l'entroterra comprendeva gli attuali comuni di Sant'Antonio Abate, Santa Maria la Carit\u00e0, Gragnano, Casola di Napoli e Lettere, oltre che Castellammare di Stabia; in quel periodo gli abitanti non superavano le cinquemila unit\u00e0 e dato che i ricchi trascorrevano la maggior parte del tempo in citt\u00e0, alloggiando nelle ville stabiane solo per le vacanze, non c'era la necessit\u00e0 di grossi templi n\u00e9 di edifici destinati allo svago e alla pubblica amministrazione. Dal punto di vista amministrativo alla Stabia post sillana venne negato di essere un municipio, annettendola a Nuceria Alfaterna: mancano per\u00f2 notizie certe su questo aspetto, nemmeno rintracciabili nelle epigrafi ritrovate; secondo il vescovo Pio Tommaso Milante Stabia sarebbe potuta essere una prefettura, ma \u00e8 improbabile visto che tale tipo di organizzazione politica si sarebbe avuta solo dopo il V secolo: \u00e8 ammissibile che fosse un \"pagus\", cos\u00ec come \u00e8 accertata l'esistenza di magistrati, tra cui spicca Anterote Eraclone; e la presenza del tempio del Genio pu\u00f2 far supporre la presenza di un collegio di augustali. Stabia quindi, oltre a essere luogo di villeggiatura dei ricchi romani, era una zona dedicata all'agricoltura, in particolare dedita alla produzione dell'olio, come si riscontra negli ambienti delle ville della zona dell'Ogliario, ma anche di vino, ortaggi, frutta e alla pastorizia. Importanti inoltre erano le sue sorgenti: con oltre venti milioni di litri di acqua al giorno, ne \u00e8 testimonianza un muro in \"opus reticolatum\" in piazza Fontana Grande per il convogliamento delle acque. Proprio sulle acque Plinio scriveva: \nAnche Lucio Giunio Moderato Columella narrava:\nGaleno ne lodava il clima e lo defin\u00ec un luogo efficace per la cura contro la tubercolosi grazie alle sue acque e al suo latte. Per quanto riguarda la religione, la divinit\u00e0 maggiormente venerata era quella del Genio: notevole anche il culto di Ercole, il cui tempio era sullo scoglio di Rovigliano e a cui ogni anno erano offerti quattro cavalli; tuttavia nessuna divinit\u00e0 primeggiava sulle altre. Nella storia di Stabia non c'\u00e8 stata alcuna personalit\u00e0 di spicco: lo stesso amico di Plinio, Pomponiano, non era che un semplice amanuense, mentre Elio Audace raggiunse il grado di cavaliere.\nScavi archeologici.\nDopo primi ritrovamenti sporadici e casuali nel corso del XVI e XVII secolo, i primi scavi archeologici sulla collina di Varano per ritrovare le vestigia di Stabia iniziarono ufficialmente il 7 giugno 1749 per volere di re Carlo III di Spagna: cos\u00ec come per Pompei ed Ercolano le indagini nacquero dall'esigenza di fornire uno strumento per aumentare il prestigio in Europa della dinastia borbonica. Gli scavi furono condotti da Roque Joaqu\u00edn de Alcubierre e Karl Jakob Weber, i quali, mediante cunicoli, esplorarono le ville spogliandole di suppellettili e staccando le pitture che ritenevano importanti, per portarle alla reggia di Portici prima e al museo archeologico nazionale di Napoli successivamente. La prima sessione di scavi termin\u00f2 nel 1762, mentre una seconda si ebbe tra il 1775 e il 1782. Quasi nulla fu l'attivit\u00e0 durante il XIX secolo, se non il ritrovamento dell\"'area Christianorum\" al di sotto della concattedrale, esplorata tra il 1875 e il 1879. Nonostante altri ritrovamenti sporadici, un'attivit\u00e0 sistematica di scavo si ebbe solo a partire dal 1950, a opera del preside Libero D'Orsi, il quale riport\u00f2 alla luce alcune ville sia nella zona di Varano che nelle campagne circostanti: nel corso degli anni successivi alcune di queste vennero nuovamente seppellite, mentre altre, dopo opportuni restauri, furono aperte al pubblico.\nLe ville visitabili sono Villa San Marco, Villa Arianna e il secondo complesso, tutte con zone ancora da esplorare: le decorazioni pittoriche presenti all'interno di esse variano dal secondo al terzo e al quarto stile e i temi principali sono quelli architettonici e vegetali, oltre a paesaggi e animali; tra le pitture pi\u00f9 celebri spiccano la \"Flora\" e la \"Venditrice di amorini\", entrambe provenienti da Villa Arianna: si tratta di pitture a figure nuove o che si avvicinano a quelle di Roma. Pochi invece sono i reperti rinvenuti, forse a causa della scarsa frequentazione delle ville, in restauro: si tratta per lo pi\u00f9 di attrezzi agricoli, pezzi di ceramica, oggetti in ferro, poche anfore e lucerne, cos\u00ec come scarsissime le statue. I reperti sono conservati al Museo archeologico nazionale di Napoli, all'Antiquarium stabiano, chiuso in attesa di nuova ricollocazione, e al Museo diocesano sorrentino-stabiese."}
{"id": "460999", "revid": "15756", "url": "https://it.wikipedia.org/wiki?curid=460999", "title": "Gra\u0111anski nogometni klub Dinamo Zagreb", "text": "Il Gra\u0111anski Nogometni klub Dinamo Zagreb, noto in Italia come Dinamo Zagabria e in passato con il nome di Croatia Zagreb (it. Croazia Zagabria), \u00e8 una societ\u00e0 calcistica croata con sede nella capitale, Zagabria, dove fu fondata nel 1945. Milita nella Prva liga, la massima divisione del campionato croato di calcio, e disputa le gare interne allo stadio Maksimir della capitale croata.\nCon 55 titoli ufficiali \u00e8 il club croato pi\u00f9 decorato, potendo vantare 22 titoli nazionali, 16 Coppe di Croazia e 6 Supercoppe di Croazia. Nel suo palmar\u00e8s figurano anche 4 campionati jugoslavi e 7 Coppe di Jugoslavia, mentre a livello internazionale il club si \u00e8 aggiudicato una Coppa delle Fiere (1966-1967) e una Coppa dei Balcani (1976).\nStoria.\nIL Gra\u0111anski Zagreb.\nIl club viene fondato il 26 aprile 1911 come , vince il primo campionato jugoslavo del 1923 e ottiene cinque successi in totale prima dello scoppio della seconda guerra mondiale. Altre due squadre di Zagabria, il Concordia e l'HA\u0160K, riescono invece a riportare rispettivamente una e due vittorie nel torneo.\nIl periodo socialista.\nIl 9 giugno 1945 il governo comunista rinomina il Gra\u0111anski in \"Dinamo\": il club riparte con giocatori quali Franjo W\u00f6lfl, Mirko Kokotovi\u0107, August Le\u0161nik, Zvonimir Cimerman\u010di\u0107, Branko Ple\u0161e, Milan Antolkovi\u0107, Ivan Jazbin\u0161ek e \u017deljko \u010cajkovski, mentre l'allenatore \u00e8 M\u00e1rton Bukovi. Il terreno di gioco continua ad essere lo Stadion Kotura\u0161ka, ma poco dopo avviene il trasferimento nell'odierno Maksimir, che in precedenza era invece utilizzato dall'HA\u0160K.\nLa squadra conquista subito il titolo nel 1947-1948, presto seguito da altri due, nel 1953-1954 e nel 1957-1958, quando in rosa ci sono anche Dra\u017ean Jerkovi\u0107 e Ivica Horvat; l'anno seguente debutta in Coppa dei Campioni, ma passa il . Va tuttavia meglio nella Coppa delle Coppe 1960-1961: la Dinamo viene battuta dalla , che vincer\u00e0 la coppa, solo in semifinale. Nella Coppa delle Fiere 1962-1963 si registra invece l'approdo alla prima finale europea, che viene per\u00f2 vinta dal .\nLa conquista del primo trofeo internazionale non tarda comunque molto ad arrivare: nell'edizione 1966-1967 della stessa competizione infatti il club, dopo aver eliminato anche la , riesce a prevalere sul nel doppio decisivo confronto. Sempre in questo periodo, quando tra le fila ci sono anche Mladen Ramljak, Krasnodar Rora, Slaven Zambata, Rudolf Belin e Zlatko \u0160kori\u0107, il club raggiunge in due occasioni i quarti in Coppa delle Coppe, nell'edizione 1964-1965 e in quella del 1969-1970; viene eliminato rispettivamente da e .\nGli anni settanta sono meno densi di successi, ad ogni modo la Dinamo continua a finire spesso nelle prime posizione in campionato; si qualifica perci\u00f2 in pi\u00f9 occasioni alle competizioni europee, pur non facendovi molta strada, ma nel 1976 conquista il secondo trofeo internazionale, la Coppa dei Balcani.\nPer vedere il club tornare al successo in campionato bisogna attendere il 1982, quando arriva la vittoria di un altro titolo nazionale; questo \u00e8 seguito da un'altra poco fortunata avventura nella Coppa dei Campioni (eliminazione nel primo turno per mano dello ), tuttavia a fine stagione viene alzata al cielo la settima Coppa nazionale. In questo periodo ci sono in squadra anche Sre\u0107ko Bogdan, Zlatko Kranj\u010dar, Snje\u0161ko Cerin, Borislav Cvetkovi\u0107 e Marko Mlinari\u0107 e, pi\u00f9 tardi, Davor \u0160uker e Sre\u010dko Katanec.\nIntanto per\u00f2 la Jugoslavia \u00e8 attraversata da forti tensioni, che si riflettono anche nel calcio e che porteranno il Paese alla dissoluzione. Un episodio emblematico in questo senso accade il 13 maggio 1990 a Zagabria, dove, in occasione della partita contro la si verificano una serie di incidenti e scontri nei quali viene coinvolto anche il giovane capitano Zvonimir Boban. Il club, al pari degli altri croati e di quelli sloveni, disputa l'ultimo campionato jugoslavo nella stagione 1990-1991: \u00e8 al terzo posto nella classifica perpetua della Prva Liga Jugoslava, dietro a Stella Rossa e .\nIl periodo indipendentista croato.\nPartecipa quindi al neonato campionato croato col nome di \"HA\u0160K-Gra\u0111anski\", presto mutato in \"Croatia Zagreb\". Con quest'ultima denominazione vince il primo titolo croato nel 1992-1993, avendo in rosa anche Dra\u017een Ladi\u0107, Igor Cvitanovi\u0107, Mario Stani\u0107 e Dario \u0160imi\u0107; il secondo successo di tre anni dopo coincide invece con il primo double. Dopo aver conquistato altri due titoli, nell'edizione 1998-1999 si verifica la prima qualificazione alla fase a gironi della Champions League, e c'\u00e8 anche Robert Prosine\u010dki: in base al formato dell'epoca, per\u00f2, il secondo posto davanti ad e non \u00e8 sufficiente per proseguire il cammino. Nuova avventura l'anno successivo, che tuttavia viene conclusa con l'ultimo posto in classifica.\nL'ingresso nel nuovo millennio porta il ritorno della vecchia denominazione \"Dinamo\"; il club torna al successo nel campionato 2002-2003, e intanto \u00e8 gi\u00e0 la squadra pi\u00f9 vincente a livello nazionale. Raggiunge il traguardo dei dieci successi al termine del torneo 2007-2008, quando ci sono in campo anche Mario Mand\u017euki\u0107 e Luka Modri\u0107, ma deve aspettare altri quattro anni per tornare a giocare nel girone di Champions. Questo viene concluso all'ultimo posto con zero punti e con una differenza reti di meno diciannove; non va molto meglio nel 2012-2013, quando c'\u00e8 anche Marcelo Brozovi\u0107, e nel 2016-2017.\nLa Dinamo raggiunge i venti titoli vincendo il campionato 2018-2019, e l'anno seguente accede nuovamente alla fase a gruppi della Champions League. Nella stagione successiva i croati raggiungono i quarti di finale di Europa League.\nL'accordo con la Lokomotiva Zagreb.\nNel 2006 la Dinamo Zagreb ha stretto un accordo di simbiosi con la Lokomotiva Zagreb, societ\u00e0 all'epoca militante nel torneo locale di quarta serie croata, che \u00e8 divenuta sua procacciatrice di giovani talenti. Per effetto dell'accordo la Lokomotiva Zagreb ha ottenuto un ingente afflusso finanziario e un notevole innalzamento tecnico, che le ha consentito tre promozioni consecutive fino a raggiungere la massima categoria nel 2009.\nLa permanenza ad alti livelli della Lokomotiva Zagreb nella massima serie, ha determinato forti polemiche nei confronti della Dinamo Zagabria poich\u00e9 eserciterebbe il controllo di campionato e la federazione calcistica nazionale.\nColori e simboli.\nColori.\nI colori della maglia della Dinamo Zagabria sono il blu, che \u00e8 il principale, e il bianco.\nSimboli ufficiali.\nStemma.\nIl simbolo della Dinamo Zagabria \u00e8 composto da un cerchio diviso diagonalmente a met\u00e0: nella parte a sinistra ci sono gli scacchi bianchi e rossi come nello stemma della Croazia, mentre nell'altra campeggia una \"d\" bianca su sfondo blu.\nStrutture.\nStadio.\nDal 1948 il club disputa le proprie gare interne nello Stadio Maksimir, che pu\u00f2 ospitare 35.123 spettatori. Sorge nei sobborghi a nord-est di Zagabria, nelle vicinanze del \"Parco Maksimir\" e dello zoo cittadino, ed \u00e8 stato costruito nel 1912; venne utilizzato in precedenza dall', uno dei club che si \u00e8 unito nel 1945 per formare la Dinamo. Nella sua storia ha ospitato anche due partite del , inclusa la finale per il terzo posto.\nIl primo terreno di gioco \u00e8 stato per\u00f2 lo \"Stadion Kotura\u0161ka\", che era del \nAllenatori e presidenti.\nTutti gli allenatori del club:\nGNK Dinamo II.\nDalla stagione 2014-15 \u00e8 stata istituita la seconda squadra della Dinamo conosciuta come Dinamo II. Al pari delle seconde squadre di Rijeka e Hajduk \u00e8 stata in inserita in Terza Divisione e non pu\u00f2 partecipare alla Coppa Nazionale n\u00e9 essere promossa nella stessa categoria della \"Prima Squadra\". \u00c8 composta da giocatori fra i 18 e i 21 anni, nelle partite ufficiali possono giocare solo 5 \"fuori quota\".\nStatistiche e record.\nPartecipazione ai campionati e ai tornei internazionali.\nCampionati nazionali.\nIl club gioca diverse stagioni della Prva Liga jugoslava, dove riporta quattro successi senza mai retrocedere. Qui rimane fino all'edizione 1990-1991, al termine della quale lascia il campionato per partecipare al neonato torneo croato: dopo una prima edizione non ufficiale viene ammesso nella 1. HNL, risultando qui la squadra pi\u00f9 titolata.\nDalla nascita alla stagione 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nIl club ha vinto due trofei internazionali, la Coppa delle Fiere 1966-1967, conquistata dopo aver eliminato anche la nei quarti ed aver battuto in finale il , e la Coppa dei Balcani 1976. Ha disputato anche la finale della Coppa delle Fiere 1962-1963, dove \u00e8 stato per\u00f2 battuto dal , e la semifinale della Coppa delle Coppe 1960-1961, ma a passare \u00e8 stata la che poi vincer\u00e0 il trofeo. La squadra di Zagabria \u00e8 arrivata in due occasioni fino ai quarti in questa manifestazione: nell'edizione 1964-1965 e in quella del 1969-1970: viene qui eliminata rispettivamente dal e dal .\nIn tempi recenti i croati hanno giocato per la prima volta nella fase a gruppi della Champions League nell'edizione 1998-1999: in base al formato dell'epoca, per\u00f2, il secondo posto davanti a e non \u00e8 stato sufficiente per proseguire il cammino. Nelle ultime stagioni sono una presenza quasi costante nelle fasi di qualificazione alla massima competizione europea.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Sammir a quota 76, mentre il miglior marcatore \u00e8 Igor Cvitanovi\u0107 con 15 gol.\nStatistiche di squadra.\nA livello internazionale la miglior vittoria \u00e8 per 6-0, ottenuta in due occasioni: contro lo nel primo turno della Coppa UEFA 2002-2003 e contro il nel primo turno preliminare della UEFA Champions League 1993-1994, mentre la peggior sconfitta \u00e8 per 7-1, subita contro l' nella fase a gruppi della UEFA Champions League 2011-2012.\nTifoseria.\nSebbene durante tutta la storia del club si siano formati numerosi gruppi di tifosi, curiosamente il primo gruppo ad emergere in modo organico ed organizzato fu il club di tifosi sorto nella \"rivale\" Spalato nel 1950, la \"Torcida Split\" dell'. Il primo gruppo organizzato dei \"Modri\" a formarsi \u00e8 quello dei \"Bad Blue Boys\" nati nel 1986, conosciuti anche come \"BBB\", che riprende il nome di un film del 1983, \"Bad Boys\".\nI \"Bad Blue Boys\" sono conosciuti per il lungo elenco di incidenti causati in diversi stadi europei. Nel 2008 si sono resi protagonisti di violenti scontri, lancio di fumogeni e altri oggetti all'interno del campo da gioco, durante la gara di Coppa UEFA contro l'. Nella trasferta di Timi\u0219oara, il 1\u00ba ottobre 2009, la Dinamo Zagreb \u00e8 stata penalizzata di 3 punti nel girone di UEFA Europa League, dovendo disputare le due successive gare europee casalinghe a porte chiuse. La partita di Timi\u015foara era stata vinta per 3-0 dalla compagine di Zagabria; in seguito, avendo vinto il ricorso, i tre punti vennero riassegnati ai croati.\nIncidenti tra tifosi si sono verificati anche a San Siro nel 2019 con i tifosi bergamaschi, per la partita valevole ai gironi di Champions League finita poi con la vittoria dell'Atalanta, mentre all'andata vittoria per 4-0 da parte dei croati.\nOrganico.\nRosa 2021-2022.\n\"Rosa e numerazione aggiornate al 7 febbraio 2022.\"\nRosa 2020-2021.\n\"Rosa e numerazione aggiornate al 28 febbraio 2021.\""}
{"id": "461003", "revid": "767487", "url": "https://it.wikipedia.org/wiki?curid=461003", "title": "Ernesto De Curtis", "text": "Era figlio di Giuseppe ed Elisabetta Minnon e pronipote del celebre musicista Saverio Mercadante.\nStudi\u00f2 pianoforte e si diplom\u00f2 al Conservatorio di San Pietro a Majella.\nScrisse la musica (con il fratello Giambattista, poeta e pittore, che ne cur\u00f2 il testo) della celeberrima canzone \"Torna a Surriento\".\nTra il 1900 ed il 1930 scrisse centinaia di canzoni. Tra le sue composizioni pi\u00f9 famose, si ricordano:"}
{"id": "461004", "revid": "1632387", "url": "https://it.wikipedia.org/wiki?curid=461004", "title": "The New Order", "text": "The New Order \u00e8 il secondo album in studio dei Testament."}
{"id": "461011", "revid": "1881272", "url": "https://it.wikipedia.org/wiki?curid=461011", "title": "Rust (Austria)", "text": "Rust (in ungherese \"Ruszt\", in croato \"Ru\u0161ta\") \u00e8 un comune austriaco di 1.893 abitanti, situato nel Land Burgenland sulla costa occidentale del lago di Neusiedl. \u00c8 una citt\u00e0 statutaria austriaca.\nCaratteristiche.\nLa cittadina \u00e8 un centro di produzione vinicolo ed \u00e8 nota per essere un luogo di nidificazione delle cicogne che vi arrivano a fine marzo e ripartono verso la fine di agosto. Sui tetti di molte case vi sono delle piattaforme metalliche apposite che ospitano i nidi delle cicogne.\nMonumenti.\nIl centro della cittadina \u00e8 ricco di abitazioni con facciate rinascimentali o barocche e cortili interni porticati ai quali si accede attraverso caratteristici archi a tutto sesto. Nei cortili pi\u00f9 antichi si trovano tratti delle antiche mura della citt\u00e0. Nel 2001 il centro della citt\u00e0 \u00e8 stato incluso, insieme alla regione del lago di Neusiedler nella lista del Patrimonio dell'umanit\u00e0 dell'UNESCO, il centro della cittadina \u00e8 inoltre sotto la tutela della \"Convenzione dell'Aja per la protezione dei beni culturali in caso di conflitto armato\" i singoli edifici sotto tutela sono contrassegnati dal caratteristico cartello bianco-azzurro della convenzione.\nL'edificio pi\u00f9 antico e significativo \u00e8 la romanica \"Fischerkirche\" (chiesa dei pescatori) nella quale si trovano degli affreschi del XV secolo, nei mesi estivi la chiesa, che dispone di un'acustica molto particolare, ospita dei cicli di concerti."}
{"id": "461016", "revid": "1975718", "url": "https://it.wikipedia.org/wiki?curid=461016", "title": "Luigi Bozzaotra", "text": "Biografia.\nNato a Massa Lubrense il 20 agosto 1763 segu\u00ec gli studi nel seminario di Sorrento e, poi, si stabil\u00ec a Napoli per esercitarvi la professione di notaio, sulle orme paterne.\nIn seguito allo scoppio della Rivoluzione francese, fu tra i primi sostenitori della nuova forma di governo. Nel 1798 fu designato Cancelliere della Repubblica Cisalpina; ricopr\u00ec altre cariche onorevoli, desiderando sempre una riforma della struttura dello Stato. Nel 1799, per mandato affidatogli dal governo della Repubblica Napoletana, piant\u00f2 l'albero della libert\u00e0 a Massa Lubrense. Egli fu tra coloro che combatterono il 13 giugno alle porte di Napoli contro l'esercito del Cardinale Fabrizio Ruffo. I patrioti, tra cui lo stesso Bozzaotra, si batterono valorosamente, ma il 22 giugno dovettero arrendersi. Nel contempo re Ferdinando IV torn\u00f2 da Palermo e i patrioti furono incarcerati o giustiziati in massa. Il 22 ottobre 1799 il Bozzaotra mor\u00ec sul patibolo a Piazza Mercato a Napoli.\nAneddoti.\nAlexandre Dumas padre, nel suo scritto su \"\"I Borboni di Napoli\", una dettagliata storia di Napoli sotto i Borbone, pubblicata inizialmente sul suo giornale \"L'Indipendente\"\" e quindi in 10 volumi a Napoli nel 1862-1864, racconta l'episodio in cui Luigi Bozzaotra, capitano della guardia nazionale che doveva assistere all'abbattimento di una statua di Carlo III, essendo in ritardo gli operai, abbatt\u00e9 egli stesso la testa spezzando la sua sciabola, mentre la statua venne poi fatta a pezzi dagli stessi soldati della compagnia che comandava. Il Bozzaotra e un suo assistente, che aveva staccato un braccio della statua, furono quindi entrambi impiccati al ritorno dei Borbone."}
{"id": "461018", "revid": "400694", "url": "https://it.wikipedia.org/wiki?curid=461018", "title": "ADF", "text": ""}
{"id": "461020", "revid": "1924342", "url": "https://it.wikipedia.org/wiki?curid=461020", "title": "David Byrne", "text": "Biografia.\nNascita e formazione.\nByrne nasce a Dumbarton, piccolo centro della Scozia non lontano da Glasgow, il 14 maggio 1952. I suoi genitori si trasferiscono in Canada nel 1954, poi negli Stati Uniti intorno al 1960, per stabilirsi nel Maryland. Byrne si diploma alla Landsdowne high school di Arbutus, (contea di Baltimora), poi frequenta i corsi universitari di educazione artistica alla Rhode Island School of Design di Providence, nella quale rimane un solo anno: l\u00ec conosce Chris Frantz e Tina Weymouth, coppia di musicisti legati sentimentalmente che si sposeranno nel 1977.\nTra il 1971 e il 1972 forma insieme a un amico di Baltimora un duo chiamato \"Bizadi\", nel quale Byrne si produce al violino, all'ukulele e al canto; il duo si esibisce nei locali cittadini e in seguito a San Francisco come artisti di strada o nei ristoranti. L'esperienza termina nella primavera del 1972 e nel 1973 torna a Providence, dove forma un gruppo chiamato the Artistics con Chris Frantz. Il gruppo si scioglie nel 1974 e Byrne si trasferisce in maggio a New York, dove in settembre viene raggiunto dallo stesso Frantz e da Tina Weymouth. Non riescono a trovare un bassista per il nuovo gruppo e Frantz convince Weymouth a imparare a suonare il basso. I tre saranno nel 1974 il nucleo fondante dei Talking Heads a cui si aggiunge nel 1976 Jerry Harrison.\nAttivit\u00e0 artistica.\nDurante il periodo con i Talking Heads, David Byrne si alterna sempre con altri progetti: per esempio, nel 1981 collabora con Brian Eno all'album \"My Life in the Bush of Ghosts\", che riscuote i favori della critica ed \u00e8 tra i prodromi delle produzioni con musica campionata. Sempre nel 1981 Byrne compone per la coreografa Twyla Tharp le musiche per \"The Catherine Wheel\", un balletto che viene presentato in quella stessa stagione a Broadway; poco dopo, per la compagnia di danza belga Ultima Vez, compone il paesaggio sonoro \"In Spite of Wishing and Wanting\". Del 1987 \u00e8 la collaborazione con Ry\u016bichi Sakamoto e Cong Su per la colonna sonora \"The Last Emperor\" del film di Bernardo Bertolucci \"L'ultimo imperatore\", che vale ai tre artisti il premio Oscar e il Golden Globe 1988 e il Grammy 1989 per la migliore colonna sonora.\nGi\u00e0 un anno prima, comunque, Byrne aveva diretto, recitato e composto le musiche per il film musicale \"True Stories\". Nella sua vasta discografia vanta anche musiche per teatro (\"Stop Making Sense\" del 1984, recital del quale cura anche le coreografie) e per documentari (\"Il\u00ea Aiy\u00ea\" del 1986), oltre ad apparizioni come \"guest-star\" a supporto di altri gruppi (ad esempio per i 10,000 Maniacs durante un loro concerto per MTV). Alla fine degli anni ottanta Byrne d\u00e0 vita a un'etichetta discografica world music chiamata Luaka Bop, per la produzione e la promozione dei lavori di artisti come Cornershop, Os Mutantes, Los De Abajo, Jim White, Zap Mama, Tom Z\u00e9 e altri.\nAttivit\u00e0 post-Talking Heads e recente.\nUna versione ridotta del singolo di Byrne \"Like Humans Do\" viene scelta nel 2001 da Microsoft come campione per la presentazione di Media Player. Del 2003 \u00e8 la pubblicazione di un libro con annesso DVD, \"Envisioning Emotional Epistemological Information\", che comprende lavori composti esclusivamente con Microsoft PowerPoint. Una delle immagini, come descritta dallo stesso Byrne, \u00e8 \u00abIl profilo di Dan Rather, espanso all'ennesima potenza, portato all'infinito e sovrapposto al profilo del capo di Patrick Stewart. \u00c8 frenologia ricombinata\u00bb.\nNel 2004 esce l'album dal titolo \"Grown Backwards\", con atmosfera classica e arrangiamento per archi. Dello stesso anno \u00e8 anche un concerto con Caetano Veloso alla Carnegie Hall di New York, dal quale verr\u00e0 tratto l'album \"Live At Carnegie Hall\" pubblicato nel 2012, e un tour in Nord America e Australia concluso con gli spettacoli a Los Angeles, San Diego e New York nell'agosto 2005. Dopo quest'esperienza, Byrne inizia a lavorare insieme a Fatboy Slim a \"Here Lies Love\", un'opera rock ispirata alla vita di Imelda Marcos, vedova del noto dittatore filippino, che viene presentata in parziale anteprima alla Carnegie Hall nel febbraio 2007. La versione da studio di questo lavoro sar\u00e0 pubblicata nel 2010 con la collaborazione di svariati artisti, tra i quali Cyndi Lauper e Tori Amos.\nNel frattempo, nel 2006 esce una versione rimasterizzata - e con alcune nuove \"bonus track\" - del disco prodotto nel 1981 con Brian Eno. Due tracce del nuovo album sono pubblicate in Creative Commons (non commerciale). Per quanto riguarda invece le arti visive, a parte il citato progetto in PowerPoint, Byrne vanta al suo attivo una serie di mostre a partire dalla met\u00e0 degli anni novanta: installazioni, sculture, dipinti, spesso non firmati. Nel gennaio 2007 il \"New York Times\" gli dedica un profilo, che fa riferimento a un'affermazione tratta dal suo blog, nel quale Byrne dichiara \u00abEro un ragazzo borderline, immagino a causa dell'Asperger\u00bb. Relativamente alla passata esperienza con i Talking Heads, nel 2005 David Byrne \u00e8 oggetto di critiche dall'ex componente del gruppo, la bassista Tina Weymouth, che in un'intervista rilasciata al quotidiano scozzese \"Sunday Herald\" lo definisce \u00abincapace di ricambiare l'amicizia\u00bb, aggiungendo che \u00abla sua caratteristica principale \u00e8 quella di tagliare i ponti con chiunque o con qualsiasi cosa che non gli serva pi\u00f9 o che lui veda come una minaccia al suo ego.\u00bb.\nNel 2006 canta in un brano dell'album \"The Cosmic Game\" dei Thievery Corporation. L'anno seguente registra una cover di \"Ex-Guru\" dei The Fiery Furnaces per una compilation. Nel 2008 pubblica \"Everything That Happens Will Happen Today\", il secondo album realizzato assieme a Brian Eno, la cui musica viene descritta da Byrne come un gospel folk elettronico. Quell'anno collabora anche con Paul Simon dal vivo. Nel 2009 partecipa all'album \"The Spirit of Apollo\" dei N.A.S.A. e al progetto benefico \"Dark Was the Night\". Collabora con i Dirty Projectors nel brano \"Knotty Pine\". Nel 2011 appare nell'edizione deluxe dell'album degli Arcade Fire \"The Suburbs\" e compone brani per la colonna sonora del film di Paolo Sorrentino \"This Must Be the Place\", nel quale suona in un cameo. Del 2012 \u00e8 l'album \"Love This Giant\", realizzato con la cantautrice St. Vincent. Quell'anno pubblica il proprio libro \"How Music Works\", che ottiene un buon successo e nel quale rivela di essere portatore della sindrome di Asperger. Nel marzo 2013 \u00e8 al lavoro a teatro con Fatboy Slim per proporre il musical derivante dal concept album \"Here Lies Love\" del 2010. Nel 2014 collabora con Anna Calvi per l'EP \"Strange Weather\" e con Ti\u00ea per l'album \"Esmeraldas\". Nel 2018 pubblica l'album \"American Utopia\", collegato al progetto \"Reasons to Be Cheerful\", e torna in Italia in concerto con uno spettacolo teatrale coreografato da Annie-B Parson.\nStile musicale.\nLa sua prima pubblicazione da solista \u00e8 stata \"My Life in the Bush of Ghosts\" (1981), collaborazione con Brian Eno in cui concilia musica elettronica ed etnica gettando le basi per molti stili musicali diversi. Ad esso sarebbero seguite le sperimentazioni di \"The Catherine Wheel\" (1981), la musica brasiliana e sudamericana di Rei Momo (1989) e quella orchestrale di \"The Forest\" (1991). Con l'album \"David Byrne\" (1994) l'artista \u00e8 ritornato alle sonorit\u00e0 dei primi Talking Heads (1994). Pi\u00f9 tardi, ha collaborato con Fatboy Slim nel \"disco musical\" di \"Here Lies Love\" (2010) e con St. Vincent nelle canzoni di \"Love This Giant\" (2012), album che risente l'influenza dell'artista indie."}
{"id": "461027", "revid": "123706261", "url": "https://it.wikipedia.org/wiki?curid=461027", "title": "Eliahu Inbal", "text": "Biografia.\nEliahu Inbal \u00e8 nato a Gerusalemme nel 1936. \nHa iniziato gli studi di violino all'Accademia di Gerusalemme, di composizione con Paul Ben-Haim ed ha continuato poi al Conservatoire de Paris, a Hilversum ed a Siena con Franco Ferrara e Sergiu Celibidache. \nNel 1963, a ventisei anni, ha vinto il Concorso \"Guido Cantelli\" al Teatro Coccia di Novara e da allora \u00e8 stato invitato dalle pi\u00f9 prestigiose orchestre in Europa, Stati Uniti e Giappone.&lt;br&gt;\nDal 1984 al 1987 \u00e8 stato direttore principale al Teatro La Fenice di Venezia e allo stesso tempo \u00e8 stato sul podio dei Teatri d'Opera di Monaco, Amburgo, Verona, del Festival di Glyndebourne, e ha diretto nuove produzioni a Parigi e a Zurigo. Dal 1974 al 1990 \u00e8 stato direttore principale dell'Orchestra della Radio di Francoforte e nel 1995 \u00e8 stato nominato direttore onorario. Con questa orchestra ha effettuato tourn\u00e9e in Europa, Stati Uniti e Giappone e ha inciso il ciclo delle opere di Mahler, Bruckner, Berlioz, Schumann, Berg, Schoenberg, Webern e Brahms.\nDi egual successo le sue incisioni dell'Opera completa di Ravel con l'Orchestre National de France; del ciclo delle opere di Dvo\u0159\u00e1k e Stravinskij con la Philharmonia Orchestra di Londra, e di tutte le Sinfonie di \u0160ostakovi\u010d con i Wiener Symphoniker; dei lavori orchestrali di Bart\u00f3k (del quale ricordiamo anche l'incisione del 1994 dell'opera in un atto \"Il castello del duca Barbabl\u00f9\", a capo dell'orchestra sinfonica della Radio di Francoforte) e dei poemi sinfonici di Richard Strauss con l'Orchestra della Suisse Romande.\nNel 1995 \u00e8 stato nominato direttore onorario dell'Orchestra Sinfonica Nazionale della RAI di Torino con la quale ha completato la \"Tetralogia\" di Wagner, che gli \u00e8 valso il Premio Franco Abbiati della Critica Musicale Italiana e il Premio Viotti 1999.\nDal 2001 al 2006 \u00e8 stato direttore musicale della Berliner Sinfonie-Orchester.\nDa settembre 2007 \u00e8 \"Direttore Musicale Principale\" del Gran Teatro La Fenice di Venezia"}
{"id": "461038", "revid": "1714743", "url": "https://it.wikipedia.org/wiki?curid=461038", "title": "Bianca di Navarra (1387-1441)", "text": "Dagli storiografi siciliani \u00e8 chiamata semplicemente \"la regina Bianca\".\nBiografia.\nTerzogenita del re di Navarra, conte di \u00c9vreux e duca di Nemours, Carlo III detto il Nobile e di Eleonora Enriquez, secondogenita del re di Castiglia e Le\u00f3n, Enrico II di Trastamara, e di Giovanna Manuele.\nA Catania il 21 maggio 1402 spos\u00f2 per procura Martino I detto \"il Giovane\", unico re di Sicilia, da quando era morta, nel 1401, la regina Maria di Sicilia (figlia del re Federico III).\nNel dicembre di quello stesso anno, dopo che tra agosto e ottobre erano deceduti i due fratelli maschi, mentre la sorella maggiore, Giovanna, veniva dichiarata ufficialmente erede al trono di Navarra, Bianca fu riconosciuta seconda nella linea di successione al trono.\nRegina di Sicilia.\nBianca raggiunse la Sicilia, nell'autunno del suddetto anno e il 26 dicembre 1402 Bianca celebr\u00f2 il matrimonio effettivo con Martino il Giovane (figlio primogenito del re di Aragona Martino I il Vecchio e della sua prima moglie Maria de Luna.Divenuta regina di Sicilia, Bianca prese possesso, il 17 luglio 1404, della Camera Reginale, spettante alla moglie del sovrano, costituita dai possedimenti di Siracusa, Patern\u00f2, Mineo, Vizzini, Lentini e Francavilla e nella citt\u00e0 medioevale di Randazzo.\nQuando il marito, nell'estate del 1408, a Messina su richiesta di suo padre, Martino I il Vecchio organizz\u00f2 un esercito per riconquistare agli aragonesi la Sardegna, la giovane Bianca venne nominata reggente del regno di Sicilia (\"vicaria\") ed esercit\u00f2 il potere reale con un certo polso, lottando contro alcuni nobili che volevano approfittarsi dell'assenza del re.Martino il Giovane arriv\u00f2 in Sardegna, nell'ottobre del 1408, e il giudice di Arborea e visconte di Narbona, Guglielmo III marci\u00f2 verso Cagliari dove l'esercito aragonese aveva la base. Gli eserciti si scontrarono a Sanluri, il 4 luglio 1409, dove Martino vinse la battaglia e gli alleati del sovrano, i genovesi dovettero lasciare l'isola e il giudicato torn\u00f2 ad essere vassallo dell'Aragona; per\u00f2 Martino il Giovane contrasse la malaria, il 25 luglio mor\u00ec e fu sepolto nel duomo di Cagliari.\nDopo la morte di Martino il Giovane, suo padre, Martino I di Aragona, divenne anche re di Sicilia col nome di Martino II e conferm\u00f2 la nuora, Bianca, come \"vicaria\" del regno, dichiarandola reggente.\nA Parigi, sempre nel 1409, Bianca si fidanz\u00f2 con Ludovico di Baviera detto il barbuto (1368-1447), figlio primogenito di Stefano III di Baviera, duca di Baviera-Ingolstadt e di Taddea Visconti. Non si arriv\u00f2 al matrimonio perch\u00e9 l'accordo fu rotto prima della fine dell'anno.\nNel 1410, Bianca venne promessa a Edoardo III di Bar, figlio del duca Roberto I e di Maria di Francia.\nQuando, l'anno successivo, Martino I di Aragona mor\u00ec, la giovane Bianca si trov\u00f2 a lottare con il potente Bernardo Cabrera, conte di Modica, che voleva sposarla per impadronirsi di tutta la Sicilia.\nSi formarono due partiti avversi: quello della regina Bianca, con il suoi fedeli Sancio Ruiz de Lihori, Antonio Moncada, Enrico IV Rosso, Riccardo Filangieri e Vitale Valguarnera; il secondo guidato dall'influente Cabrera, con Giovanni Montalto, Antonio Barresi e altri.Nel mese di maggio del 1411 la regina soggiorn\u00f2, presso il castello di Polizzi Generosa in provincia di Palermo dove ancora permane tra le mura del Castello il suo stemma, protetta dal nuovo conte e \"maestro razionale\" del regno, Bartolomeo Gioieni, scrisse alcune lettere ai suoi fedelissimi.\nNel luglio 1413, alla morte della sorella, Giovanna, Bianca divenne anche erede al trono di Navarra.\nAnche il matrimonio con Edoardo III di Bar non and\u00f2 in porto perch\u00e9 il duca, nell'ottobre 1415, fu ucciso nella Battaglia di Azincourt.\nBianca, intanto, lasci\u00f2 la Sicilia in quello stesso 1415 per rientrare in Navarra dove, essendo la maggiore delle figlie superstiti, il 28 ottobre 1416, a Olite, suo padre, Carlo III il Nobile la nomin\u00f2 ufficialmente principessa ereditaria di Navarra.\nDopo l'accordo del 5 novembre 1419, Bianca, il 5 dicembre del medesimo anno, spos\u00f2 per procura, a Olite, il duca di Pe\u00f1afiel e futuro re di Aragona, Giovanni, figlio secondogenito di Ferdinando I. Giovanni si rec\u00f2 in Navarra per incontrare Bianca e il 10 giugno del 1420, il matrimonio fu celebrato nella cattedrale di Pamplona.\nRegina regnante di Navarra.\nAlla morte del padre, Carlo III, nel 1425, Bianca divenne regina di Navarra, unitamente al marito Giovanni..La regina Bianca e il re Giovanni furono incoronati, a Pamplona, il 15 maggio 1429.\nBianca lasci\u00f2 il governo nelle mani del consorte, che in quegli anni era coinvolto nelle questioni interne della Castiglia assieme al fratello, Enrico (erano detti gli \"infanti d'Aragona\"), e dopo le sconfitte subite, nel periodo 1428-1429, la Navarra dovette cedere alla Castiglia alcune zone di confine.Dopo essere stato in prigione, Giovanni fu esiliato dalla Castiglia con Enrico e i due seguirono il loro fratello, il re d'Aragona, Alfonso V, nell'impresa italiana, dove furono sconfitti e catturati dai genovesi nella battaglia di Ponza, e quindi consegnati al duca di Milano, Filippo Maria Visconti.\nIl 15 febbraio 1437, il re di Francia, Carlo VII, concesse alla sovrana il ducato di Nemours, che era stato di suo padre.\nBianca mor\u00ec il 3 aprile 1441 a Santa Mar\u00eda la Real de Nieva, in Castiglia, dove il marito Giovanni era rientrato per riprendere la guerra civile accanto al fratello Enrico contro il conestabile del regno, \u00c1lvaro de Luna, lasciando il governo della Navarra al figlio maggiore, Carlo.Bianca fu tumulata nella chiesa del monastero di Nuestra Se\u00f1ora de la Soterra\u00f1a di Santa Mar\u00eda la Real de Nieva.\nAlla morte di Bianca, Giovanni II, seguendo le disposizioni testamentarie della moglie (in cui, secondo le volont\u00e0 di suo padre, Carlo III il Nobile, asseriva che il figlio Carlo non doveva assumere il titolo regale sinch\u00e9 il padre Giovanni fosse rimasto in vita) usurp\u00f2 il trono navarrese al figlio Carlo, lasciando a lui solo il rango di governatore.Questa situazione tra padre e figlio, port\u00f2 alla guerra civile, che ebbe inizio nel 1451.\nDiscendenza.\nBianca a Martino I di Sicilia diede un solo figlio, morto precocemente:\nBianca di Navarra e Giovanni II di Aragona ebbero la seguente prole:"}
{"id": "461041", "revid": "13648", "url": "https://it.wikipedia.org/wiki?curid=461041", "title": "Sezione retta", "text": "In geometria descrittiva la sezione retta di un determinato insieme \"K\" dello spazio tridimensionale indica la sezione di \"K\" eseguita con un piano che ha giacitura perpendicolare all'asse dell'insieme stesso. Generalmente, tale nozione ha significato per volumi solidi con delle propriet\u00e0 geometriche particolari (per esempio una simmetria), che consentano di individuare tale asse senza ambiguit\u00e0; ad esempio si parla di sezione retta nei casi di spazio delimitato, rispettivamente, da una quadrica (sia di rotazione circolare che ellittica), da un poliedro, da un angoloide o da un diedro. \n\"... non esistano coni quadrici obliqui ma come tutti i coni quadrici possono considerarsi retti: rotondi se la sezione retta \u00e8 una circonferenza, ellittici se la sezione retta \u00e8 un'ellisse\". "}
{"id": "461042", "revid": "124655710", "url": "https://it.wikipedia.org/wiki?curid=461042", "title": "Carlo Francesco Gay", "text": "Ufficiale paracadutista del 3\u00ba battaglione/185\u00ba reggimento NEMBO, proveniente dall'Arma di Cavalleria, fu il fondatore ed il Comandante dello Squadrone \"F\" dal 1943 al 1945.\nPluridecorato, ottenne la Medaglia d'Argento al Valor Militare a seguito dell'Operazione Herring (20-23 aprile 1945).\nAlla testa dello Squadrone \"Folgore\".\nIl 9 dicembre Carlo Francesco Gay 1943 costitu\u00ec un reparto speciale denominato 1\u00ba Squadrone da ricognizione \"Folgore\" (\"F\"\nRecce Squadron), alle dirette dipendenze del XIII Corpo Britannico di base a Campobasso, con compiti esplorativi\ned informativi.\nLo Squadrone \"F\" il 20 marzo del 1944, fu trasferito a Sesto Campano e prese parte alla Battaglia di Monte Cassino a copertura del fianco destro del XIII Corpo d\u2019Armata occupando Roccasecca, Santo Padre, Arpino, Isola Liri, Veroli, Alatri ed Anagni.\nSuccessivamente prese parte anche alla Battaglia di Firenze quando, con l\u2019appoggio dei partigiani, imped\u00ec la distruzione del ponte della \u201cVittoria\u201d e del \u201cPonte a Signa\u201d.\nIl capolavoro militare di Carlo Francesco Gay resta l\u2019\u201cOperazione Herring\u201d, consistente nel lancio di ricognitori paracadutisti a sud del Po, oltre la Linea Gotica, tra Modena, Ferrara e Mantova con il compito di minare le strade di grande traffico, distruggere centri logistici e Comandi, creando disordine nelle retrovie avversarie, a premessa dell'avanzata alleata. Sebbene pianificata per svolgersi nell'arco di poche ore, l'Op. Herring dur\u00f2 invece alcuni giorni (dal 20 al 23 aprile 1945) coronati comunque dal pieno successo.\nLa Carriera dopo la II Guerra Mondiale.\nAlla fine del secondo conflitto mondiale Gay rientr\u00f2 in Cavalleria ove, da Colonnello, comand\u00f2 il Reggimento \"Piemonte Cavalleria (2\u00b0)\" (62\u00b0 Colonnello Comandante).\nUltimo suo impegno in servizio attivo fu il Comando della Scuola Truppe Corazzate di Caserta; fu poi collocato nella riserva con il grado di generale di divisione e poi di generale di corpo d'armata."}
{"id": "461043", "revid": "1553977", "url": "https://it.wikipedia.org/wiki?curid=461043", "title": "Autofocus", "text": "L'autofocus (o AF) \u00e8 un automatismo che applicato ai sistemi ottici (tipicamente, obiettivi fotografici) permette di ottenere e mantenere automaticamente la messa a fuoco su un soggetto.\nI sistemi di autofocus semplici si basano su un singolo sensore di messa a fuoco. Quelli avanzati, invece, consistono in un gruppo di sensori: ad esempio, il sistema Nikon D300s dispone di 51 sensori, ognuno con il suo controllo da parte del fotografo, in modo da mettere a fuoco il soggetto voluto. Le pi\u00f9 moderne macchine fotografiche Reflex utilizzano i dati dell'autofocus anche per aiutare nella misurazione della luce.\nLa velocit\u00e0 e l'accuratezza di un sistema autofocus \u00e8 tipicamente migliore di quella che pu\u00f2 essere raggiunta manualmente. Le fotocamere sono in grado di misurare pi\u00f9 aree dell'immagine e di decidere dove si trova il soggetto. Alcune fotocamere sono addirittura in grado di capire se il soggetto si sta muovendo allontanandosi o avvicinandosi all'obiettivo, di stimarne la velocit\u00e0 e l'accelerazione e di seguirlo mentre attraversa l'immagine.\nStoria.\nLa prima fotocamera prodotta in serie dotata di autofocus fu la Konica C35 AF, una compatta presentata nel 1977. Segu\u00ec nel 1978 la Polaroid SX-70 Sonar OneStep, la prima reflex ad esserne dotata. La prima reflex 35\u00a0mm fu invece nel 1981 la Pentax ME-F e nel 1983 segu\u00ec la Nikon F3AF. Nel corso degli anni '80 poi questa tecnologia si \u00e8 diffusa gradualmente sulla maggior parte delle fotocamere e ad oggi \u00e8 presente praticamente su tutte, salvo alcuni modelli destinati ad utilizzi particolari.\nTipi di sistemi autofocus.\nCi sono due diversi tipi di sistemi per la messa a fuoco automatica::\nSistemi attivi.\nI sistemi attivi, solitamente, lavorano in due fasi\nCi sono vari modi per misurare una distanza. I principali sono gli ultrasuoni (alcune fotocamere Polaroid come la Spectra e l'SX-70 Sonar), la luce (alcune fotocamere compatte, i primi camcorder) o tramite raggio laser.\nGli ultrasuoni vengono emessi dalla fotocamera che, misurando il tempo di ritorno del suono per riflessione, calcola la distanza del soggetto.\nI sistemi che utilizzano la luce infrarossa si basano solitamente su una triangolazione. La camera scandisce con luce infrarossa la scena e poi rileva l'angolo di riflessione da parte del soggetto. Le Nikon 35TiQD, 28TiQD e la Canon AF35M utilizzano questo sistema.\nI sistemi basati sul raggio laser determinano la distanza tramite il tempo impiegato dal raggio laser per ritornare indietro.\nLa messa a fuoco sull'ottica \u00e8 di solito controllata elettronicamente. I dati ottenuti dalla misurazione della distanza vengono elaborati da una unit\u00e0 elettronica che attiva un sistema meccanico o elettromeccanico per adattare ai dati la messa a fuoco.\nSistemi passivi.\nI sistemi passivi non utilizzano alcun tipo di energia (in forma di raggi elettromagnetici o onde sonore) da inviare al soggetto dalla fotocamera. Al posto di questo, i sistemi passivi utilizzano la luce naturalmente riflessa dal soggetto, la misurazione viene effettuata attraverso la lente effettiva e in questo modo, l'autofocus passivo non utilizza praticamente per niente la misurazione della distanza del soggetto. In scene troppo scure, i sistemi passivi possono venire aiutati da un \"fascio di assistenza dell'autofocus\", che illumina la scena.\nLa messa a fuoco, anche in questo caso, pu\u00f2 essere raggiunta in due modi:\nIl rilevamento della fase consiste nel dividere la luce in ingresso in due immagini e nel compararle, determinando fin da subito se \u00e8 necessario una correzione e in quale direzione, la precisione della correzione dipende strettamente dal numero di punti/pixel del sensore di fase, questo sistema viene utilizzato nelle macchine Reflex sia digitali che a pellicola. La misurazione del contrasto consiste invece nel determinare quando la massima messa a fuoco corrisponde al massimo contrasto, all'interno del campo del sensore, per questo non riesce a determinare la direzione della correzione e solo in parte di quanto correggere la messa a fuoco, ma raggiunge un elevato grado di precisione, che \u00e8 strettamente legato alla grandezza del sensore principale, tale soluzione \u00e8 la pi\u00f9 semplice da utilizzare sulle apparecchiature digitali.\nPro e contro dei due sistemi.\nI sistemi attivi, tipicamente, non possono mettere a fuoco attraverso finestre o altre superfici trasparenti, dal momento che la maggior parte di queste superfici riflettono onde sonore o luce infrarossa. Con i sistemi passivi questo solitamente non \u00e8 un problema, a meno che il vetro non sia sporco, macchiato o colorato.\nI sistemi passivi, a loro volta, non funzionano se il contrasto \u00e8 basso, tipicamente su grandi superfici monocromatiche (muri, cielo sereno, ecc) o in condizioni di scarsa illuminazione. I sistemi passivi, infatti, dipendono da un certo grado di illuminazione naturale, mentre i sistemi attivi funzionano anche nella totale oscurit\u00e0.\nOperativit\u00e0.\nIl sistema di messa a fuoco a seconda del tipo di sistema pu\u00f2 lavorare in modi differenti:\nLa messa a fuoco continua \u00e8 quella che richiede pi\u00f9 energie, ma che permette bene o male sempre la migliore messa a fuoco o comunque sia non troppo distante da quella ottimale, mentre quella ad intervalli ha bene o male i medesimi pregi di quella continua permettendo un consumo minore, ma non \u00e8 adatta per le situazioni che richiedono cambi di messa a fuoco repentini e frequenti, per quanto riguarda la messa a fuoco su richiesta risulta adatta per tutte quelle situazioni in cui non \u00e8 necessario cambiare la messa a fuoco, come le riprese a distanza fissa, situazione in cui non serve una continua regolazione e che anzi potrebbe in brevi frangenti causare una perdita di messa a fuoco.\nInoltre la messa a fuoco pu\u00f2 utilizzare varie strategie in contemporanea, facendo cooperare soluzioni attive e passive."}
{"id": "461045", "revid": "287204", "url": "https://it.wikipedia.org/wiki?curid=461045", "title": "Bramino", "text": "Il bramino, detto anche bramano, brahmano o bracmano (devanagari: \u092c\u094d\u0930\u093e\u0939\u094d\u092e\u0923, IAST \"br\u0101hma\u1e47a\"), \u00e8 un membro della casta sacerdotale del \"Var\u1e47a\u015brama dharma\" o \"Var\u1e47a vyavastha\", la tradizionale divisione in quattro caste (\"var\u1e47a\") della societ\u00e0 induista.\nI bramini rappresentano la casta sacerdotale e costituiscono la prima delle quattro caste: a loro spetta la celebrazione dei rituali religiosi pi\u00f9 significativi.\nOrigine del termine e sviluppo della sua funzione nella cultura vedica.\nIl termine sanscrito \"br\u0101hma\u1e47a\" deriva, per alcuni autori come Jan Gonda, da \"b\u1e5bh\" (sanscrito vedico, it.: forza, crescita, sviluppo) ovvero colui che possiede il \"b\u1e5bh\" intesa come forza magica e misteriosa, da cui il successivo \"Brahman\" intesa come forza o realt\u00e0 cosmica.\nL'origine del termine \"bramino\" e il consequenziale sviluppo del suo utilizzo nella letteratura vedica e delle funzioni sacerdotali a esso attribuite seguono un percorso piuttosto articolato.\nIl \"Rigveda\" si apre in questo modo:\nLa funzione sacerdotale del dio Agni \u00e8 il primo tema affrontato dal primo \"Veda\". Questa funzione \u00e8 la prima ad essere ben delineata soprattutto in qualit\u00e0 di \"hot\u1e5b\", l'officiante delle libagioni (simile al \"zaotar\" dell\"Avest\u0101\").\nMa a ben guardare il \"Rigveda\" (risalente a un periodo incerto, comunque tra il XX e il X secolo a.C.) \u00e8 un vero e proprio manuale delle attivit\u00e0 sacerdotali del dio Agni che, dopo essere indicato come \"hot\u1e5b\", viene assunto anche al ruolo di bramino, di \"adhvaryu\", di \"pot\u1e5b\", di \"ne\u1e63\u1e6d\u1e5b\", di \"agn\u012bdh\", di \"g\u1e5bapathi\" e di \"pra\u015b\u0101st\u1e5b\".\nA queste attribuzioni del dio corrispondevano dei sacerdoti ari specifici (a loro volta corrispondenti alle otto classi sacerdotali delineate anche nell\"Avest\u0101\" e quindi di probabile derivazione indoeuropea).\nNon solo, osserva David M. Knipe:\nNel pieno del successivo sviluppo vedico (intorno al X secolo a.C.), i compiti di principali officianti (\"\u1e5btvij\") del rito pi\u00f9 importante, il \"soma\" (l\"haoma\" dell\"'Avest\u0101\") si distingueranno, tuttavia, in sole quattro qualit\u00e0 sacerdotali: bramino, \"adhvaryu\", \"udg\u0101t\u1e5b\" e \"hot\u1e5b\".\nOgnuno di questi quattro sacerdoti veniva coadiuvato da ulteriori tre assistenti (\"Sa\u1e43hit\u0101\"). E, come all\"hot\u1e5b\" veniva assegnato il compito di recitare il \"Rigveda\", gli altri tre officianti avevano rispettivamente il compito di recitare: l\"adhvaryu\" lo \"Yajurveda\"; l\"udg\u0101t\u1e5b\" il \"S\u0101maveda\", mentre al bramino non solo veniva affidata la recitazione del quarto Veda, l\"Atharvaveda\", ma anche il compito di controllare e soprintendere all'intero rito e il controllo della recitazione degli altri tre Veda rappresentando, l\"Atharvaveda\", il loro compimento.\nSempre nel \"Rigveda\" (X-71,11) i compiti dei quattro officianti vengono riassunti nel singolo bramino, essendo costui quello che rappresenta l'intero sacerdozio in quanto sa, conosce (\"Vidy\u0101\") ed esprime il \"brahman\".\nNe consegue che il bramino, il sacerdote della societ\u00e0 vedica, \u00e8 colui che \u00e8 in grado di conoscere e insegnare la rivelazione cosmica e quindi lo stesso \"brahman\", che ne rappresenta la parola in formula poetica. Questo sviluppo della letteratura vedica porter\u00e0 a identificare nel termine \"bramino\" gli interi compiti della casta sacerdotale.\nNell'India vedica si celebravano cerimonie pubbliche (\"\u015brauta\") comprendenti tre fuochi sacrificali e cerimonie private (familiari, \"grhya\") con un singolo fuoco sacrificale. Nel corso del X secolo a.C. venne cos\u00ec a costituirsi una sottoclasse di bramini, i \"purohita\", a cui venivano affidati i sacrifici (\"yajam\u0101na\") offerti dalle famiglie. Il \"purohita\" divenne di fatto il sacerdote di famiglia, quindi colui che non solo offre le libagioni nei villaggi e nelle case, ma fornisce anche indicazioni etico-religiose e consigli spirituali alle famiglie e agli individui (in qualit\u00e0 di \"guru\" o \"acharya\").\nLo sviluppo delle prerogative di casta e sacerdotali.\nCon i pi\u00f9 tardi testi, i \"Sutra\" e i \"Br\u0101hma\u1e47a\" (intesi in questo caso come commentari ai \"Veda\" redatti dagli stessi bramini), le prerogative e le funzioni sacerdotali dei bramini vengono sempre pi\u00f9 a delinearsi.\n\u00c8 in questi testi che i bramini iniziano a definirsi come l'unica casta collegabile al sacro e con il diritto di celebrare i sacrifici. Nel \"Shatapatha Brahmana\" (risalente a circa l'VIII secolo a.C.), i privilegi della casta sacerdotale vengono elencati (XI-5,7,1). Partendo dal fatto che essi ritengono di essere i rappresentanti del mondo degli dei (XII-4,4,6), i bramini rivendicano onori (\"arc\u0101\") e doni (\"dak\u015bina\"); il diritto a non subire vessazioni (\"ajyeyat\u0101\") n\u00e9 la condanna a morte (\"avadhyat\u0101\") anche nel caso di accertata colpevolezza.\nA questi privilegi civili si aggiungeva il fatto che solo essi potevano consumare il \"soma\" sacrificale e dividersi i resti del sacrificio (\"ucchi\u1e63\u1e6da\"). Persino la consorte e le vacche appartenenti ai bramini venivano considerate \"oggetti\" sacri. In cambio di questi onori i bramini s'impegnavano a mantenere inalterata la trasmissione dell'antico sapere sacro nel corso dei secoli. I simboli esteriori dell'appartenenza alla casta dei bramini erano ben precisati a partire dalle caratteristiche dei loro tumuli che potevano essere eretti fino all'altezza della bocca, essendo quelli degli \"kshatriya\" erigibili fino all'altezza delle ascelle, quelli dei \"vaishya\" fino all'altezza delle cosce, mentre quelli degli \"shudra\" non potevano superare le ginocchia. Cos\u00ec gli ornamenti dei bramini erano in oro e argento di prima qualit\u00e0, la loro iniziazione avveniva di primavera e potevano possedere fino a quattro mogli (la prima moglie doveva essere della stessa casta del marito, \"Libro di Manu\" III-12,13), quando gli \"kshatriya\" non potevano averne pi\u00f9 di tre, i \"vaishya\" due e gli \"shudra\" un solo coniuge.\nSi svilupp\u00f2 quindi un sistema di scuole braminiche (\"\u015b\u0101kh\u0101\"), collegate tra loro, per salvaguardare e trasmettere la tradizione, rigidamente orale, ognuna delle quali era connessa a uno dei quattro \"Veda\". Allo stesso modo queste scuole vantavano di essere l'eredit\u00e0 dei tradizionali \"Rishi\", questi a fondamento dell'intero \"Veda\".\nIl bramino nel periodo Classico e Moderno.\nA partire dalla prima met\u00e0 del primo millennio a.C., la casta dei bramini ha subito la concorrenza delle nuove religioni indiane allora emergenti: il Buddismo e il Giainismo.\nUnitamente a questi nuovi movimenti religiosi, la stessa riflessione religiosa promossa dalle \"Upanishad\" promuoveva un'interiorizzazione dell'attivit\u00e0 sacrificale propria fino a quel momento delle funzioni dei bramini.\nNon solo, gli emergenti movimenti dedicati alla \"bhakti\" ponevano la devozione alla divinit\u00e0 e il rispettivo culto (\"P\u016bj\u0101\") al di sopra del sacrificio vedico (\"Yaj\u00f1a\").\nQuesta crisi di valori e di pratiche religiose relativa alle funzioni sacerdotali della casta dei bramini sub\u00ec un arresto all'inizio del periodo Gupta (III-VI secolo d.C.) quando le attivit\u00e0 sacrificali ebbero una discreta ripresa. A questo corrispose la rinascita e la diffusione degli \"\u015arauta-s\u016btra\", raccolte di \"Sutra\" basate sulla letteratura vedica e, in particolar modo, sui commentari ai quattro veda, i \"Br\u0101hma\u1e47a\", che inerivano alle istruzioni sacrificali.\nMa il declino dei sacrifici vedici riprese a partire dal V secolo d.C. provocando un forte cambiamento sociale e di attribuzione di ruolo nella casta dei bramini. Questi ultimi si distribuivano sempre pi\u00f9 sul territorio, fino ai villaggi e alle famiglie presentandosi come una casta separata e collegata in esclusiva col sacro.\nCos\u00ec vennero a delinearsi quei tre \"gruppi\" sacerdotali che riverbereranno nell'India moderna: i bramini detti \"vaidika\", strettamente legati alla tradizione vedica e alla letteratura religiosa in lingua sanscrita detta \"Shruti\" e quindi alle relative scuole di trasmissione anche cultuale; un gruppo pi\u00f9 vasto costituito sempre da bramini ma dedito a testi e riti relativi alla raccolta religiosa detta \"Smriti\", quindi agli \"Itih\u0101sa-Pur\u0101\u1e47a\", pi\u00f9 aperta, quindi, agli idiomi locali quali, ad esempio il tami\u1e3b o il konkani; infine un maggiormente diffuso gruppo \"sacerdotale\" che prescindeva dall'appartenenza castale, includendo anche i fuori-casta, e dedito prevalentemente a culti inerenti alla Dea e alla divinazione, agli esorcismi, alla taumaturgia.\nE, nonostante che le teologie \"induiste\" si diversificassero sempre pi\u00f9 in differenti e contraddittorie dottrine, a volte avanzate da esponenti di caste differenti da quelle del bramino, a lui e solo a lui spettano comunque le relazioni col sacro. L'intramontata letteratura vedica indica solo lui adatto a ci\u00f2. Ma il successivo sviluppo medievale fa emergere tre distinti gruppi sacerdotali: il primo, ancora vincolato alla letteratura vedica e al linguaggio sanscrito vedico; il secondo, pi\u00f9 grande, pronto ad accogliere la letteratura religiosa successiva come i \"Pur\u0101\u1e47a\" e gli \"\u0100gama\" e pronto ad accogliere anche gli idiomi locali quali il Konkani, il Tamil, il Bengali, l'Hindi; un terzo gruppo, ancora pi\u00f9 grande del secondo, era invece formato da sacerdoti non appartenenti alla casta dei bramini, per lo pi\u00f9 illetterati e collegati a riti tribali, sciamanici e culti locali periferici, pronunciati secondo miriadi di dialetti locali e periferici.\nNel lessico corrente.\nNel linguaggio corrente il termine \"bramino\" indica, con un significato leggermente dispregiativo o ironico, una persona appartenente a una categoria (in certi casi un ceto) di persone che per loro funzione o cultura hanno una posizione eminente in un determinato ambiente e i cui pareri e opinioni sono considerati correntemente molto autorevoli e quasi non confutabili; talvolta tale significato si applica a persone inserite in posizioni di comando."}
{"id": "461047", "revid": "1305772", "url": "https://it.wikipedia.org/wiki?curid=461047", "title": "Saggio GUS", "text": "Il saggio GUS (saggio di attivit\u00e0 beta-glucuronidasica) \u00e8 una tecnica di biologia molecolare utile per l'analisi dell'attivit\u00e0 di un promotore. \u00c8 particolarmente utile e diffusa in biologia molecolare vegetale.\nScopo.\nLo scopo di questa tecnica \u00e8 l'analisi dell'attivit\u00e0 di un promotore in termini di espressione di un gene sottoposto al promotore in analisi. L'analisi pu\u00f2 essere di tipo quantitativo (saggi spettrofotometrici o fluorimetrici) o prevedere la localizzazione dell'attivit\u00e0 tramite colorazione differenziale in differenti tessuti.\nLa tecnica \u00e8 basata sull'enzima di \"Escherichia coli\" beta-glucuronidasi; questo enzima, fornito di specifici substrati incolori e non fluorescenti (non endogeni), \u00e8 in grado di renderli colorati o fluorescenti, dunque visibili all'operatore.\nSubstrati.\nEsistono diversi glucuronidi che possono essere usati come substrato della reazione enzimatica. Per la colorazione istochimica viene utilizzato prevalentemente il 5-bromo-4-cloro-3-indolil glucuronide (X-Gluc), per i saggi quantitativi il p-nitrofenil \u03b2-D-glucuronide (saggi spettrofotometrici) e il 4-metilumbelliferil-beta-D-glucuronide (saggi fluorimetrici).\nStoria.\nIl saggio GUS \u00e8 stato ideato e sviluppato da Richard Anthony Jefferson nella sua tesi di dottorato all'Universit\u00e0 del Colorado. In seguito Jefferson, al \"Plant Breeding Institute\" di Cambridge adatt\u00f2 la tecnica per l'applicazione con materiale vegetale . Da allora migliaia di laboratori nel mondo hanno applicato il suo sistema, rendendo il saggio GUS la tecnica di biologia molecolare vegetale pi\u00f9 diffusa al mondo, con oltre 6000 citazioni nella letteratura scientifica.\nOrganismi di interesse.\nUn organismo \u00e8 adatto per il saggio GUS se non ha una propria attivit\u00e0 beta-glucuronidasica o la propria attivit\u00e0 risulta talmente bassa da rappresentare un disturbo accettabile. Per questa ragione il saggio non pu\u00f2 essere utilizzato in quasi tutti i vertebrati e in molti molluschi. Nelle piante superiori, nei muschi, nelle alghe, nei funghi e in quasi tutti i batteri non c'\u00e8 attivit\u00e0 GUS endogena , per cui la tecnica pu\u00f2 essere usata proficuamente.\nAltri sistemi reporter.\nOltre al gene \"uidA\" per la beta-glucuronidasi, altri geni sono stati utilizzati come \"reporter\" per l'analisi dell'attivit\u00e0 dei promotori. Altri sistemi in competizione con il GUS sono basati su, per esempio, luciferasi, GFP, beta-galattosidasi, cloramfenicolo acetiltransferasi e fosfatasi alcalina.\nAltri usi.\nIl saggio GUS non si limita allo studio del promotore e altre sue applicazioni sono apparse in seguito nella letteratura scientifica. Saggi GUS sono stati utilizzati per la determinazione dell'efficienza di trasformazione, giocando un ruolo essenziale nello sviluppo di piante transgeniche. Altri usi dei sistemi reporter in generale sono stati l'identificazione di trasformanti, la localizzazione intracellulare di un prodotto genico, l'analisi delle interazioni proteina-proteina e proteina-DNA e l'efficienza dei segnali di inizio traduzione."}
{"id": "461050", "revid": "1318658", "url": "https://it.wikipedia.org/wiki?curid=461050", "title": "Prelatura", "text": "La prelatura \u00e8 un'istituzione della Chiesa cattolica; pu\u00f2 essere personale o territoriale."}
{"id": "461055", "revid": "2210536", "url": "https://it.wikipedia.org/wiki?curid=461055", "title": "Dylan e Cole Sprouse", "text": "Dylan e Cole sono famosi per avere interpretato i gemelli Zack e Cody in \"Zack e Cody al Grand Hotel\" e \"Zack e Cody sul ponte di comando\". Hanno recitato in diverse sitcom e film. Cole ha inoltre participato alla sitcom \"Friends\" come Ben Geller e alla serie tv \"Riverdale\" come Jughead Jones. Come gemelli, i due hanno spesso svolto lo stesso ruolo.\nBiografia.\nGli Sprouse sono nati in Italia alla Clinica Tanganelli di Arezzo. I loro genitori, Matthew Sprouse e Melanie Wright, insegnavano lingua inglese in Toscana. Dylan ha ereditato il suo nome dal poeta Dylan Thomas, mentre Cole prende il nome dal cantante jazz e pianista Nat King Cole.\n Sei mesi dopo la nascita dei due gemelli, i coniugi Sprouse (poi divorziati nel 1997), tornarono a Long Beach, in California.\nCarriera.\nGli Sprouse hanno iniziato a recitare all'et\u00e0 di sei anni su suggerimento dalla loro nonna, Jonine Booth Wright, insegnante di teatro e attrice. La loro prima apparizione fu in una pubblicit\u00e0 di pannolini. All'et\u00e0 di otto mesi, i due hanno recitato nel ruolo di un unico personaggio, Patrick Kelly, nella serie trasmessa sull'ABC dal 1993 al 1998, \"Grace Under Fire\".\nNel 1999 apparvero nel loro primo lungometraggio di rilievo, \"Big Daddy - Un pap\u00e0 speciale\", di e con Adam Sandler, nel quale recitavano nel ruolo di un bambino adottato. Anche se il film ha ricevuto recensioni contrastanti, i due sono stati nominati per i premi multipli. Lo stesso anno, Cole collabor\u00f2 con Sandler alla seconda versione di \"The Chanukah Song\". I gemelli ebbero anche un ruolo minore nel \"thriller\" \"The Astronaut's Wife - La moglie dell'astronauta\". Nel corso degli anni 2000, i gemelli apparvero in diversi episodi di \"The Nightmare Room\", \"That '70s Show\", \"Il maestro cambiafaccia\" e \"Otto notti di follie\". Nel 2001, Cole apparve in diversi episodi del programma televisivo \"Friends\", nel ruolo del figlio di Ross Geller.\nNel 2002 e nel 2003 sono apparsi entrambi nei film \"Mamma non baciare Babbo Natale\" e \"I gemelli del goal\". Divennero poi personaggi della serie televisiva della Disney \"Zack e Cody al Grand Hotel\", dove interpretano i gemelli Zack e Cody Martin. La serie, che debutt\u00f2 in America nel marzo 2005, ha ottenuto grandi indici di ascolto e i gemelli hanno raggiunto grande notoriet\u00e0 presso il pubblico adolescente anche grazie al sequel della sitcom \"Zack e Cody sul ponte di comando\".\nI fratelli sono ora i membri numero undici del gruppo Disney Channel \"Circle of Stars\", e hanno cantato la canzone \"A Dream Is a Wish Your Heart Makes\" assieme alle altre star per un video che \u00e8 stato distribuito come materiale bonus nella speciale versione di \"Cenerentola\". I gemelli hanno anche partecipato alle edizioni dal 2006 al 2008 del \"Disney Channel Games\".\nHanno recitato nel ruolo di un unico personaggio, Jeremiah, nel film \"Ingannevole \u00e8 il cuore pi\u00f9 di ogni cosa\" diretto da Asia Argento. Il film \u00e8 stato prodotto nel 2004, per poi essere distribuito solo nel marzo del 2006. Harvey Karten ha commentato la loro recitazione in questo film, affermando che \u00abla loro recitazione \u00e8 stata superlativa\u00bb, mentre Tamara Straus del \"San Francisco Chronicle\" ha aggiunto che \u00ab\u00e8 stata solo la loro grazia a salvare il film\u00bb.\nNel 2007 hanno recitato nel film \"Il principe e il povero\". Nell'aprile del 2009 sono apparsi sulla copertina di \"People\", in un'edizione speciale di 80 pagine dedicata a \"Zack e Cody al Grand Hotel\". Lo stesso anno sono diventati il nuovo volto di yogurt per bambini, chiamati \"Danimals\" prodotti da Danone. Nel 2010 hanno firmato un contratto con Nintendo.\nDa met\u00e0 2011 hanno momentaneamente abbandonato la carriera televisiva e cinematografica per dedicarsi allo studio, frequentano infatti la New York University: Dylan vuole affiancare una carriera artistica a quella televisiva, mentre Cole \u00e8 un grande appassionato di fotografia.\nDa settembre 2016 Cole \u00e8 impegnato nella serie \"Riverdale\", l'episodio pilota \u00e8 andato in onda a gennaio 2017. Nel 2019 \u00e8 protagonista del drammatico \"A un metro da te\", nel ruolo di Will Newman, un giovane ragazzo affetto da fibrosi cistica.\nMarchio \"Sprouse Bros\".\nNel 2005 hanno firmato un accordo di licenza con Dualstar Entertainment per una linea di produzione marchiata \"Sprouse Bros\" per il mercato preadolescenziale e adolescenziale. Il marchio include una linea di abbigliamento, una di abbigliamento sportivo, una serie a fumetti, una rivista, una linea per l'igiene personale.\nNel 2006, Dualstar e Leisure Publishing LLC hanno lanciato la rivista per teenager \"Sprouse Bros. Code\". Nel 2007, Simon &amp; Schuster Inc. ha pubblicato due volumi di una serie di libri intitolata \"Sprouse Bros. 47 Ronin\", in cui i gemelli si immedesimano in giovani James Bond. La serie ha continuato fino al 2008. Le linee di abbigliamento sono state vendute esclusivamente on-line fino a met\u00e0 marzo 2012.\nVita privata.\nNel 2010 sono stati entrambi accettati alla New York University. Dylan voleva inizialmente laurearsi in belle arti ed economia, mentre Cole in produzione cinematografica e arte drammatica. Si sono per\u00f2 iscritti alla Gallatin School of Individualized Study, dove Cole sta focalizzando gli studi in discipline umanistiche ed archeologia, mentre Dylan si sta concentrando sul design di videogiochi. Si sono entrambi laureati nel 2015. Il 31 maggio 2020 Cole \u00e8 stato arrestato mentre partecipava ad una manifestazione contro il razzismo organizzata in America, dopo la morte di George Floyd.\nAttivismo.\nSono attivi nella \"Koyamada Foundation\", un'associazione giapponese di volontariato fondata da Shin Koyamada che promuove lo scambio interculturale tra giovani di nazioni diverse.\nDoppiatori italiani.\nNelle versioni in italiano dei suoi film, Dylan Sprouse \u00e8 stato doppiato da:\nNelle versioni in italiano dei suoi film, Cole Sprouse \u00e8 stato doppiato da:"}
{"id": "461056", "revid": "615138", "url": "https://it.wikipedia.org/wiki?curid=461056", "title": "Giuseppe Bastianini", "text": "Biografia.\nPartecip\u00f2 alla prima guerra mondiale come sottotenente degli Arditi. Fu membro della Massoneria. Ader\u00ec giovanissimo al Partito Nazionale Fascista e divenne segretario del fascio di Perugia nonch\u00e9 vicesegretario del PNF dal 1921 al 1923. Da quell'anno fino al 1927 fu membro del Gran Consiglio del Fascismo.\nLa marcia su Roma.\nDall'agosto 1922 in poi, Bastianini ebbe parte notevole nella preparazione della marcia su Roma: nella Capitale, il 29 settembre, fu tra i pochi capi fascisti informati da Mussolini della prossima insurrezione; il 24 ottobre a Napoli - dove si trovava per il congresso del San Carlo - partecip\u00f2 alla riunione ristrettissima all'Hotel Vesuvio, nel corso della quale Mussolini, i quadrumviri e i tre vicesegretari del partito approvarono il piano definitivo della insurrezione stessa. Da Napoli, la sera del 25, Bastianini raggiunse Perugia, scelta a sede del comando generale della \"marcia\", con l'ordine per i fascisti locali di occupare il capoluogo nella notte tra il 27 e il 28.\nDa Perugia il 28 e il 29 lanci\u00f2, con altri esponenti fascisti locali, due proclami ai cittadini di Perugia e umbri in genere, per invitarli col primo a riconoscere l'autorit\u00e0 dell'esercito, che aveva assunto i poteri, e, col secondo, dopo l'invito del Re a Mussolini a formare il governo, per annunciare la vittoria fascista.\nAttivit\u00e0 politica e diplomatica.\nA seguito della seduta del Gran Consiglio del 13 ottobre 1923, venne nominato segretario dei fasci all'estero, carica che mantenne sino al novembre 1926: sotto la sua guida la penetrazione fascista tra gli Italiani all'estero si accrebbe, ma al contempo aumentarono le frizioni (come dimostra il caso originato dall'assassinio di Nicola Bonservizi).\nEletto nel 1924 deputato al Parlamento, fu sottosegretario all'Economia nazionale dal 1926 al 1927.\nNel 1927 pass\u00f2 alla diplomazia svolgendo missioni a Tangeri, Lisbona e Atene. Nel 1932 fu nominato ambasciatore a Varsavia. Scelto dal Duce come ambasciatore a Londra nel 1939 in sostituzione di Grandi, cerc\u00f2 inutilmente di contrastare l'entrata in guerra dell'Italia. Rientrato in Patria nel giugno 1940, nell'inverno successivo partecip\u00f2 alle operazioni militari sul fronte greco-albanese, guadagnandosi una decorazione al valor militare; nel frattempo, dal marzo 1939, era stato nominato consigliere nazionale alla Camera dei fasci e delle corporazioni.\nIl governatorato della Dalmazia.\nConquistata con l'aiuto dei Tedeschi la Jugoslavia, il 7 giugno 1941 fu posto alla guida del Governatorato della Dalmazia su ordine del Duce. La sua opera come governatore venne valutata in modo del tutto opposto: Renzo De Felice lo ritenne uomo capace e realista, alieno da inutili violenze e disposto, quando possibile, ad aiutare le popolazioni locali e gli ebrei; gli jugoslavi invece lo accusarono di crimini di guerra e ne chiesero invano la consegna.\nL'11 ottobre 1941 Bastianini istitu\u00ec il Tribunale Straordinario della Dalmazia, che in meno di un mese, in una serie di processi lampo senza istruttoria, irrog\u00f2 48 condanne a morte, 35 delle quali furono immediatamente eseguite. Il 27 giugno 1942 diede ordine di creare il campo di concentramento di Melada, in cui furono internati migliaia di civili rastrellati nell'entroterra nel corso delle operazioni antipartigiane e in cui persero la vita circa mille prigionieri, 300 dei quali fucilati come ostaggi.\nProcedette all'Italianizzazione della regione, rendendo obbligatorio l'insegnamento dell'italiano - accanto al croato e al serbo-montenegrino - nelle scuole e procedendo all'aggiunta del nome italiano dei toponimi, nonch\u00e9 modificando diversi nomi delle strade. Furono inoltre istituite delle borse di studio per gli studenti dalmati italiani e non italiani che avessero voluto proseguire gli studi in Italia, di cui fecero uso 52 ragazzi italiani e 211 tra croati e serbi. Bastianini fu duro nei confronti di quegli elementi serbi e croati considerati non fidati, che furono espulsi o imprigionati. La creazione del Governatorato della Dalmazia - ponendo ampie fasce di territorio sotto la diretta giurisdizione italiana - permise la salvezza di numerosi ebrei che furono inclusi o che riuscirono a rifugiarsi nella zona italiana, potendo cos\u00ec sfuggire alle persecuzioni tedesche e croate. Circa 4000 ebrei vennero concentrati nel campo di concentramento di Arbe ai fini di proteggerli dalla deportazione e da morte certa. A questi furono garantite condizioni di vita molto migliori rispetto agli slavi deportati nello stesso campo, che invece subirono ogni sorta di privazione.\nNelle sue memorie - che non parlano minimamente del suo periodo in Dalmazia e delle sue attivit\u00e0 repressive - Bastianini afferma invece che per la sua difesa degli ebrei venne definito dal Ministro degli Esteri tedesco Joachim von Ribbentrop \"ebreo onorario\": \"Quell'epiteto era un omaggio fattomi da Ribbentrop quando mi trovavo in Dalmazia dove avevo aperto le porte agli ebrei che fuggivano dal territorio jugoslavo per non venire presi dagli ustascia e consegnati alla Gestapo\". Tale episodio non risulta peraltro avvalorato in alcun testo storico.\nAl Governatorato della Dalmazia venne sostituito da Francesco Giunta.\nPartecip\u00f2 alla riunione del Gran Consiglio del fascismo del 24 luglio 1943 e vot\u00f2 l'Ordine del giorno Grandi contro Mussolini. Condannato a morte in contumacia nel Processo di Verona, Bastianini sfugg\u00ec alla esecuzione rifugiandosi sulle montagne toscane del Chianti e poi in Svizzera fino alla fine della guerra.\nLe accuse jugoslave e l'assoluzione.\nAl termine della seconda guerra mondiale il governo jugoslavo del Maresciallo Tito lo accus\u00f2 di essere un criminale di guerra, per il suo ruolo di Governatore della Dalmazia, insieme al generale Mario Roatta e a Francesco Giunta, suo successore in tale veste. Per tali accuse non venne mai portato a processo in Jugoslavia. La \"Commissione italiana d'inchiesta per presunti criminali di guerra\", nominata dallo Stato maggiore dell'esercito in accordo col Governo italiano per rispondere alle accuse elevate da diversi paesi nei confronti di centinaia di militari e civili accusati di diversi crimini, il 6 maggio 1946 sostenne che il comportamento di Bastianini era improntato a \"eccessivo ossequio verso Mussolini\" e di essersi circondato \"di elementi fascisti che, non di rado, trascesero ad eccessi, cos\u00ec da provocare nella popolazione locale vivo risentimento anche contro il Governatore Bastianini dal quale non videro rispettate quelle esigenze fondamentali alle quali sentivano di avere diritto\", ma la Corte d'Assise speciale di Roma nel 1947 lo assolse da ogni accusa, cos\u00ec come la Commissione per le sanzioni contro il fascismo.\nNel 1959, tornato a Milano, pubblic\u00f2 presso la piccola casa editrice \"Vitagliano\" le sue memorie, dal titolo \"Uomini, cose, fatti: memorie di un ambasciatore\", ripubblicato da Rizzoli nel 2005 con il titolo \"Volevo fermare Mussolini\".\nBastianini mor\u00ec a Milano il 17 dicembre 1961."}
{"id": "461072", "revid": "1714743", "url": "https://it.wikipedia.org/wiki?curid=461072", "title": "Giovanni III del Monferrato", "text": "Era il figlio secondogenito di Giovanni II del Monferrato (1321 \u2013 1372) e di Elisabetta di Maiorca (1337 \u2013 1406).\nBiografia.\nGiovanni III divenne marchese del Monferrato dopo la morte violenta del fratello Secondotto (circa 1360 \u2013 1378). Dal 3 gennaio 1379 Giovanni III venne affiancato al governo dal cugino Ottone di Brunswick.\nDesideroso di rivendicare il fratello e la dignit\u00e0 stessa del Marchesato, svergognata ignominiosamente dopo la fuga di Secondotto e la sua morte, Giovanni dichiar\u00f2 guerra ai Visconti, ma fu costretto a siglare la pace ancora prima di incominciare, cedendo alle pressioni dell'antipapa avignonese Clemente VII che desiderava avere Ottone di Brunswick alla sua corte. Ottone sigl\u00f2 pertanto la pace e, prima di partire verso la corte di papa Clemente, decise di regolamentare i territori monferrini durante la sua assenza, temendo invasioni dai confinanti Visconti.\nPer garantire la sopravvivenza del marchesato, Ottone lo pose sotto la protezione della Francia. Dovutosi per\u00f2 assentare lo stesso Giovanni III per seguire Ottone, che parteggiava per Giovanna I di Napoli contro Carlo III d'Angi\u00f2, alla corte di Napoli, le cose iniziarono a mettersi male.\nIn seguito alla proclamazione di Carlo III a re di Napoli ed alla successiva fuga di Giovanna I, Ottone e Giovanni si trovarono immersi in pieno nella guerra per la successione del regno, non potendo far ritorno in Monferrato. Il 25 agosto 1381 avvenne un violento scontro armato nel quale Ottone fu catturato dagli angioini e durante il quale il giovane marchese Giovanni III perse la vita."}
{"id": "461078", "revid": "1006354", "url": "https://it.wikipedia.org/wiki?curid=461078", "title": "Reggie Walker", "text": "Biografia.\nReggie Walker, diciannovenne originario del Natal, non era atteso come uno dei favoriti ai Giochi di Londra del 1908. Pur essendo stato il campione sudafricano nel 1907, non fu selezionato per la squadra olimpica, e la sua trasferta a Londra fu resa possibile grazie alla raccolta di fondi organizzata da un giornalista sportivo del Natal. A Londra si allen\u00f2 con Sam Mussabini, lo stesso tecnico che anni dopo avrebbe seguito anche Harold Abrahams, campione olimpico a Parigi 1924.\nWalker vinse la sua batteria dei 100 m piani in 11 secondi netti e nel secondo turno eguagli\u00f2 il record olimpico di 10\"8, ripetendosi con identico cronometraggio in finale. Primo alla partenza, fu superato da James Rector a met\u00e0 gara, ma recuper\u00f2 e super\u00f2 lo statunitense, arrivando per primo sul traguardo con un metro circa di vantaggio.\nL'atleta sudafricano interruppe cos\u00ec il predominio statunitense sui 100 m olimpici, che durava sin dalla I Olimpiade del 1896, e che era stato mantenuto anche ai Giochi intermedi del 1906. Le due edizioni successive andarono ancora ad atleti statunitensi, fino al 1924 quando fu il britannico Abrahams a vincere.\nReginald Walker \u00e8 tuttora il pi\u00f9 giovane campione olimpico dei 100 m maschili, con 19 anni e 128 giorni; in campo femminile, Betty Robinson fu ancora pi\u00f9 precoce, vincendo i 100 m alle Olimpiadi del 1928 23 giorni prima del suo 17\u00ba compleanno."}
