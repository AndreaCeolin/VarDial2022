{"id": "453881", "revid": "1154737", "url": "https://it.wikipedia.org/wiki?curid=453881", "title": "Stolone", "text": "Uno stolone \u00e8 un ramo laterale che spunta da una gemma ascellare vicino alla base (colletto) della pianta, definita appunto stolonifera, e che si allunga scorrendo sul suolo, o appena sotto il terreno, emettendo radici e foglie dai nodi da cui si generano nuove piantine. \nBotanica.\nCaratteristiche.\nLo stolone inizialmente consente il passaggio di acqua e nutrienti dalla pianta madre al nuovo germoglio, successivamente in alcuni casi anche viceversa, fino a che il collegamento viene reciso, o ne viene a mancare la naturale funzionalit\u00e0; a questo punto le giovani piantine divengono indipendenti.\nLa pianta madre pu\u00f2 produrre stoloni in pi\u00f9 direzioni, cosa che permette una sua rapida diffusione. In questo senso gli stoloni diventano degli efficienti organi di moltiplicazione vegetativa.\nIn questo modo, le specie stolonifere possono colonizzare, molto velocemente, territori aperti formando una copertura cos\u00ec fitta che spesso non consente l'attecchimento di altre specie.\nNumerose piante possono formare rami che crescono prossimi al terreno, ma non per questo sono stolonifere, bens\u00ec possono essere solo delle piante prostrate. Per essere stolonifera una pianta deve generare rami che, non solo strisciano sul terreno, ma devono anche radicare ai nodi e produrre nuovi germogli.\nHabitat.\nLe piante stolonifere si possono generalmente trovare in habitat dove l'acqua \u00e8 abbondante o il suolo \u00e8 molto umido durante la stagione in cui gli stoloni vengono emessi.\nAlcuni esempi.\nDiverse sono le piante che producono, e si possono anche riprodurre, per mezzo di stoloni. Tra queste ricordiamo i generi: \"Antennaria, Cynodon, Epilobium, Fragaria, Geum, Hieracium, Poa, Potentilla, viola mammola, Saxifraga, Sempervivum, Trifolium, Utricularia\" ecc.\nMicologia.\nIn micologia lo stolone rappresenta un insieme di ife divise che interconnettono gli sporangiofori, organizzazione talvolta osservata in alcune strutture anatomiche. Formazioni simili alle radici, definite rizoidi, possono comparire sullo stolone ancorando le ife sulla superficie del fungo.\nZoologia.\nAlcuni briozoi formano colonie attraverso la connessione di singole unit\u00e0 tramite stoloni. Altre colonie includono tappeti e colonie erette.\nAlcuni cnidari si sviluppano come stoloni con strutture medusoidi interconnesse che successivamente si separano."}
{"id": "453882", "revid": "124856622", "url": "https://it.wikipedia.org/wiki?curid=453882", "title": "Orlando innamorato", "text": "L'Orlando innamorato (titolo originale: L'Inamoramento de Orlando) \u00e8 un poema cavalleresco scritto da Matteo Maria Boiardo. Narra una successione di avventure fantastiche, duelli, amori e magie. Scritto in ottave (strofe di otto versi endecasillabi che rimano secondo lo schema ABABABCC), per permettere lo sviluppo di un discorso piuttosto lungo, \u00e8 diviso in tre libri: il primo di ventinove canti, il secondo di trentuno e il terzo, appena iniziato, di otto canti e mezzo; ogni canto \u00e8 costituito da una sessantina di ottave per un totale di 35.432 versi (divisi in 4.429 ottave).\nIl poema fu pubblicato per la prima volta nel 1483, quando ancora l'autore non aveva messo mano al terzo libro. La prima edizione comprendente anche i restanti canti usc\u00ec postuma nel 1495. Di entrambe le stampe non \u00e8 rimasta traccia. La pi\u00f9 antica pubblicazione giunta sino a noi \u00e8 quella di Piero de Plasiis del 1487, in due libri, conservata alla Biblioteca Marciana di Venezia. Dopo successive sedici edizioni, non fu pi\u00f9 ripubblicato per quasi tre secoli.\nOrigine e fortuna dell'opera.\nBoiardo era il conte di Scandiano, feudo nelle vicinanze di Reggio Emilia, e fu alla corte di Ferrara prima sotto il duca Borso d'Este e poi con Ercole I d'Este. A quest'ultimo dedic\u00f2 il poema, che ha un intento encomiastico e edonistico: vuole gratificare e divertire la corte degli Estensi. Fonde l'epica e i personaggi del ciclo carolingio con le storie d'amore e il meraviglioso fiabesco del ciclo bretone; inoltre l'autore utilizza molto le fonti classiche come Ovidio, Apuleio, Virgilio.\nIl poeta inizi\u00f2 a scrivere \"L'Innamoramento di Orlando\" nel 1476. Sappiamo che sei anni pi\u00f9 tardi aveva portato a compimento i primi due libri. Gli studi di Giulio Bertoni hanno rivelato come dopo l'edizione del 1483 un certo Alvise Roseto, amanuense di corte, lavorasse alla trascrizione di un esemplare \u00abdi carte vitelline, con principio miniato d'oro a l'antiga, su l'arma ducale, e per entro con lettere rosse e azzurre\u00bb. La nuova versione doveva evidentemente essere donata al duca stesso. Solo successivamente, comunque, Boiardo stil\u00f2 gli otto canti e mezzo del terzo libro, procedendo con estrema lentezza e lasciando il testo incompiuto per la morte sopravvenuta nel 1494.\nL'opera si presenta tripartita; il terzo libro, contrariamente ai precedenti non \u00e8 concluso, a causa di preoccupazioni politiche e quindi poetiche che coinvolsero l'autore: la calata in Italia di Carlo VIII di Francia. Questo poema fu poi la fonte d'ispirazione dell'Ariosto il quale, utilizzando personaggi e temi boiardeschi, scrisse l'\"Orlando furioso\", in quella che fu concepita come una vera e propria continuazione dell'Innamorato; l'immediato e duraturo successo ottenuto dal poema ariostesco oscur\u00f2 la fama dell'\"Orlando innamorato\".\nIl punto di forza della storia sono i personaggi, cos\u00ec vari, molti ben definiti, con le loro idee ed i loro desideri, che sono quelli degli uomini di tutti i tempi: essi forniscono all'opera una validit\u00e0 che va ben al di l\u00e0 del Medioevo o del Rinascimento.\nNel poema \u00e8 utilizzato un linguaggio che risente fortemente del volgare settentrionale, in particolare padano. Quando Boiardo lo compose, non era ancora stata elaborata da Pietro Bembo, nelle \"Prose della volgar lingua\", la teoria di una lingua letteraria fondata esclusivamente sul toscano, secondo i modelli di Boccaccio per la prosa e di Petrarca per la poesia. Nel corso del secolo XVI il poema del Boiardo, che non corrispondeva pi\u00f9 al gusto classicistico, venne \"riformato\" ovvero stravolto linguisticamente secondo tale modello da alcuni letterati, tra i quali il pi\u00f9 apprezzato fu il toscano Francesco Berni. L'assenza di una copia autentica e autografa \u00e8 origine della questione filologica che oggi cerca di riportare il testo alla sua patina linguistica primigenia. I testi pi\u00f9 vicini all'originale sono stati dispersi nel tempo a causa del trasferimento della Biblioteca Estense. Oggi sono state redatte alcune edizioni critiche e filologicamente attendibili come quella di Antonia Tissoni Benvenuti dal titolo \"L'inamoramento de Orlando\".\nTrama.\nLibro Primo.\nAngelica, bellissima principessa del Cataio, si presenta alla corte di Carlo Magno per chiedere aiuto contro i suoi nemici. Orlando, il migliore paladino di Francia, l'austero e saggio difensore della fede conosciuto grazie al ciclo carolingio, \u00e8 un completo fallimento in amore. \u00c8 infatuato cos\u00ec follemente della principessa, che la insegue fino al suo regno in Oriente; per difenderla abbatte il re di Tartaria Agricane che voleva costringerla con la forza a sposarlo, e arriva addirittura a battersi con il cugino Rinaldo, colpito da una magia che gli fa odiare Angelica. Frattanto l'imperatore Carlo Magno \u00e8 attaccato dal re indiano Gradasso, desideroso di avere la spada di Orlando e il cavallo di Rinaldo. Privo dei suoi migliori guerrieri, Carlo Magno \u00e8 salvato da Astolfo, un paladino debole e simpatico. Fatto ci\u00f2, Astolfo parte per l'Oriente, con l'intenzione di recuperare i cugini Orlando e Rinaldo. Arrivato nel corso di un duello tra i due, si schiera dalla parte di Rinaldo, insieme ad altri eroi: la regina Marfisa e i gemelli Grifone il Bianco e Aquilante il Nero; con Orlando si schierano invece il re Sacripante, il conte Brandimarte e Fiordiligi innamorata di Brandimarte. Angelica, timorosa per Rinaldo di cui \u00e8 innamorata, interrompe il duello e ordina al protagonista di andare a distruggere il giardino della maga Falerina.\nIn particolare: canto primo\nCi troviamo alla corte di Carlo Magno durante i festeggiamenti di un torneo tra cavalieri. Qui giunge la bellissima principessa del Catai Angelica, accompagnata dal fratello Argal\u00eca. La bellezza della giovane strega immediatamente i partecipanti alla giostra (primo tra tutti il nostro protagonista Orlando), che acconsentono senza indugio alla proposta della ragazza: chi riuscir\u00e0 a prevalere sul fratello Argal\u00eca in duello la otterr\u00e0 in sposa, chi perder\u00e0 sar\u00e0 fatto prigioniero.\nCanto secondo\nArgal\u00eca \u00e8 dotato di armi magiche che gli assicurano sempre la vittoria fino a che il buffo e imbranato Astolfo riesce a rubargliele durante la notte, e quindi Argal\u00eca perisce nello scontro con il saraceno Ferraguto. Angelica per\u00f2, non disposta ad onorare gli accordi presi, scappa per non finire tra le braccia del saraceno. Alcuni cavalieri, mossi dall'amore e dal desiderio per la giovane, decidono di seguirla. Tra questi troviamo anche Orlando e suo cugino Rinaldo, entrambi persi d'amore per la principessa orientale. Ed ecco che Grandonio, approfittando del fatto che il re Carlo sia momentaneamente sprovvisto di cavalieri (dato che l'unico rimasto a difenderlo \u00e8 sempre il povero Astolfo), lo attacca. Sbaraglia con estrema facilit\u00e0 Uggieri il Danese, Grifone di Maganza, Guido di Borgogna, Angiolieri, Avino, Avolio, Ottone, Berlinghieri ecc. Carlo Magno rimane estremamente colpito dal fatto che tutti i suoi pi\u00f9 forti cavalieri sono fuggiti per amore o per codardia. Quindi ancora una volta il povero Astolfo si ritrova a farsi avanti contro il gigante per devozione al re francese.\nCanto terzo\nGrandonio attacca Astolfo con grande foga, ma dopo poco tutti rimangono incredibilmente stupiti nel vedere il possente re saraceno crollare rumorosamente al tappeto, abbattuto dal pallido ed esile Astolfo. A ridurlo in fin di vita era stata la riapertura di una ferita provocatagli precedentemente da Ulivieri poco prima. Astolfo dopo Grandonio, batte facilmente gli ultimi due pagani rimasti, Giasarte e Piliasi. Una volta giunta agli orecchi la notizia che Grandonio \u00e8 caduto, Gano decide di ripresentarsi con i suoi a Carlo in pompa magna, scusandosi per il suo ritardo, e offrendosi come sfidante di Astolfo, il quale accetta volentieri. Astolfo fa disarcionare sia Gano che alcuni dei suoi. Quando \u00e8 la volta di Anselmo della Ripa, questi, con l'aiuto di Ranieri, riesce ad avere la meglio con un colpo a tradimento, mandando dolorosamente al tappeto Astolfo, il quale rialzatosi, inizia a usare la spada, ferisce Grifone, e viene attaccato da Gano, Macario e Ugolino, ma difeso da Namo, Riccardo e Turpino; improvvisamente si inserisce nella zuffa il re Carlo, adirato per la festa rovinata, ma Astolfo, preso dalla foga, non smette di inveire contro Gano e i suoi. Viene fatto quindi imprigionare dal re. Rinaldo, alla ricerca di Angelica, giunge presso una fonte resa magica da Merlino, beve quest'acqua e perde totalmente il suo amore per la ragazza, anzi inizia ad odiarla, poi si stende per riposare nei pressi di un'altra fonte fatata, con effetto magico contrario. Qui arriva assetata Angelica, la quale quindi, una volta che beve di quest'acqua, cade follemente innamorata di Rinaldo, steso davanti a lei. Angelica si avvicina talmente al cavaliere che lo fa svegliare; resosi conto che si tratta della donna da lui ora odiata, Rinaldo fugge a cavallo, seminandola. Ferraguto nel frattempo si imbatte in Argalia e lo sfida ad un duello stavolta con un verdetto all'ultimo sangue. Riesce ad ucciderlo, ma prima di morire il cavaliere ottiene il permesso di indossare l'elmo, in cambio della promessa di gettare il cadavere in un fiume. Orlando invece giunge laddove la ragazza stava dormendo, nello stesso momento in cui anche Ferraguto arriva in quel luogo: tra i due inizia una disputa, una lotta incredibile, durante la quale Angelica, svegliata dal baccano, fugge via.\nCanto quarto\nMentre i due cavalieri guerreggiano, giunge sul luogo una donna vestita di nero urlante in cerca di Ferraguto: dall'Oriente il re Gradasso ha attaccato parte della Spagna in direzione della Francia, il re spagnolo Marsilio chiede vivamente l'intervento di questo suo eroe, il quale quindi interrompe la battaglia e corre verso ovest, mentre Orlando va ad est in cerca di Angelica. Nel frattempo Carlo invia in aiuto a Marsilio Rinaldo, tornato dalla fonte, con cinquantamila uomini. I due cavalieri arrivano a Barcellona nello stesso giorno, e vengono accolti calorosamente dal re spagnolo. Gradasso ordina ai suoi di imprigionare tutti i capitani dell'esercito nemico, e di fare molta attenzione al cavallo e alla spada di Rinaldo, motivi per cui si era deciso di iniziare quella campagna militare. Arriva il momento della battaglia: il gigante Alfrera subito fa prigioniero Spinella con la sua bandiera, ma viene immediatamente messo al tappeto da Rinaldo e la sua schiera fugge via impaurita. Questa scena si ripete diffusamente in tutto il campo di battaglia. Ma \u00e8 solo l'inizio, perch\u00e9 i generali nemici riescono a infondere nuovo coraggio nei loro uomini, quindi Marsilio decide di inviare sul campo anche il resto dell'esercito. Quando Gradasso decide di entrare anche lui in battaglia si presenta l'occasione di una lotta contro Rinaldo: dapprima il franco rimane stordito dal primo scontro, poi i due si incontrano una seconda volta. Gradasso ci prova e ci riprova, ma non riesce a colpire Rinaldo, per le mosse repentine di Baiardo. Quindi il gigante decide di cambiare avversario all'interno della battaglia. Rinaldo non lo insegue perch\u00e9 vuole cercare di salvare Ricciardetto dalle grinfie del gigante Orione.\nCanto quinto\nNonostante la smisurata mole del gigante, Rinaldo riesce ad ucciderlo con un colpo di spada al ventre. L'eroe si rivolge subito verso Gradasso, il quale riesce a convincerlo di scontrarsi senza destriero l'indomani. Nel frattempo Angelica arriva nel Catai magicamente e l\u00ec si duole per la lontananza dell'amato ma ostile Rinaldo; decide di liberare il cugino Malagigi, a patto che con la magia faccia arrivare l'eroe da lei. Convinto di fare un piacere a Rinaldo, Malagigi vola in poco tempo a Barcellona e rimane molto colpito dalla reazione accesa di Rinaldo, ma contraria alle aspettative: chiama allora un demone, lo fa tramutare in Gradasso per presentarsi all'appuntamento e duellare col franco. Dopo il primo colpo di Rinaldo, il demone subito fugge su una nave, raggiunto a nuoto dall'eroe, il quale attacca di nuovo battaglia, senza accorgersi che la nave \u00e8 salpata e che sta addirittura prendendo il volo; quando il demone scompare, si rende conto di essere stato gabbato ed inizia a disperarsi. Nel frattempo Orlando, in viaggio alla ricerca di Angelica, giunge in un luogo minacciato da un enorme gigante, il quale per\u00f2 viene facilmente messo al tappeto dal franco, che scopre in realt\u00e0 che questi \u00e8 solamente un guardiano di un altro mostro, la Sfinge. Questo essere ha il potere di rispondere a qualsiasi domanda, allora Orlando decide di chiedergli la posizione esatta dell'amata Angelica. Il mostro prima risponde (la ragazza si trova nel Cataio), poi sottopone all'eroe altre domande, ma questi, non sapendo rispondere, ingaggia un duello con esso e lo uccide. Soltanto dopo aver ripreso il viaggio, riesce a risolvere gli enigmi posti dalla Sfinge. Cavalcando, arriva presso il ponte della morte, dove un altro gigante lo sfida in un duello all'ultimo sangue.\nCanto sesto\nDopo una grandissima fatica, Orlando riesce ad uccidere il gigante, ma non si \u00e8 accorto di una trappola a terra costituita da una rete metallica, la quale si aziona non appena l'eroe vi pone il piede. Intrappolato e disperato, Orlando chiede aiuto ad un frate che passa di l\u00ec, il quale, dopo aver tentato di rompere la trappola, consiglia all'eroe di non avere paura della morte e di affidarsi alla Provvidenza, come accadde quando lui fu salvato per puro caso dalle grinfie di un enorme gigante, lo stesso che compare mentre i due parlano. Il gigante, volendo mangiare il conte, lo libera con l'aiuto di Durlindana. Nasce quindi la lotta tra lui e Orlando con le armi invertite; vince l'eroe che conficca un dardo nell'unico occhio del gigante, e quindi libera i suoi prigionieri. Orlando riprende il suo cammino: dopo poco incontra una ragazza che lo convince a bere di un'acqua magica, gli fa totalmente perdere la memoria e lo porta nel suo palazzo. Nel frattempo Gradasso, presentatosi all'appuntamento con Rinaldo, rimane indignato dalla sua assenza; allo stesso modo Ricciardetto si dispera che il cugino non sia tornato nell'accampamento e decide con i suoi di tornarsene a Parigi. Allora Marsilio \u00e8 costretto ad arrendersi, a sottomettersi a Gradasso e ad allearsi con lui. Ora sono i francesi a doversi difendere dall'assedio sia di saraceni che di spagnoli. La battaglia esplode dopo pochissimo tempo.\nCanto settimo\nDopo un'accesissima successione di lotte Gradasso riesce a fare prigionieri Carlo Magno e tutti i paladini di Francia. Tutto lascia pensare che prender\u00e0 Parigi col nuovo giorno. Ma Gradasso spiazza tutti con una proposta: egli avrebbe lasciato il regno nelle mani di Carlo se in cambio avesse ottenuto il destriero di Rinaldo e la spada di Orlando, motivi per cui si era spinto fino a l\u00ec. Ma dai francesi parte una controproposta: per avere il destriero avrebbe dovuto battere Astolfo in duello. Quest'ultimo riesce a far perdere l'equilibrio al saraceno, ma appena finito il duello annuncia alla corte di voler partire l'indomani alla ricerca di Rinaldo e Orlando.\nCanto ottavo\nRinaldo intanto \u00e8 giunto con la nave volante presso un bellissimo giardino su un'isola e cena in un bellissimo palazzo l\u00ec vicino. Quando per\u00f2 gli viene detto che tutto quello \u00e8 stato realizzato per lui da Angelica, cerca di fuggire, ma ci\u00f2 non sembra possibile, perch\u00e9 questi \u00e8 prigioniero sull'isola. Disperato, riesce a raggiungere la nave che l'aveva portato l\u00ec: non appena salito Rinaldo, la nave inizia a muoversi magicamente e approda su un'altra spiaggia. Qui Rinaldo trova un vecchio, la cui figlia \u00e8 stata rapita da un ladro pochi minuti prima: questi, non appena si accorge di essere inseguito, suona un corno per chiamare un gigante, il quale per\u00f2 viene colpito da Rinaldo e fugge a sua volta, inseguito dal paladino fino ad un ponte levatoio. \u00c8 questo l'ingresso di un castello, tutto rosso perch\u00e9 ricoperto dal sangue di diverse vittime. Dietro questo particolare c'\u00e8 una terribile e macabra storia, raccontata da una vecchietta. Protagonisti della storia sono un vecchio re, la regina e i loro figli, nel cui sepolcro, otto mesi dopo la morte, nasce un terribile mostro, al quale il popolo deve cedere ogni giorno diverse vittime che vengono uccise. Rinaldo allora chiede di sfidare il mostro con la propria spada.\nCanto nono\nDurante questa lotta Angelica \u00e8 nel suo palazzo ad aspettare Rinaldo, ma quando Malagigi approda da solo e le racconta che Rinaldo sta combattendo contro un terribile mostro, decide subito di partire in suo soccorso. Nel frattempo Rinaldo riesce a guadagnare tempo salendo su una trave dove il mostro non riesce ad arrivare. Angelica compare magicamente in aiuto di Rinaldo, ma non ottiene la reazione attesa: il paladino afferma che preferisce morire piuttosto che essere salvato da lei. Tuttavia, per amore di Rinaldo, Angelica intrappola il mostro con una corda magica e d\u00e0 a Rinaldo la possibilit\u00e0 di ucciderlo strangolandolo, dato che non pu\u00f2 essere trafitto dalla sua spada. Dopo avere ucciso il mostro, Rinaldo deve affrontare circa 600 giganti: tutti vengono uccisi, dopodich\u00e9 l'eroe torna presso il lido per passeggiare sulla sabbia. Nel frattempo Astolfo \u00e8 partito: giunto in Circassia si accorge che sta scoppiando una guerra tra Agricane e Sacripante per la mano di Angelica. Quest'ultimo decide di seguire il ragazzo per acquistare in duello le sue armi e il cavallo, Baiardo. Astolfo lungo il suo cammino incontra un cavaliere saraceno con una bellissima dama, lo sfida, lo batte, ma per piet\u00e0 gli lascia la fanciulla. Sacripante, giunto sul posto e abbagliato dalla bellezza della dama, ingaggia un duello con Astolfo per conquistare, oltre alle armi e al cavallo, anche la ragazza. Tuttavia viene sconfitto da Astolfo, perde il proprio cavallo, mentre i tre proseguendo il loro percorso giungono presso il ponte dell'oblio, dove si era fermato anche Orlando. Qui, dopo una serie di ostacoli, riescono ad entrare nel giardino, dove trovano appunto Orlando insieme ad una serie di altri illustri personaggi, tutti soggiogati dall'acqua magica del fiume. Subito i due cavalieri sono costretti a difendersi dai cavalieri del giardino, compreso Orlando che insegue Astolfo anche fuori dal giardino.\nCanto decimo\nAstolfo, a cavallo di Baiardo, riesce a seminare Orlando, il quale se ne torna al giardino a mani vuote. Brandimarte e la dama decidono di bere l'acqua dell'oblio per salvarsi la vita. Nel frattempo Astolfo riparte e capita su un campo di battaglia tra diversi re dei regni dell'Est e del Nord. Tra questi c'\u00e8 anche il re del Cataio, fratello di Angelica, la quale si \u00e8 nascosta in una rocca l\u00ec vicino. Astolfo sale sulla rocca e tenta di convincere la ragazza a sceglierlo, senza risultato. Astolfo viene accolto nella rocca e trattato con tutti gli onori. Un giorno accorre disperato un messaggero: la rocca sta per essere messa sotto assedio dai re che Astolfo aveva visto prima. Quest'ultimo prende allora la decisione di sfidarli tutti da solo, convinto com'\u00e8 della propria forza. Ma dopo alcune sfide a singolar tenzone vinte dal francese, tutti i restanti re lo attaccano insieme: lo fanno prigioniero e si impossessano di Baiardo. Scoppia una violenta lotta tra i vari re, per la difesa o l'attacco alla rocca.\nCanto undecimo\nNel frattempo Rinaldo trova una donna che urlava disperata sul lido, e cerca qualcuno che la salvi da nove cavalieri. Quando Rinaldo sente dire che tra quei nove c'\u00e8 Orlando, prima si fa raccontare per filo e per segno tutta la storia, poi promette alla dama che stava con Brandimarte di far tornare tutti in s\u00e9 i nove cavalieri.\nCanto decimosecondo\nPer tutto il canto la dama racconta a Rinaldo la storia di Prasildo e Tisbina, prima di sentire un terribile grido.\nCanto decimoterzo\nIl grido veniva da un enorme gigante: Rinaldo lo uccide, e riesce a fare lo stesso, ma con molta pi\u00f9 fatica, con due grifoni che facevano la guardia alla sua casa. Vicino alla tana del gigante era una porta di marmo con una dama morta e un'insegna: chiunque avesse vendicato la morte di quella damigella avrebbe avuto in dono il cavallo magico gi\u00e0 appartenuto ad Argalia e che stava dietro quella porta. Rinaldo ovviamente accetta l'invito, dopo aver letto la storia della donzella (di nome Albarosa) scritta col sangue su un libro posto vicino a dov'era il cavallo: il responsabile era Truffaldino. Mentre Rinaldo e la dama si stanno riposando all'ombra di un albero, vengono attaccati da un centauro.\nCanto decimoquarto\nIl centauro, non potendo vincere contro Rinaldo, decide di rapire la ragazza e fuggire, ma, inseguito dal paladino, fugge presso un fiume e vi getta l'ostaggio. Mentre la dama viene trascinata via dalla corrente, Rinaldo lotta e sconfigge il centauro; non avendo pi\u00f9 la guida decide di continuare nella direzione seguita fino a quel momento. Nel frattempo l'assedio alla rocca di Angelica \u00e8 proseguito per diverse settimane, le scorte di cibo scarseggiano, e dunque la principessa decide una notte di allontanarsi di nascosto dalla rocca per cercare aiuto nelle terre vicine. Giunge laddove Rinaldo ha ucciso il centauro e l\u00ec trova un vecchio disperato per la figlia morente: si tratta in realt\u00e0 di un rapitore di donzelle per conto del re di Orgagna. Intrappolata nella sua torre, Angelica incontra diverse altre ragazze, tra cui la dama di Brandimarte (che qui scopriamo chiamarsi Fiordelisa), salvatasi dalla corrente del fiume grazie ad un ponte, ma poi subito intrappolata dal vecchio. Lei racconta tutte le sue vicende dal primo incontro con Astolfo. Ma Angelica subito riesce a fuggire e si reca presso il giardino dove si trova Orlando perch\u00e9 lo vuole guarire dall'oblio. Per questo gli fa infilare al dito il suo anello magico che libera da ogni incantesimo; subito Orlando torna in s\u00e9. Angelica fa rinsavire ad uno ad uno tutti e nove i cavalieri, che poi promettono di aiutarla a liberare la sua rocca.\nCanto decimoquinto\nI cavalieri riescono dopo diversi sforzi a raggiungere la rocca, ma scoprono che Truffaldino ha tradito Angelica e non vuole farla entrare. Dopo aver giurato di difenderlo e non fargli del male, Orlando riesce a far aprire le porte della rocca dal guerriero truffatore.\nCanto decimosesto\nMentre impazza la battaglia sotto le mura della rocca, Rinaldo giunge presso una fonte dove trova un uomo disperato.\nCanto decimosettimo\nQuell'uomo \u00e8 Iroldo, il marito di Tisbina, che aveva concesso la sposa all'amante Prasildo, come \u00e8 stato letto nel dodicesimo canto. Iroldo dopo aver perso la donna amata, errante, era stato fatto prigioniero dalla regina di Orgagna, ma Prasildo, una volta saputo ci\u00f2, era accorso ed aveva convinto la guardia a prendere lui al posto del prigioniero. Ed era per questo che ora Iroldo era disperato, non avrebbe sopportato l'idea che l'amante della moglie fosse morto al posto suo. Rinaldo promette di aiutarlo e proprio in quel momento arriva il corteo di due prigionieri che vengono condotti in pasto ad un feroce drago. Il cavaliere franco riesce facilmente ad uccidere il capo delle guardie e quindi a disperdere le altre. Partono Rinaldo, Iroldo, Prasildo e Fiordelisa, che era l'altra prigioniera in cerca di Orlando, Brandimarte e gli altri, dopo aver visto distrutto il giardino dell'oblio. Trovano un cavaliere che sta scappando dalla battaglia sotto la rocca di Angelica, dopo l'arrivo dei nove eroi difensori.\nCanto decimottavo\nOrlando e Agricane si allontanano dalla turba per duellare da soli in una lotta all'ultimo sangue. Giunge la notte e nessuno ancora ha vinto, quindi decidono di riposare e riprendere col nuovo giorno. Ma mentre parlano sul motivo per cui si trovano l\u00ec, scoprono di essere rivali anche in amore, e per questo all'improvviso riprendono a lottare nonostante il buio della notte.\nCanto decimonono\nOrlando riesce dopo una grandissima fatica ad uccidere il nemico, il quale prima di morire chiede di essere battezzato. Nel frattempo sul campo di battaglia gli eroi stanno sbaragliando l'esercito di Agricane, spaesati perch\u00e9 senza capo, e raggiungono l'accampamento, dove trovano e liberano i prigionieri, tra cui anche Astolfo. Alla fine del libro \u00e8 narrato l'incontro tra Bradimarte e Fiordelisa, il romantico e passionale loro ricongiungersi.\nCanto ventesimo\nUn vecchio stregone, che assiste alla scena, decide di rapire la ragazza mentre entrambi gli amanti dormono. Quando Bradimarte si sveglia, non trovando la ragazza, si arma e corre subito a cercarla. Trova tre giganti che stanno martoriando una giovane dama, simile a Fiordelisa per aspetto. Il cavaliere ha qualche difficolt\u00e0, ma Orlando viene in suo aiuto e insieme riescono a sconfiggere i tre giganti.\nCanto ventesimoprimo\nUna volta ripresosi, Bradimarte si dispera per aver di nuovo perduto l'amata Fiordelisa: lui, Orlando e la dama che hanno salvato dai giganti decidono di partire in cerca della ragazza.\nCanto ventesimosecondo\nI due cavalieri vengono a conoscenza delle vicende della dama fino al momento in cui questa viene salvata dalle grinfie dei tre giganti.\nCanto ventesimoterzo\nBradimarte, in giro per un bosco all'inseguimento di un cervo, trova all'improvviso la sua dama legata ad un albero: per liberarla gli tocca lottare con un essere del bosco simil umano. Dopo aver ucciso costui, i due amanti riprendono il loro cammino all'interno della foresta fino a reincontrare Orlando. Intanto Rinaldo sta lottando a fatica contro Chiarione, Grifone e altri cavalieri.\nCanto ventesimoquarto\nIn questo si parla di una sfida mossa da una donzella ad Orlando prima che arrivi Bradimarte: prima ha dovuto immobilizzare due tori, poi decapitare e uccidere un drago e infine sconfiggere un esercito di cavalieri nati dai denti del drago seminati nel terreno.\nCanto ventesimoquinto\nDopo aver superato queste prove, Orlando \u00e8 tornato ad Albacr\u00e0 per aiutare Angelica, minacciata dalla forza di Rinaldo e Marfisa. Entrato nella rocca viene trattato con tutti gli onori dalla dama, in cambio lui promette solennemente di difendere la dama e la rocca. Si preannuncia un titanico scontro tra Orlando e Rinaldo.\nCanto ventesimosesto\nMentre Rinaldo \u00e8 disperato per il duello che sta per affrontare, arriva galoppando Orlando con gli altri paladini a difesa della rocca e di Truffaldino. Inizia quindi lo scontro tra la schiera di eroi con Rinaldo (Marfisa, Astolfo, Iroldo, Prasildo etc) e quella degli eroi che con Orlando difendono. Curiosa la circostanza per la quale Orlando cavalca il destriero di Rinaldo, dopo averlo vinto in duello da Agricane: quindi il fido scudiero non vuole andare contro il vero padrone. Giunge un momento in cui Rinaldo insegue Truffaldino per poterlo uccidere, ma tutti gli eroi in sua difesa, comunque abbattuti, gli fanno perdere terreno e il traditore fugge. Orlando chiede a Bradimarte di cedergli il destriero, mentre Truffaldino viene raggiunto da Rinaldo nei pressi della rocca, legato al cavallo e trascinato sulla nuda terra fino alla cruda morte, come accadde per Ettore di Troia. I due cugini si ritrovano: il tempo di un paio di scambi di battute e comincia lo scontro terribile.\nCanto ventesimosettimo\nI due se le danno di santa ragione, sia con le spade che a parole. Alla notte i due decidono che il duello riprender\u00e0 con la luce del sole. Tornato nella rocca, Orlando trova Angelica, rattristata perch\u00e9 si \u00e8 accorta che il suo amato Rinaldo sta combattendo contro il suo paladino. Quando il giorno dopo Orlando esce dalla rocca, viene accompagnato dagli altri paladini e dalla stessa dama, cos\u00ec come Rinaldo arriva in compagnia di Marfisa e gli altri compagni. Sta per iniziare la seconda parte dello scontro tra i due cugini paladini.\nCanto ventesimottavo\nIl copione non cambia: Orlando e Rinaldo se le danno prima a voce e poi con le armi. Orlando riesce a prevalere, ma proprio quando sta per dare il colpo di grazia al cugino, Angelica lo afferra per un braccio e gli chiede, in nome del suo amore, di recarsi ad Orgagna per difendere la popolazione da un terribile drago: il paladino parte senza battere ciglio. Rinaldo intanto si rialza, viene a fatica dissuaso dalla decisione di inseguire il cugino, e ritorna al padiglione per essere curato. La ragazza allora escogita un piano: mander\u00e0 una damigella a Rinaldo, gli consegner\u00e0 Baiardo (pensando che Orlando sar\u00e0 stato ucciso dal drago), sperando di fargli cambiare idea sul proprio conto. Ma Rinaldo non ascolta proprio la ragazza dopo aver saputo chi la manda, e Baiardo viene preso da Astolfo. Orlando intanto incontra un cavaliere presso un fiume che lo invita a non salvare una dama appesa per i capelli che impreca chiedendo aiuto.\nCanto ventesimonono\nIl cavaliere si chiama Uldarno e la dama Origille: l'uomo racconta tutta la loro storia fino a quel momento. Nonostante le minacce del cavaliere, Orlando, mosso a piet\u00e0 dai lamenti della ragazza, duella con lui, e lo batte molto facilmente. Giunto al pino, libera la bella dama. Essa era stata appesa l\u00ec sopra perch\u00e9 era una donna falsa, che ingannava con la sua bellezza gli uomini. E cos\u00ec accade anche con Orlando: in un attimo si ritrova senza cavallo. La storia si interrompe nel mezzo dell'azione, cos\u00ec come il primo libro.\nLibro Secondo.\nContro ogni pronostico, Orlando assolve l'impresa e addirittura salva due volte il cugino Rinaldo e gli altri amici (a cui si \u00e8 aggiunto il paladino Dudone il Santo) sia dalla maga Morgana della Fortuna, sia dal re Manodante delle Isole Lontane; incontra Origille, una malvagia traditrice, di cui si innamora stupidamente. Ripetutamente imbrogliato e derubato dalla donna, finalmente la perde e torna da Angelica giusto in tempo per salvarla dalla regina Marfisa. Astolfo rimane per\u00f2 irretito dalla maga Alcina, innamorata di lui. Frattanto, Agramante, re d'Africa, decide di invadere la Francia, ma per farlo ha bisogno del giovane Ruggiero, intrappolato dall'iperprotettivo tutore, il mago Atlante. Agramante perci\u00f2 invia il piccolo e subdolo ladro Brunello in Oriente, a rubare ad Angelica l'anello magico con cui Brunello libera Ruggiero dal mago. Orlando e gli altri paladini ritornano in Francia con Angelica, avendo saputo che Carlo Magno deve difendersi dall'invasione di Agramante, accompagnato dal possente Rodomonte e dal giovane Ruggiero, ed aiutato da Marsilio re di Spagna, con l'invulnerabile nipote Ferra\u00f9. Malgrado il valore dei francesi, a cui si \u00e8 aggiunta la paladina Bradamante, sorella di Rinaldo, i Musulmani sfondano le linee cristiane sui Pirenei.\nIn particolare: Canto primo\nNella parte iniziale Boiardo narra le vicende della vita di Alessandro Magno, di quello che accade alla moglie subito dopo la sua uccisione e della generazione che inizia con i tre gemelli partoriti a Tripoli dalla moglie. Il racconto si apre con un consiglio riunito da Agramante, discendente di Alessandro Magno, dove questi vuole convincere altri 32 re africani ad attaccare la Francia di Carlo Magno. Uno di questi re, astrologo, rivela ad Agramante che l'unico modo per sopravvivere contro i paladini di Carlo \u00e8 far venire a combattere anche suo cugino Ruggiero. Allora si decide di andare alla ricerca di questo paladino.\nCanto secondo\nRinaldo nel frattempo, non sapendo perch\u00e9 Orlando \u00e8 andato via, decide nella notte di partire per cercare il cugino, e viene seguito da Astolfo, Iroldo e Prasildo, senza che Marfisa lo sappia. I cavalieri trovano una dama disperata perch\u00e9 la sorella \u00e8 stata catturata da un uomo che ora la sta torturando sopra un lago: qui i cavalieri vengono portati per assistere di persona al crudo spettacolo. Iroldo non ci sta e corre contro quell'uomo per primo, ma viene subito ucciso e gettato in armi nel lago. Prasildo muore allo stesso modo. Tocca ora a Rinaldo affrontare il cavaliere: stavolta la sfida \u00e8 molto pi\u00f9 equilibrata, ma anche quest'ultimo cade, viene afferrato, ma si tiene talmente forte che entrambi cadono nel lago. Astolfo, rimasto solo, va a slegare la donzella insieme alla sorella, disperandosi per aver perso il cugino. Nel frattempo nel campo d'assedio alla rocca Marfisa invia messi in Turchia per cercare nuovi combattenti per la sua causa. Anche dalla parte di Orlando alcuni compagni avevano deciso di seguirlo: questi giunsero presso un lido su cui sorgeva un palazzo. In questo palazzo vi era la dama che aveva frodato Orlando: quando Grifone le chiese perch\u00e9 avesse il cavallo del prode cavaliere, quella rispose che lo aveva trovato vicino ad un cavaliere morto, scatenando la disperazione dell'interlocutore. Quella notte Grifone e il compagno, insieme a questa dama, furono imprigionati nel castello per essere messi a morte. L'accampamento di Marfisa intanto viene attaccato da quelli della rocca: questa con la sua forza sovraumana riesce a imprigionare Ballano, Chiarione, Adriano, uccide Oberto Dal Leone.\nCanto terzo\nSi inizia con lo scontro tra Marfisa e Sacripante: c'\u00e8 un saldo equilibrio dei due. Dopo la prima serie di colpi per\u00f2, giunge a Sacripante un messaggero, che prega il re di ritornare nel suo regno per difenderlo dall'invasione di un esercito straniero. Chiede il permesso di partire alla sua avversaria, la quale per\u00f2, a sorpresa, glielo rifiuta, quindi l'unico modo per partire \u00e8 porre fine alla battaglia. Tornando alla ricerca di Ruggiero del primo canto, questi non viene ritrovato sul monte della Carena: allora quelli che vogliono attaccare la Francia accusano il vecchio re (che aveva affermato che per vincere bisognava trovare questo paladino) di aver detto una bugia per dilungare i tempi e far cadere il tentativo di attacco a Carlo. Il vecchio risponde che probabilmente Ruggiero si trova in un palazzo creato magicamente dal suo mentore Atalante, palazzo che pu\u00f2 essere visto solo in possesso dell'anello che al momento ha al dito Angelica nella rocca. Rodamonte per\u00f2 non crede alle sue parole e decide di partire solo col suo esercito verso la Francia. Nel parlamento invece Agramante ordina a chi ne avesse il coraggio, di recarsi alla rocca di Angelica e riportare l'anello che a questa al dito, in cambio del titolo di re di uno dei possedimenti: si offre uno dei re insieme ad un suo scaltro servitore. Intanto Orlando, ancora disperato per essere stato gabbato da Origille, si trova proprio nel punto in cui passa la ragazza, insieme ai compagni Grifone e Aquilante, per andare nel luogo dov'era il drago che li avrebbe mangiati. Orlando allora uccide tutte le guardie e libera i prigionieri; Grifone e Origilla, innamorati, prendono la loro strada. Orlando e Aquilante giungono finalmente vicino al giardino indicato da Angelica, dove una dama spiega come si entra senza perire.\nCanto quarto\nOrlando entra nel giardino e uccide facilmente il drago. Poi, rimasto intrappolato, decide di seguire un ruscello del giardino che pare porti ad un palazzo. Al palazzo trova una dama con una spada la quale non vuole dirgli come uscire dal giardino, n\u00e9 con le buone n\u00e9 con le cattive. Si rende poi conto che le risposte che cerca le pu\u00f2 trovare in un libretto datogli dalla ragazza conosciuta prima di entrare: per uscire dovr\u00e0 superare alcune prove. La prima consiste nell'attraversare un lago al cui interno viveva una sirena; Orlando si tappa le orecchie con delle rose e riesce a resistere al suo canto, la decapita e sparge il sangue su tutti i suoi vestiti. Il sangue della sirena infatti \u00e8 l'unica difesa possibile contro la prova successiva: un terribile toro con un corno di ferro e uno di fuoco. Orlando riesce a sconfiggere il toro, ma la porta che era apparsa insieme alla creatura, scompare con essa. Il libretto allora gli suggerisce di andare pi\u00f9 avanti, dopo aver ucciso un enorme uccello trover\u00e0 la porta difesa da un asinello, con la coda tagliente e ricoperto di scaglie d'oro. Con molta fatica Orlando sconfigge anche questa creatura. Ma ancora una volta la porta scompare; allora Orlando dal libretto vede che c'\u00e8 un'altra porta, stavolta protetta da un gigante che, ucciso si sdoppia. Infatti, una volta colpito con la spada, dal suo cadavere nascono due nuovi giganti ancora pi\u00f9 feroci: il conte cerca per lungo tempo di non ucciderli e non farsi uccidere. Poi ha un'idea: riesce a reperire una catena e con quella intrappola i due giganti, cos\u00ec riesce finalmente ad uscire dal giardino.\nCanto quinto\nMa, volendo eliminare per sempre la minaccia del giardino, torna indietro e taglia un grande albero magico al centro del giardino: all'improvviso tutto quello che era prima scompare. Ma giunto nel luogo dove aveva intrappolato la dama trovata nel giardino (si scopre che \u00e8 Falserina, la strega che ha creato il giardino), sa da lei che ci sono altri prigionieri nella torre vicina al giardino. Intanto durante lo scontro tra Marfisa e Sacripante, arriva il garzone ladro mandato da Agramante e inizia ad arrampicarsi verso la rocca per rubare l'anello ad Angelica: riesce ad arrivare dove si trova Angelica, affacciata al balcone della rocca, subito ruba l'anello e fugge via inseguito dalle guardie della dama, ma riesce a seminarli; ruba anche il cavallo di Sacripante, distratto da Marfisa e dal pensiero per il suo paese. La stessa Marfisa, che assiste al furto, si mette all'inseguimento del ragazzo: Sacripante cos\u00ec rimane confuso, solo e senza cavallo, decide di recarsi alla rocca e scopre del furto che ha subito anche Angelica. Mentre tutti nella rocca si disperano, arriva un altro sterminato esercito per assediare il bastione della dama. Galafrone, padre di Angelica, allora decide di inviare Sacripante dal suo parente Gradasso, che aveva sempre il desiderio di invadere la Francia e sottomettere Carlo.\nCanto sesto\nQuesto canto inizia con Rodomonte che non vede l'ora di partire per la Francia: nonostante il mare tempestoso, desidera comunque partire a tutti i costi. Carlo Magno, nonostante avverta una scarsa minaccia dal presentimento di quest'attacco, comunque decide di radunare il consiglio dei re per organizzare la difesa. Le navi di Rodomonte sono decimate dalla tempesta e giunti presso Monaco, vengono anche assaliti dalla popolazione locale; ma il giovane non demorde, da solo lotta e riesce a passare dalla nave alla spiaggia, dove si accampa col suo esercito.\nCanto settimo\nRodamonte si rivela avere una forza smisurata e sbaraglia da solo tutti i paladini che si scontrano con lui. Il duca Namo invia un messaggero a Carlo per avvisarlo sulla situazione. Orlando intanto, che si era messo in cammino con Falserina, giunge con lei presso la torre. Ma a fare la guardia trovano un guerriero magicamente armato da Morgana presso un lago: Falserina non se l'aspettava e inizia a disperarsi perch\u00e9 sa di dover perire: Orlando riconosce anche l'armatura di suo cugino Rinaldo e si dispera anche lui. Inizia lo scontro tra Orlando e Aridano, il guerriero: dopo una lunga lotta, Aridano si getta con Orlando nel lago.\nCanto ottavo\nMa incredibilmente, scesi pi\u00f9 di un miglio nel lago, ad un certo punto si ritrovano asciutti su un prato, sotto il fondo dell'acqua. Qui riprende lo scontro: in quella pianura Orlando riesce facilmente ad uccidere Aridano, poi si rende conto di essere solo e si dirige verso una collinetta dove vi \u00e8 l'entrata di un labirinto. L\u00ec vicino per\u00f2 una pietra illuminata gli mostra un tesoro di Morgana al di l\u00e0 di un fiume largo 20 braccia: lui salta facilmente e raggiunge quel tesoro. Presso tale tesoro per\u00f2 si scopre intrappolato, ma non si d\u00e0 per vinto: riesce a riprendere la pietra illuminata, che inizia a guidare il paladino verso la prigione, dove sono rinchiuse tantissime persone, dame e cavalieri, e dove ci sono anche Rinaldo e Bradimarte. Giunto presso un prato, Orlando trova la maga Morgana distesa: alle sue spalle, dietro un muro di cristallo, sono intrappolati Dudone, Rinaldo e Bradimarte. Una donzella che \u00e8 con loro dice ad Orlando che l'unico modo per liberarli \u00e8 di farli passare da una porta di cui per\u00f2 solo Morgana ha le chiavi. Allora il paladino decide di inseguirla per prenderle e si ritrova all'improvviso in un deserto, poi nel mezzo di un temporale, etc.\nCanto nono\nMentre insegue Morgana, Orlando trova la personificazione della Penitenza che a sua volta lo insegue e lo batte con una frusta, rallentandolo. Finalmente, nonostante le percosse, Orlando riesce a raggiungere Morgana: tutti gli incantesimi che fino a quel momento lo avevano disturbato scompaiono. La fata promette che dar\u00e0 a lui la chiave se poi il paladino lascer\u00e0 un ragazzo da lei amato nella prigione. Allora Orlando si dirige verso la porta e libera tutti i suoi compagni tranne quel ragazzo. Una volta liberi, ognuno va per la sua strada: Rinaldo, Iroldo, Prasildo e Dudone verso la Francia e Orlando e Bradimarte verso la rocca. I primi giungono presso un alto castello, dove decidono di combattere contro un gigante di nome Balisardo.\nCanto decimo\nIroldo e Prasildo, che hanno sfidato per primi il gigante, vengono subito sconfitti e fatti prigionieri. Tocca a Dudone: questi riesce ad avere la meglio sul gigante, il quale addirittura inizia a fuggire; si ferma nel castello, dove si trasforma in un drago. Il copione non cambia, quindi si trasforma stavolta in un orso con testa di cinghiale. Purtroppo, con un gioco d'astuzia, Belisardo riesce a far imprigionare anche Dudone e, con la sua capacit\u00e0 di mutaforma, ritorna a Rinaldo, del tutto uguale all'amico. E in questa forma accompagna Rinaldo a salvare i due prigionieri al di l\u00e0 del fiume; durante il cammino il falso Dudone attacca alle spalle Rinaldo, credendolo di metterlo fuori gioco, ma in realt\u00e0 parte il duello tra i due: Rinaldo avrebbe subito vinto se Belisardo non si fosse aiutato con la magia. Trenta volte si trasforma e trenta volte viene ferito, ma alla fine intrappola anche Rinaldo con lo stesso trucco con cui aveva preso Dudone. I quattro vengono tenuti in trappola per quasi un mese con altre persone estranee e Astolfo che precedentemente era stato catturato. Nel frattempo Orlando e Bradimarte giungono proprio nel luogo dove stavano passando Brunello con l'anello, inseguito da Marfisa.\nCanto undecimo\nIl ladro, passando, finisce per rubare anche ad Orlando, sia la spada che il corno. Lui e Bradimarte si ritrovano insieme senza cavallo e appesantiti dall'armatura. Giungono presso il fiume dove Rinaldo e gli altri due sono stati imprigionati da Belisardo: lungo questo fiume Orlando trova di nuovo Origille col suo cavallo, ma follemente innamorato, non la punisce per il doppio tradimento di lei. Anche ad Orlando ed al compagno viene imposto di sconfiggere Belisardo prima di passare oltre, cos\u00ec vengono portati al castello. Orlando per primo decide di lottare col mostro: come sempre Belisardo nel corso della lotta assume diverse forme (guerriero, demonio sputa fuoco), ma poi, com'era accaduto anche per gli altri paladini, con uno stratagemma intrappola anche Orlando. Bradimarte, che li aveva seguiti, prende a fare strage dei tirapiedi del mostro e del mostro stesso, poi libera Orlando. Si scopre grazie ad un anziano che il re di quel posto \u00e8 il padre di quel ragazzo che Orlando ha lasciato nella prigione di Morgana sul fondo del lago. Per liberare Rinaldo e gli altri, i due si fanno portare da questo re Manodante nelle Isole Lontane. Avendo pianificato tutto, Bradimarte, Origilla e Orlando, propongono uno scambio tra quest'ultimo e il figlio del re nella prigione di Morgana.\nCanto decimosecondo\nMa Origille, il cui unico desiderio era riavere Grifone tra le sue braccia, decide di tradire per la terza volta Orlando e raccontare tutto il piano a Manodante. Morgana gli aveva detto che soltanto un guerriero del calibro di Orlando avrebbe potuto prendere il posto del figlio nella sua prigione. In cambio delle informazioni Origilla ottiene il rilascio di Grifone insieme ad Aquilante: i tre partono. Orlando e Bradimarte vengono fatti addormentare, legati e chiusi in una torre. Quando la guardia chiede chi di loro \u00e8 Orlando, immediatamente risponde Bradimarte, offrendosi in cambio del paladino. Al re Bradimarte, nelle vesti di Orlando, promette che se entro un mese il compagno non torner\u00e0 con il figlio liberato, lui si offrir\u00e0 come capro espiatorio. Allora Orlando parte mentre a corte Manodante fa gi\u00e0 iniziare le feste, perch\u00e9 in un modo o nell'altro riavr\u00e0 il figlio (di nome Ziliante). Ma Astolfo, che non \u00e8 a conoscenza del piano, rivela che in realt\u00e0 quello che vede \u00e8 Bradimarte e non Orlando: insiste, insiste e alla fine Bradimarte confessa di non essere Orlando. La gioia che fino a quel momento aveva invaso il regno, ora era profonda tristezza: Bradimarte viene chiuso in una torre per essere messo a morte. Orlando nel frattempo giunge al lago e vede una ragazza che piange per un drago morto, lo trasporta su una nave e sprofonda nel lago. Un'altra dama acclama l'arrivo di Orlando perch\u00e9 ha bisogno di aiuto.\nCanto decimoterzo\nLa prima dama era Morgana: essa piangeva sul drago perch\u00e9 dopo la morte di Aridano aveva deciso di mettervi Ziliante trasformato proprio in drago, ma l'incantesimo \u00e8 stato fatto male, quindi appena trasformato il ragazzo muore (per questo la fata decide di portarlo sotto al lago per seppellirlo). La seconda dama \u00e8 Fiordelisa, la donna di Bradimarte, che \u00e8 accompagnata da un sergente che sostiene di aver accudito il suo uomo da piccolo: egli rivela che Bradimarte in realt\u00e0 \u00e8 figlio di Manodante! Ma adesso serve il suo aiuto nella sua Rocca Silvana, assediata da un uomo di nome Rupardo, il quale crede che Bradimarte sia imprigionato in quel lago. Orlando entra nel lago e scopre che Morgana ha riportato Ziliante non solo al suo stato normale, ma anche di nuovo in vita. Nonostante i lamenti e le preghiere della fata, Orlando e Ziliante escono illesi dal lago e raggiungono le Isole Lontane, accolti da grandi folle esultanti. Il sergente, di nome Bardino, racconta a Manodante tutta la vicenda di Bradimarte, suo figlio primogenito. Cos\u00ec il re in un giorno solo ha riavuto entrambi i figli dispersi. Finiti i festeggiamenti, Dudone comunica a tutti i paladini che erano l\u00ec che Agramante stava per attaccare la Francia: Dudone, Rinaldo e Astolfo si dirigono in Francia, mentre Orlando e Bradimarte prendono un'altra direzione. I primi tre una mattina passano vicino al giardino di Alcina, sorella di Morgana, presso un lido: questa si innamora immediatamente di Astolfo. Quindi con uno stratagemma fa intrappolare il cavaliere dentro una balena, la quale se ne va, inseguita dagli altri due.\nCanto decimoquarto\nRinaldo \u00e8 costretto a tornare indietro per salvare Dudone che sta annegando insieme al suo cavallo, e quando sta per ritornare in acqua per inseguire la balena, si rende conto che ormai \u00e8 troppo lontana. Ricco di tristezza pensa comunque di partire verso la Francia: attraversa Ungheria, Austria, Italia e quando giunge in Provenza finalmente, scopre cosa \u00e8 accaduto qui poco prima per mano del solo Rodomonte, e lui stesso si preoccupa vedendo il saracino all'opera. Cos\u00ec disperato si arma e si getta contro di lui, ma i loro sforzi sono richiesti in altre sfide. Quando Rodomonte imprigiona Dudone, Rinaldo ritorna su di lui.\nCanto decimoquinto\nInizia una terribile battaglia tra i due guerrieri, anche stavolta rimandata subito per altre sfide. Giunge la sera e la guerra prende una pausa, ma Rodamonte non \u00e8 stanco e cerca dappertutto Rinaldo per sfidarlo. Quest'ultimo era presso le navi saracene per vendicare i prigionieri, tra cui Dudone. I due quindi si cercano a vicenda senza trovarsi: il primo presso la fonte di Merlino, il secondo presso il litorale. Rodamonte nella foresta trova Feraguto, che dalla Spagna era giunto l\u00ec per sapere se Angelica era tornata. I due iniziano a chiacchierare sull'amore, poi si battono. Rinaldo nel frattempo, giunto presso la Fonte di Merlino trova un giovane e tre dame, nudi, che accusandolo di tradimento, lo attaccano con dei fiori, ferendolo profondamente. Quel giovane \u00e8 l'Amore che non vuole essere vinto e che invia Pasitea, una delle dame a far svolgere una prova a Rinaldo per lasciarlo vivere: egli dovr\u00e0 bere alla sorgente che fa innamorare, quella da cui Angelica bevve invaghendosi di lui. Rinaldo beve avidamente e ricordandosi che era gi\u00e0 stato l\u00ec con la ragazza, viene riempito da un fortissimo sentimento per essa, e decide immediatamente di ripartire per l'India per vederela.\nCanto decimosesto\nBrunello, dopo un lunghissimo inseguimento, riesce a seminare Marfisa e, presso un lido, trova la nave che lo conduce in Africa da Agramante: la sua missione \u00e8 andata a buon fine. Dopo aver premiato Brunello col titolo di re di un territorio africano, tutti iniziano a cercare quel Ruggiero senza il quale la guerra con la Francia sar\u00e0 sicuramente persa. Giunti presso il monte di Carena, in possesso dell'anello riescono a vedere il giardino incantato, creato da Atalante, dove si pensa viva il paladino. Tuttavia, essendo posto in alto, nessuno sa come salirvi o come far scendere Ruggiero. Brunello allora ha l'idea di attirare Ruggiero nella valle con la simulazione di una battaglia: allora il gruppo si divide in due schiere, che iniziano a lottare. Il piano riesce: Agramante mostra in battaglia un tal valore che Ruggiero implora e ottiene il permesso da Atalante per scendere dal giardino. Viene subito riconosciuto da Brunello: Ruggiero accetta di partire con loro verso la Francia, in cambio del cavallo di Brunello. Prima per\u00f2 si misura nella mischia simulata dagli altri re.\nCanto decimosettimo\nIn questa battaglia Ruggiero ha l'armatura e il cavallo di Brunello, quindi tutti credono che quest'ultimo sia il pi\u00f9 valoroso cavaliere di tutta l'Africa. Ruggiero per\u00f2 finisce per incappare in un duello reale contro un altro re, lo uccide, ma rimane ferito, quindi decide di correre da Atalante per farsi curare. Nel frattempo, Orlando e Bradimarte, giunti in India, presso una fonte trovano una dama in lacrime vicino ad un uomo armato. Prima che i due possano sfidare l'uomo, arriva un cavaliere che si rivela tale solo dopo essendosi presentato in vesti di pellegrino. La dama racconta che quella \u00e8 la fonte che una fata realizz\u00f2 dopo la morte di Narciso: chiunque si riveda nelle sue acque, muore di passione per s\u00e9 stesso: quell'uomo armato sta soltanto cercando di evitare che chi passi trovi la morte in quella fonte. Quando Orlando ascolta questa storia, va a dividere i due, e scopre che il cavaliere \u00e8 Isolieri, mentre quello che si era presentato come pellegrino era Sacripante.\nCanto decimottavo\nDopo aver lasciato Sacripante, Isolieri e la dama, Orlando e Bradimarte arrivano ad Albraca ma non sanno come entrare nella rocca senza farsi notare dai nemici. Una volta giunto, racconta ad Angelica tutte le sue avventure da quando era partito, fino a quel momento. Sentendo che Rinaldo era tornato in Francia, Angelica ordina ad Orlando si portarla l\u00ec con s\u00e9: partono la sera stessa con un piccolo drappello. Si accorgono il giorno dopo che i nemici si sono resi conto che la rocca era stata abbandonata, e che questi l'hanno poi messa a ferro e fuoco. Bradimarte decide di rimanere l\u00ec per non far passare i nemici e dare un po' di tempo di vantaggio ad Orlando e gli altri: fa strage dell'esercito dei nemici, ma poi inseguendone uno, si perde in un bosco. Orlando intanto \u00e8 giunto nella terra dei Lestrigoni, un popolo cannibale; cadono in un agguato, Orlando riesce prima a liberarsi, poi inizia a cercare le dame. Angelica \u00e8 intrappolata in una strettoia, mentre Fiordelisa scappando \u00e8 giunta proprio dove Bradimarte sta dormendo. I due si incontrano e affrontano gli inseguitori. Rimasti soli decidono di correre dov'era Orlando.\nCanto decimonono\nLungo la strada incontrano Marfisa, la quale rapisce Fiordelisa per ucciderla lanciandola da una rupe. La regina propone di salvarla se Bradimarte le dar\u00e0 dato le sue armi e il suo destriero: lo scambio avviene. Fortunatamente poi egli trova presso una fonte il corpo di un re morto e prende le armi di questo, con le quali sconfigge un gruppo di ladri dai quali era stato costretto a fuggire. I due ripartono con due cavalli diversi, perch\u00e9 Bradimarte ne prende uno dai ladri. Intanto Orlando ha liberato Angelica e anch'essi ripartono; giungono in Siria ad un porto dove vi \u00e8 una nave del re di Damasco, Norandino, che sta salpando in direzione di Cipro. Sotto falso nome chiedono al re di partire con loro.\nCanto ventesimo\nTra i cavalieri che giungevano a Cipro vi erano anche Aquilante e Grifone insieme a Origille, sotto il re di Grecia Costanzo. Nel corso della battaglia i due si accorgono che il loro capo era stato disarcionato proprio da Norandino, quindi corrono verso di lui per sconfiggerlo a sua volta, ma prima devono fare i conti con Orlando che, sotto le insegne di questo re, non riconosce i due compagni e non viene da essi riconosciuto. Alla sera Grifone capisce che probabilmente quello era Orlando e lo riferisce a Costanzo, il quale con una scusa fa ripartire Orlando e Angelica da Cipro. I due giungono a Parigi e precisamente presso la Fonte di Merlino: Angelica, affannata, beve di quell'acqua e il suo sentimento d'amore si tramuta in profondo odio per Rinaldo. Ironia della sorte, i due incontrano proprio lui. Dopo alcune rapide battute i due cugini si preparano a combattere per amore di Angelica la Bella.\nCanto ventesimoprimo\nMentre i due cugini stanno combattendo, Angelica a cavallo scappa da l\u00ec, e appena fuori dal bosco ella trova Olivieri, che \u00e8 alla disperata ricerca dei paladini, in quanto la Francia si sta difendendo dall'attacco degli africani. Angelica porta lui e tutti gli altri baroni di Francia, compreso re Carlo, presso la fonte dove si sta svolgendo la lotta. Questa finisce immediatamente per rispetto al re, ma nessuno dei due vuole cedere la donna all'altro. Tornando ad Agramante, Brunello al termine della simulazione gli comunica che quello che ha combattuto era Ruggiero con la sua armatura: deve dirlo perch\u00e9 viene accusato di aver ucciso uno dei re nella simulazione, colpa che comporta l'impiccagione. Ma Ruggiero da solo uccide un intero manipolo di soldati, slega Brunello e chiede di essere punito al posto di questo. Ma Agramante, capendo di parlare con Ruggiero, ringrazia il cielo e lo fa cavaliere.\nCanto ventesimosecondo\nMentre tutte le enormi truppe africane si avvicinano alla Francia, lo scontro tra Feraguto e Rodamonte sta ancora andando avanti. Un messo racconta loro cosa sta accadendo a Montealbano e cos\u00ec i due, dopo essendosi abbracciati, vanno verso quel luogo. Malagise qui fece scagliare un esercito di demoni contro loro due per terrorizzarli. Ma i due saraceni sconfiggono anche i demoni, anzi riescono perfino a imprigionare Malagise col compagno Viviano.\nCanto ventesimoterzo\nEntrambi gli schieramenti si preparano alla battaglia: in particolare, Carlo promette in segreto sia a Orlando e a Rinaldo, che non dar\u00e0 Angelica all'altro se questi combatter\u00e0 al massimo della sua forza. Dopo la terza ondata di saracini, arriva il turno dei due eroi francesi: come prevedibile, fanno grande strage dei nemici, ma comunque i due schieramenti sono in equilibrio, perch\u00e9 anche Marsilio invia Feraguto e Rodamonte.\nCanto ventesimoquarto\nCarlo viene ferito profondamente, tanto da cadere da cavallo, ma subito Rinaldo gli corre in aiuto per proteggerlo da Marsilio e Feraguto. Orlando giunge poco dopo, ma, offeso dalla presenza del cugino, credendo di aver ormai perso la donna amata, corre via indignato e irato.\nCanto ventesimoquinto\nAnche Orlando e Rodamonte si incontrano e iniziano a duellare. Intanto Bradimarte e Fiordelisa giungono presso un palazzo all'interno del quale vi era un giardino con un sepolcro. Dopo che il cavaliere ebbe ucciso un gigante e un drago nella sala d'ingresso, la porta dalla quale erano entrati scompare: viene loro detto che per uscire dovranno aprire il sepolcro.\nCanto ventesimosesto\nUna volta aperto il sepolcro, Bradimarte dovr\u00e0 baciare chiunque ne uscir\u00e0: viene fuori una serpe con denti affilati, ma lui comunque si fida e si cala verso l'essere per baciarlo. Subito dopo la serpe si trasforma in una splendida fata, che come segno di riconoscenza rende sia le sue armi che il suo cavallo, difesi per magia. Con questi incantesimi riesce da solo a sconfiggere un intero gruppo di briganti armati.\nCanto ventesimosettimo\nUsciti dal bosco, Bradimarte e Fiordelisa, in compagnia con la dama che aveva loro dato istruzioni nel palazzo, giungono presso il palazzo del re di quel territorio perch\u00e9 quest'ultima era loro figlia. I regnanti rimangono comunque tristi perch\u00e9 manca ancora la loro secondogenita, rapita molto piccola, con una voglia sotto il seno destro: la stessa voglia che ha Fiordelisa, che quindi si scopre essere di sangue reale. Si festeggiano le nozze di Fiordelisa e Bradimarte e la sorella di lei col suo vecchio amante, ma dopo qualche giorno Bradimarte sente il bisogno di partire per seguire Orlando. Tuttavia, giunti verso Creta, venti contrari dirottano la nave verso Cartagine, in Africa. Qui c'era la legge che tutti i cristiani dovevano essere uccisi, quindi si presenta come figlio di Manodante dalle Isole Lontane.\nCanto ventesimottavo\nBradimarte giunge presso il padiglione di Agramante e lo sfida a duello per provare la sua forza. Ma vengono sorpresi da un attacco da parte di un branco di leoni, quindi uniscono le loro forze contro questa minaccia: dal duello alla caccia. Oltre i leoni escono dalla selva pantere, giraffe ed elefanti, che vengono uccisi o catturati. Ma arriva un tamburino a corte, urla contro il re che ancora rimane nel suo territorio e non si decide a partire per la Francia. Questi, colpito, si convince a radunare le truppe e salpare.\nCanto ventesimonono\nMentre Agramante giunge in Spagna, Orlando, ancora irato, sta osservando la guerra da lontano. Ma la sua indignazione non riesce a tenerlo lontano come vorrebbe e decide di rigettarsi nella mischia. Accortosi della presenza di Agramante Orlando si rallegra, perch\u00e9 pu\u00f2 avere occasione per dimostrare il suo valore a Carlo, ma soprattutto ad Angelica. Con l'arrivo di Agramante entrambi gli schieramenti cambiano gli assetti e si preparano al nuovo scontro: Carlo invia Rinaldo e diversi manipoli contro il nuovo esercito appena sbarcato.\nCanto trentesimo\nRinaldo combatte valorosamente, fa decine e decine di vittime e tiene testa ai pi\u00f9 forti re africani, che lo colpiscono in gruppo. I due schieramenti sono in equilibrio: in alcuni momenti i musulmani hanno la meglio, in altri i cristiani. Malmenato da Rinaldo, Feraguto si rifugia nel bosco dove Orlando si trovava ancora.\nCanto trentesimoprimo\nDopo un veloce scambio di battute tra i due, Ferraguto rimane solo nel bosco, perch\u00e9 Orlando si precipita sul campo di battaglia seminando il panico tra i nemici, fino a quando incontra Ruggiero: il duello \u00e8 duro, ma quando sembra che il franco sta per avere la meglio, Atalante crea l'illusione di un gigante che sta per uccidere Rinaldo e Carlo, cos\u00ec Orlando gli corre dietro. Ruggiero, rimasto solo, inizia a fare strage dei paladini cristiani rimasti sul campo. Il conte, giunto nei pressi del bosco dell'Ardena, scopre che il gigante \u00e8 solo una visione, e arriva presso una fonte sul cui fondo c'\u00e8 un palazzo: si tuffa armato per vedere di che si tratta.\nLibro Terzo.\nMandricardo, figlio di Agricane, e Gradasso, giungono in Francia in cerca di vendetta. L'esercito di Carlo Magno si ritira a Parigi, dove \u00e8 assediato da Agramante. Incuranti della guerra, Orlando e Rinaldo, ora colpito da una magia d'amore, continuano a inseguire Angelica. Il mago Atlante porta scompiglio ovunque, nel tentativo di recuperare Ruggiero, di cui si \u00e8 innamorata, ricambiata, Bradamante; il poeta profetizza che dalla loro unione discender\u00e0 la casa degli Estensi.\nA questo punto l'opera rimane incompiuta a causa della morte dell'autore, forse avvelenato dai parenti. Anche il figlio muore poco dopo ed i cugini assumono cos\u00ec il titolo di conte.\nNell'\"Orlando Furioso\", Ariosto riprende la storia dalla rotta dei Pirenei, rielaborando a modo suo le vicende seguenti.\nIn particolare: canto primo\nMandricardo, uno dei re pagani, scopre che suo padre Agricane \u00e8 stato ucciso da Orlando. Allora parte dalla Tartaria per vendicarsi. Presso una fonte incontra una fata che lo sottopone ad alcune prove, tra cui battere Gradasso in duello e sconfiggere un enorme gigante.\nCanto secondo\nLa fata lo incarica della missione di riportare presso la tomba di Enea di Troia la sua spada, che ora \u00e8 nelle mani di Orlando. Insieme a lui, escono dalla fonte Gradasso, Sacripante, Isolieri, Grifone e Aquilante, ma solo il primo prende la stessa strada di Mandricardo. Grifone ed Aquilante, per difendere due donzelle, lottano contro un gigante che le inseguiva e contro il suo coccodrillo.\nCanto terzo\nMandricardo e Gradasso invece sono giunti presso una riviera, dove una donna, incatenata ad una roccia, si dispera perch\u00e9 \u00e8 stata intrappolata l\u00ec da un terribile orco cieco: questa \u00e8 la donna amata da Norandino. Gradasso viene catturato, ma Mandricardo riesce a vincere contro l'orco facendolo cadere da un burrone, dopodich\u00e9 libera la donna e il compagno. Ritrovano il padre della ragazza, e insieme salpano per allontanarsi da quella riva. Ma l'orco, sentendo il rumore dei remi, scaglia una parte di montagna in mare, scatenando una grande tempesta che mette di nuovo in pericolo i tre e il resto dell'equipaggio.\nCanto quarto\nFortunatamente la tempesta trasporta la nave sulla costa al confine tra Spagna e Francia, cio\u00e8 proprio dove si sta svolgendo la grande lotta tra cristiani e pagani. Ruggiero sta ancora facendo strage dei paladini cristiani: inseguendo il falso Grifone, egli si imbatte in Rinaldo, che lo sfida. Ma i saracini sono troppi e Carlo decide di sacrificarsi ordinando a tutti gli altri cristiani di fuggire. L'enorme folla divide Ruggiero e Rinaldo: quest'ultimo arriva ad entrare nel bosco. I cristiani che riescono a raggiungere la citt\u00e0 di Parigi, organizzano gi\u00e0 la difesa dall'assedio; gli altri sono stati uccisi o fatti prigionieri. Ruggiero invece arriva dove si sta svolgendo il duello tra la paladina cristiana Bradamante e il saracino Rodamonte: annuncia alla donna che tutti i cristiani sono in fuga e che Carlo \u00e8 in pericolo, allora ella chiede all'avversario di poter avere licenza di soccorrere il suo re, ma la risposta scortese di lui scatena l'ira di Ruggiero che parte all'attacco.\nCanto quinto\nDurante la zuffa Bradamante finalmente pu\u00f2 andare alla ricerca del re Carlo, ma dopo poco decide di tornare indietro per vedere la lotta tra Ruggiero e Rodamonte; cogliendo una pausa con un dialogo, Rodamonte decide di fuggire verso il suo accampamento, quindi Ruggiero e Bradamante prendono insieme la strada parlando di diverse materie. Viene raccontata dettagliatamente tutta la genealogia di Ruggiero, a partire da Astianatte, fino alla sua infanzia con Atalante. Dall'altra parte Bradamante rivela di essere la sorella del paladino Rinaldo. Mentre stanno parlando, e la fiamma della passione si sta accendendo tra i due, vengono assaliti da alcuni cavalieri saracini: la lotta \u00e8 aspra.\nCanto sesto\nI due fanno strage di nemici, ma sono costretti a dividersi: Bradamante si ritrova sola nel bosco di notte dopo aver inseguito e ucciso un saracino; Ruggiero invece, rimasto vincitore, con l'aiuto di due baroni si mette alla ricerca della dama. Questi due baroni sono Mandricardo e Gradasso. Presto nasce una contesa tra loro due e Ruggiero, che viene aiutato da Bradimarte, appena giunto sul posto. Egli chiede l'aiuto dei saracini per salvare Orlando dalle mani di un incantatore in una riviera poco lontana.\nCanto settimo\nBradimarte dice che \u00e8 meglio andare l\u00ec in numero dispari, allora tirano a sorte a chi debba rinunciare all'impresa: esce Mandricardo, che irato se ne va a Parigi, assediata da Agramante. Mentre Gradasso e Ruggiero subiscono lo stesso incantesimo che era stato fatto ad Orlando, Sacripante e molti altri baroni, a Bradimarte non succede niente perch\u00e9 Fiordelisa gli aveva preparato una corona magica, che lo proteggeva da ogni incantesimo. Cos\u00ec si cala nel fiume, ma senza animo incantato, e ad uno ad uno pone una corona magica sul capo dei compagni per farli tornare in s\u00e9 e risalire. Ma al fianco del fiume Gradasso pretende da Orlando la consegna della sua spada, da cui nasce un duello tra i due: riacquietata la situazione, Bradimarte e Orlando se ne vanno verso Parigi, Gradasso e Ruggiero seguono un nano bisognoso di aiuto.\nCanto ottavo\nLa coalizione saracena assedia Parigi. Bradimarte e Orlando attaccano il padiglione di re Marsilio, liberando Olivieri, Riccardo, Gano, ed un centinaio di cavalieri alleati. I due ed i paladini liberati procedono ad impedire a Rodomonte e i suoi di penetrare oltre le mura, e vengono raggiunti da Carlomagno ed i compagni d'arme che difendevano la citt\u00e0 dall'interno, con l'eccezione di Turpino. Il re di Francia disarciona Agramante, salvato da Mandricardo. I combattimenti sono interrotti dal calar della sera. Nel frattempo Bradamante trova un eremita che la informa che Ruggiero \u00e8 partito per la Francia e che per curare la sua ferita alla testa le taglia i capelli come ad un ragazzo. Fiordespina, figlia di Marsilio, vede Bradamante dormire senza elmo e s'innamora di lei, credendola un uomo.\nCanto nono\nBradamante si risveglia non trovando pi\u00f9 la sua cavalcatura. Fiordespina, sempre pi\u00f9 innamorata, le offre il suo miglior destriero, Bradamante non si oppone ed offre in cambio la sua anima e il corpo, ovvero diventa di lei il cavaliere. Negli ultimi versi di questo breve canto il poeta dice che non pu\u00f2 raccontare altro di questo \"vano amore / De Fiordespina\" perch\u00e9 vede \"la Italia tutta a fiama e a foco\". Qui la storia si interrompe, rimasta incompiuta dal Boiardo. Sar\u00e0 dunque rimaneggiata e continuata nell\"'Orlando furioso\" dell'Ariosto.\nIl tema dell'amore.\nAngelica \u00e8 il motore di tutto il poema. In lei non si trova pi\u00f9 niente dell'\u201cangelo\u201d stilnovistico o della idealizzata Laura petrarchesca: la donna di Boiardo ha una sua psicologia e variet\u00e0 (\u00e8 tenera e appassionata, seducente e crudele).\nL'amore che Boiardo descrive non \u00e8 di tipo neoplatonico: lei, certo, \u00e8 bellissima, ma non affina, non ingentilisce l'uomo; al contrario, lo fa perdere. L'amore \u00e8 una forza naturale ,cosmica, civilizzatrice , fonte di ogni arte, che risveglia l'uomo e lo conduce al bene per s\u00e9 e gli altri ma se l'amore viene perseguito ossessivamente pu\u00f2 essere fonte di smarrimento. Questo aspetto ricorda il \"Filostrato\" di Giovanni Boccaccio, in cui l'amore era un tormento e un allontanamento dai doveri.\nAltri temi del poema.\nIl poema \u00e8 arricchito da moltissime vicende minori di ogni genere (avventure, battaglie, magie, incantesimi, duelli, viaggi) e da personaggi disparati. L'ispirazione dell'opera \u00e8 evidentemente lo spirito cavalleresco, cio\u00e8 l'ammirazione per le grandi gesta e l'esaltazione di quei valori coltivati dall'aristocrazia contemporanea: il coraggio, la cortesia, la generosit\u00e0 d'animo, l'amore e lo spirito di avventura in cui si nota anche la quattrocentesca affermazione dell'uomo e delle sue capacit\u00e0. Bisogna altres\u00ec ricordare che la Corte per la quale il poema \u00e8 scritto \u00e8 quella degli Estensi di Ferrara, una delle pi\u00f9 antiche d'Italia, legata non solo alle nuove usanze di gentilezza del Rinascimento, ma anche alle vecchie tradizioni feudali, all'amore per l\"'eroico\" ed il \"cavalleresco\".\nTroviamo la figura di Rugiero discendente dell'eroe troiano Ettore destinato a sposare la cristiana Bradamante e ad essere il progenitore della famiglia d'Este. In questo modo Boiardo consente agli Este di dotarsi di una nobilissima ascendenza storico-mitologica come le principali case regnanti d'Occidente."}
{"id": "453884", "revid": "767487", "url": "https://it.wikipedia.org/wiki?curid=453884", "title": "Henri Jaspar", "text": "\u00c8 stato Primo Ministro dal 20 maggio 1926 al 6 giugno 1931."}
{"id": "453885", "revid": "1522738", "url": "https://it.wikipedia.org/wiki?curid=453885", "title": "Angel (serie televisiva)", "text": "Angel \u00e8 una serie televisiva statunitense iniziata nel 1999, spin-off di \"Buffy l'ammazzavampiri\", ambientata nella metropoli di Los Angeles ed incentrata sulle avventure di Angel (David Boreanaz) a seguito del suo allontanamento da Sunnydale e dal suo amore, Buffy Summers.\nCome \"Buffy l'ammazzavampiri\", \u00e8 stato prodotto dalla casa di produzione di Joss Whedon, la Mutant Enemy.\nNel novembre del 2007 in America la serie ha avuto una continuazione a fumetti, intitolata \"\". La serie \u00e8 stata pubblicata in Italia a partire da settembre 2010 da Italycomics. \"Angel\" ha avuto anche un episodio pilota mai andato in onda.\nStoria e temi.\nAlla serie, concentrata sull'attivit\u00e0 di Angel a Los Angeles, \u00e8 stato dato un tono molto pi\u00f9 macabro e adulto rispetto a \"Buffy l'ammazzavampiri\". La serie tratta la storia di Angel, un vampiro che dopo una serie di aberranti omicidi e torture contro le sue vittime, \u00e8 tormentato dal ritorno della sua anima. Durante le prime quattro stagioni \u00e8 a capo di un'agenzia investigativa (la \"Angel Investigazioni\"); Angel lavora quindi come detective privato in una versione romanzata di Los Angeles, California, dove lui e i suoi collaboratori si impegnano ad aiutare gli indifesi e a salvare le anime di coloro che hanno perso la strada. In genere, questa missione comporta la lotta contro il Male o demoni alleati con l'uomo (in primo luogo lo studio legale Wolfram &amp; Hart). Sempre presente, \u00e8 la sfida che Angel deve affrontare: la consapevolezza della sua natura oscura (il suo alter ego Angelus) e la possibilit\u00e0 di ridiventare umano grazie all'adempimento di un'antica profezia (la Shanshu). Nella quinta stagione, i Soci Anziani della Wolfram &amp; Hart affidano ad Angel il controllo dello studio di Los Angeles della loro societ\u00e0, nel tentativo di corrompere i suoi buoni propositi. Angel, cos\u00ec come i suoi amici, accetta, consapevole che l'accordo costituir\u00e0 un'opportunit\u00e0 per la lotta contro il male dal suo interno. Una scelta che avr\u00e0 per\u00f2 conseguenze catastrofiche per il suo gruppo, con la morte di alcuni dei suoi pi\u00f9 cari amici e lo scontro finale con le Armate Infernali sullo sfondo di un mondo sul baratro dell'Apocalisse.\nIn aggiunta all'attore David Boreanaz, la serie Angel ha ereditato da \"Buffy\" Charisma Carpenter che nella serie interpretava Cordelia Chase. Quando Glenn Quinn (Allen Francis Doyle) ha lasciato la serie nel corso della sua prima stagione, ha preso il suo posto Alexis Denisof (Wesley Wyndam-Pryce), altro personaggio di \"Buffy\", presente negli ultimi nove episodi della terza stagione. Carpenter e Denisof sono stati seguiti pi\u00f9 tardi da Mercedes McNab (Harmony Kendall) e James Marsters (Spike). Diversi attori, che a suo tempo hanno recitato in Buffy, sono ricomparsi nella serie spin-off, tra cui Seth Green (Oz), Sarah Michelle Gellar (Buffy Summers), Eliza Dushku (Faith Lehane), Tom Lenk (Andrew Wells) e Alyson Hannigan (Willow Rosenberg). Angel ha inoltre continuato a comparire diverse volte in \"Buffy\".\nEpisodi.\nLa serie \u00e8 composta da un totale di 110 episodi, divisi in 5 stagioni da 22 episodi ciascuna; la WB ha chiuso la produzione della serie al suo quinto anno. In Italia la serie \u00e8 trasmessa con cadenza annuale da Fox che ha completato la messa in onda della serie nell'estate 2007; in chiaro Italia 1 ha trasmesso la prima stagione in seconda serata nel 2005 e l'ha replicata a notte fonda nel 2007, facendola seguire, nel medesimo orario, dalla seconda e dalla terza. In seguito Rai4 ha trasmesso in chiaro sul digitale terrestre tutte e cinque le stagioni. La quinta stagione finisce con una serie di interrogativi inevasi ed un cliffhanger.\nDVD.\nIn Italia sono stati pubblicati i DVD di tutte e cinque le stagioni:\nControversie.\nQuando Joss Whedon con il suo team decise di creare \"Angel\", aveva un'idea ben precisa di ci\u00f2 che lo show sarebbe stato: uno spettacolo dark e maturo che avrebbe interessato un pubblico prettamente adulto, a differenza della serie madre \"Buffy\", che aveva sempre conferito una certa leggerezza e che poteva essere definita pi\u00f9 adolescenziale.\nLa premessa fu mantenuta, tuttavia proprio a causa di ci\u00f2, ci furono diversi problemi legati ai contenuti troppo espliciti del programma per via della rete The WB, nata principalmente come canale per adolescenti. Durante la produzione dei primi episodi, ci furono diverse trame rifiutate dalla rete, che definiva \"troppo pesanti e scabrose\". Il primo episodio ad essere censurato fu originariamente il secondo della prima stagione, che doveva trattare diverse scene con prostitute e altre di violenza sessuale.\nNonostante queste prime incomprensioni, la serie di Angel \u00e8 andata avanti per cinque anni, senza che gli autori dovessero censurare la propria fantasia. Infatti, in Inghilterra, la prima stagione ha comunque un visto censura vietato ai minori di 18 anni, per via di un episodio che tratta di possessioni demoniache e rituali satanici.\nNel corso della serie, vengono spesso mostrate scene splatter e di accentuata violenza, cos\u00ec come viene utilizzato un linguaggio piuttosto scurrile (soprattutto nella quarta stagione) e mostrate scene di natura sessuale. Per questo motivo in Italia sulle reti pubbliche, la messa in onda e le repliche di \"Angel\" furono trasmesse sempre in seconda serata.\nPremi.\nHa ottenuto il Saturn Award per:\nHa ottenuto il Satellite Awards per:"}
{"id": "453886", "revid": "124123", "url": "https://it.wikipedia.org/wiki?curid=453886", "title": "Prosper Poullet", "text": "\u00c8 stato Primo ministro dal 17 giugno 1925 al 20 maggio 1926.\nBiografia.\nProsper Poullet \u00e8 nato in una famiglia di funzionari, giudici e insegnanti. Dopo la scuola dai Giusefiti a Lovanio, ha fatto i suoi studi universitari a Lovanio e ottiene la laurea in giurisprudenza e dottore in filosofia e lettere. Nel 1893 \u00e8 stato nominato docente, poi professore presso la stessa universit\u00e0, sia dalla scuola di legge che la scuola di scienze politiche e sociali.\nIn qualit\u00e0 di membro dell'ala cristiano-democratico del partito cattolico ha corso una carriera brillante ed \u00e8 stato titolare di molti importanti incarichi politici.\nPoullet era il figlio di Edmond Poullet (1839-1882) e Pauline Ernst (1840-1903). Suo padre era un professore presso l'Universit\u00e0 di Lovanio, avvocato, membro dell'Accademia Reale del Belgio, e il grande nipote di Yves Joseph Poullet. Prosper Poullet ha sposato nel 1894 Marie-Louise Monge Franeau (Lovanio 1871-1953). Hanno avuto sei figli.\nMandati politici.\nDal 1904-1911 Poullet era consigliere comunale di Lovanio e 1900-1908 consigliere provinciale del Brabante.\nDal 1908 fino alla sua morte \u00e8 stato membro della Camera dei Rappresentanti. \u00c8 stato presidente durante la sessione 1918-1919.\nDal 1911 fino a poco prima della sua morte ha ricoperto diversi incarichi ministeriali a capo dei vari dipartimenti. La sua carriera politica \u00e8 stata coronata dalla carica di primo ministro tenuta nel 1925-1926.\nIl 30 dicembre 1925 ha ricevuto la concessione del titolo di visconte, trasmessa per ordine di primogenitura maschile. \u00c8 stato fatto ministro di Stato il 20 maggio 1926."}
{"id": "453888", "revid": "729019", "url": "https://it.wikipedia.org/wiki?curid=453888", "title": "Castel Juval", "text": "Castel Juval (o Juvale, ted.: Schloss Juval) \u00e8 un castello medievale che si trova all'imbocco della Val Senales nella Val Venosta, sopra l'abitato di Naturno, ma nel comune di Castelbello-Ciardes, a 1000 metri s.l.m. circa, in provincia di Bolzano. Deve il suo nome al nome latino della montagna, \"Mons Jovis\" (monte di Giove).\nLa pi\u00f9 antica testimonianza risale al 1278, quando era propriet\u00e0 di Hugo von Montalban. La sua costruzione risale probabilmente ad una trentina di anni prima. Dal 1368 appartenne ai signori di Starkenberg, e nel 1540 pass\u00f2 ai Sinkmoser di Merano. Quello fu il periodo di massimo splendore per il maniero.\nDopo ulteriori cambi di propriet\u00e0 nel 1813 fu venduto ad un contadino del luogo, Josef Blaas. Il castello and\u00f2 in rovina, finch\u00e9, nel 1913, l'olandese William Rowland non lo acquist\u00f2, facendolo accuratamente restaurare.\nDal 1983 \u00e8 la residenza estiva (luglio e agosto) dell'alpinista Reinhold Messner, che l'ha parzialmente adibito a museo: sono esposte opere di arte tibetana e una collezione di maschere dai cinque continenti. Il risanamento \u00e8 opera del architetto venostano Karl Spitaler. Si tratta di una delle sedi del Messner Mountain Museum. Durante i mesi in cui l'alpinista risiede nel castello non \u00e8 possibile visitare il museo.\nAttorno al castello c'\u00e8 un percorso botanico liberamente accessibile. Per i privati, il castello \u00e8 accessibile soltanto a piedi con tragitto di circa un'ora o con appositi bus-navetta."}
{"id": "453889", "revid": "1428919", "url": "https://it.wikipedia.org/wiki?curid=453889", "title": "Aloys Van de Vyvere", "text": "\u00c8 stato primo ministro dal 13 maggio al 17 giugno 1925."}
{"id": "453890", "revid": "8596", "url": "https://it.wikipedia.org/wiki?curid=453890", "title": "Aloys van de Vyvere", "text": ""}
{"id": "453893", "revid": "1931705", "url": "https://it.wikipedia.org/wiki?curid=453893", "title": "Deejay Time", "text": "Deejay Time \u00e8 una trasmissione radiofonica condotta da Albertino, Fargetta, Molella e Giorgio Prezioso in onda su Radio Deejay e Radiom2o ogni sabato dalle 14:00 alle 15:00. In passato il programma andava in onda solo su Radio Deejay ogni giorno dalle 14:00 alle 16:00 e dalla stagione 2008-2009 \u00e8 stato riposizionato trasmettendo il venerd\u00ec sera dalle 22 alle 24 solo con Albertino. Il programma \u00e8 stato sospeso dal 6 marzo 2015 per esigenze legate alla programmazione, per poi essere ripreso dal 6 aprile 2019 in onda in contemporanea su Radio Deejay e su Radiom2o ogni sabato dalle 14:00.\nIl programma ha anche uno spin-off intitolato \"Deejay Time in the mix\" che va in onda dalle 22 alle 23 su Radiom2o dal luned\u00ec al venerd\u00ec dove Molella, Fargetta e Prezioso si alternano per 20 minuti ciascuno alla console.\nStoria del programma.\nIl programma inizia nel 1984 ed \u00e8 diviso in tre tranche: dalle 14.00 alle 16.00, dalle 16.00 alle 18.00 e dalle 18.00 alle 20.00. Inizialmente era un programma d'intrattenimento generale. Nel 1988 i conduttori delle tre parti sono rispettivamente: Albertino, Jovanotti (con \"1, 2, 3... Casino!\") e Marco Biondi. Dal 1991 il Deejay Time viene ridotto alla sola fascia condotta da Albertino. Da questo momento il programma si specializza in musica da discoteca. Albertino, coadiuvato ai \"piatti\" dai dj Fargetta, Molella e Giorgio Prezioso, propone al pubblico un mix della musica pi\u00f9 in voga del momento (musica dance, l'hip hop). Questo, grazie all'uso che Fargetta faceva del campionatore in studio: una grande quantit\u00e0 di effetti speciali venivano prodotti sul momento (sulla voce dello speaker, sul missaggio delle canzoni, sugli interventi al telefono). Il campionatore \"Roland dj70\" con espansione a 4MB era soprannominato il T-1000.\nIl successo del programma negli anni novanta aumentava sempre di pi\u00f9 tanto che nell'estate 1994 i quattro dj di quel periodo (Albertino, Fargetta, Molella e Prezioso) fecero uno spettacolo storico all'Aquafan di Riccione. Lo stesso gruppo si ritrov\u00f2 insieme ad Assago nel capodanno 1995-1996 su Italia 1 e su Rai Uno un anno dopo. \nDal settembre 1998, Albertino decide di dare una svolta al programma che diventa, con la co-conduzione di DJ Giuseppe, un programma d'intrattenimento a cui partecipa il pubblico che interagisce con le gag.\nNel 2005 DJ Giuseppe, a causa di contrasti con la dirigenza, lascia Radio Deejay e passa a Radio 105. Il programma prosegue fino all'estate del 2006; a partire da settembre \u00e8 stato sostituito da Sciambola!, nuova trasmissione che eredita diverse caratteristiche di \"Deejay Time\" e lo stesso conduttore, Albertino. Nelle giornate del 20 dicembre 2007 e del 3 dicembre 2014, tutto il cast storico (Albertino, Molella, Fargetta e Prezioso con l'eccezione di Giuseppe) si \u00e8 riunito in un'edizione speciale nella stessa fascia oraria pomeridiana del passato. La reunion dei personaggi ha raccolto ascolti record e ricevuto articoli celebrativi e nostalgici.\nIl 9 giugno 2008 il Deejay Time \u00e8 tornato in onda su Radio Deejay dalle 14.00 alle 15.30 per il mese di giugno, mentre a luglio \u00e8 andato in onda dall'Aquafan di Riccione dalle 14.00 alle 16.00, sempre con Albertino come conduttore e la storica vecchia guardia degli anni 90, con l'aggiunta della collaborazione di Fabio B, Mauro Miclini e Paolino Rossato. Dal 29 settembre al 30 ottobre 2008 il Deejay Time \u00e8 andato in onda dal luned\u00ec al gioved\u00ec, dalle 23 alle 24, mentre dal mese di novembre 2008 il Deejay Time \u00e8 stato riposizionato il venerd\u00ec e il sabato sera nella fascia dalle 21 alle 24. Da gennaio 2009, l'orario viene ristretto dalle 22 alle 24. Con lo spostamento nel fine settimana, il Deejay Time assorbe Dance Revolution, area dedicata alla musica techno e deep house.\nIl 3 dicembre 2014 viene mandata in diretta su Radio Deejay ed m2o una puntata speciale del Deejay Time (Deejay Time, la Reunion) in cui \u00e8 presente la formazione originale composta da Albertino, Mario Fargetta, Maurizio Molella e Giorgio Prezioso.\nIl programma viene sospeso a partire dal 6 marzo 2015 insieme ad altri programmi musicali del weekend per prolungare, il venerd\u00ec, la gi\u00e0 esistente programmazione infrasettimanale.\nDal 6 aprile 2019 il programma torna in onda in contemporanea su Radio Deejay e su Radiom2o ogni sabato dalle 14:00. \u00c9 programmato in replica la domenica, su Radio Deejay alle 14:00, mentre su Radiom2o alle 19:00.\nDurante il mese di agosto 2019 il programma viene trasmesso in replica, tutte le sere alle 21 su Radio Deejay.\nIl programma ha anche uno spin-off di musica dance mixata intitolato Deejay Time in the mix che va in onda dalle 22 alle 23 su Radiom2o dal luned\u00ec al venerd\u00ec dove Fargetta, Molella e Prezioso si alternano per 20 minuti ciascuno alla console."}
{"id": "453894", "revid": "767487", "url": "https://it.wikipedia.org/wiki?curid=453894", "title": "Henry Carton de Wiart", "text": "\u00c8 stato Primo Ministro dal 20 novembre 1920 al 16 dicembre 1921."}
{"id": "453895", "revid": "767487", "url": "https://it.wikipedia.org/wiki?curid=453895", "title": "L\u00e9on Delacroix", "text": "Nato nel 1867 in una famiglia della media borghesia, complet\u00f2 gli studi di legge all'Universit\u00e9 libre de Bruxelles e nel 1909 divenne avvocato presso la Corte di cassazione belga.\nNel 1890 aveva sposato Julienne Aelbrecht, con cui ebbe dodici figli.\nCarriera politica.\nEletto consigliere comunale di Ixelles, rimase in carica dal 1908 al 1911, mentre nel 1919 venne eletto deputato del collegio di Namur e rimase in carica fino al 1921, rimanendo comunque sconosciuto alla gran parte della popolazione in un'epoca in cui in Belgio il diritto di voto era stabilito in base al censo.\nLa sua carriera politica ebbe una svolta subito dopo la fine della Prima guerra mondiale, quando il Re Alberto I, per favorire la ricostruzione del paese, intese formare un governo in cui coinvolgere tutte le tre forze politiche principali del Belgio (cattolici, socialisti e liberali), il che significava trovare una persona che fosse gradita a tutte le componenti coinvolte. La scelta cadde inaspettatamente su Delacroix, sebbene non fosse molto esperto di politica ad alto livello; venne quindi nominato a capo di questo governo con un mandato di un anno, eventualmente rinnovabile, e venne in questa occasione coniato il titolo di \"Primo ministro\", mentre in precedenza il titolo utilizzato era quello di \"Capo di gabinetto\".\nL\u00e9on Delacroix fu a capo di due governi successivi, il primo dal 21 novembre 1918 al 2 dicembre 1919, il secondo dallo stesso 2 dicembre 1919 al 20 novembre 1920. Durante i suoi mandati ricopr\u00ec anche la carica di Ministro delle finanze dal 1918 al 1920 e brevemente di Ministro degli esteri dall'agosto al novembre 1920.\nOltre ai provvedimenti pi\u00f9 strettamente legati alla ricostruzione, i suoi governi promossero e fecero approvare importanti leggi, tra cui il suffragio universale per gli uomini, la legge che regolava le imposte sul reddito, la legge che limitava il lavoro ad 8 ore giornaliere e la legge sulla limitazione del consumo di alcool.\nAl termine del mandato come capo del governo, assunse immediatamente la carica di Presidente della delegazione belga alla Commissione per la valutazione ed il risarcimento dei danni di guerra che si riun\u00ec a Parigi tra il 1920 ed il 1929; fu durante una missione in Germania nell'ambito di questo incarico che Delacoix mor\u00ec per un problema cardiaco.\nIn suo onore sono intitolate una via ed una stazione della Metropolitana di Bruxelles nel territorio di Anderlecht.\nOnorificenze.\nTra le numerose onorificenze di cui fu insignito, figurano:"}
{"id": "453899", "revid": "1904508", "url": "https://it.wikipedia.org/wiki?curid=453899", "title": "G\u00e9rard Cooreman", "text": "\u00c8 stato Primo Ministro dal 1\u00ba giugno al 21 novembre 1918."}
{"id": "453900", "revid": "7077", "url": "https://it.wikipedia.org/wiki?curid=453900", "title": "Guerra di secessione", "text": ""}
{"id": "453904", "revid": "1782831", "url": "https://it.wikipedia.org/wiki?curid=453904", "title": "Uccello del Paradiso", "text": ""}
{"id": "453908", "revid": "2016401", "url": "https://it.wikipedia.org/wiki?curid=453908", "title": "Filosofia teoretica", "text": "La filosofia teoretica (dal greco \u03d1\u03b5\u03c9\u03c1\u03b7\u03c4\u03b9\u03ba\u03cc\u03c2, derivante da \u03b8\u03b5\u03c9\u03c1\u03ad\u03c9, \"the\u014dr\u00e9\u014d,\" \"guardo, osservo\", composto da \u03b8\u03ad\u03b1, \"th\u00e9a\", \"spettacolo\", e \u1f41\u03c1\u03ac\u03c9, \"hor\u00e1\u014d\", \"vedo\") \u00e8 una branca della filosofia che riguarda ci\u00f2 che attiene alla teoria o alla teoresi, intendendosi con quest'ultimo termine un'accentuazione del carattere speculativo astratto e l'assenza di ogni riferimento alla pratica. Come materia di studio accademico, la teoretica tratta i problemi generali concernenti la conoscenza nei suoi aspetti fondamentali e avanza una ricerca metodologica e teorie generali, simili ma non coincidenti a quelle della metafisica ossia della realt\u00e0 nella sua interezza. In questo senso essa si pone antiteticamente alla filosofia morale e alla storia della filosofia, occupandosi anche dei fondamenti teorici della scienza.\nGeneralit\u00e0.\nLa filosofia teoretica pu\u00f2 in un certo senso essere definita la parte pi\u00f9 generale della filosofia. \u00c8 difficile dare una descrizione esatta dei principali problemi della filosofia teoretica, poich\u00e9 qualunque descrizione di questo tipo gi\u00e0 presuppone l'adesione e la formulazione di una ben precisa impostazione teoretica, come del resto qualsiasi tentativo di definire la filosofia e i suoi specifici settori. Certo \u00e8 che l'altissimo livello di generalit\u00e0 della filosofia teoretica ha delle ricadute su tutte le altre \"aree\" della filosofia, perch\u00e9 \u00e8 proprio il pensiero teoretico che si occupa specificamente della definizione degli ambiti in cui tali \"aree\" si trovano ad operare, e dei metodi che esse devono adottare per risolvere i propri problemi particolari.\nIn generale si pu\u00f2 indicare che la filosofia teoretica si rivolge al tema fondamentale dei criteri della Conoscenza e a quelli della Filosofia della scienza anche se rispetto a questi due settori ha uno sguardo pi\u00f9 generale. Inoltre \u00e8 possibile dire che il compito primo, e tuttora ben lontano dall'esser portato a termine, della filosofia teoretica \u00e8 definire l'oggetto della Filosofia e il metodo della sua ricerca. In questo senso \u00e8 possibile differenziarla dalla Metafisica, la quale ha sin dall'inizio conosciuto una delimitazione ben precisa del suo ambito di applicazione.\nDefinizione.\nPotremmo quindi definire la filosofia teoretica una \u201cfilosofia della filosofia\u201d o anche una \"filosofia prima\" (ancorch\u00e9 questo epiteto venga sovente ascritto all'opera \"Metafisica\" di Aristotele): infatti fa parte certamente dei suoi compiti trovare una caratterizzazione adeguata del concetto stesso di filosofia, di quali siano i suoi temi specifici e i suoi metodi. Ma proprio su questa caratterizzazione la comunit\u00e0 dei filosofi non ha mai raggiunto il bench\u00e9 minimo accordo, e anzi \u00e8 oggi pi\u00f9 che mai uno dei problemi pi\u00f9 scottanti, sul quale vertono le discussioni. La filosofia va continuamente alla ricerca del proprio compito.\nCentrale per molti \u00e8 il carattere metodologico della filosofia teoretica: essa \u00e8 pi\u00f9 un modo di affrontare certi problemi, un atteggiamento che un uomo assume nei confronti del mondo e di ci\u00f2 che sappiamo di esso, pi\u00f9 che un insieme consolidato di dottrine nelle quali credere, come la scienza naturale, la religione, il diritto o la critica artistica e letteraria.\nProblematiche.\nIn realt\u00e0 la migliore definizione che si possa dare di questa \"disciplina filosofica\" \u00e8 l'esposizione di alcuni dei suoi principali problemi. Ci sono due questioni centrali che definiscono la filosofia teoretica in senso moderno, le cui prime esposizioni possono trovarsi in autori come Cartesio; esse sono strettamente legate tra loro. La prima \u00e8 \"Qual \u00e8 la struttura ultima della realt\u00e0?\"; domanda che pu\u00f2 presentare aspetti inerenti alla metafisica; ed una risposta positiva ad essa potrebbe annoverare caratteri ontologici. La seconda domanda riguarda la possibilit\u00e0 della conoscenza e pu\u00f2 essere cos\u00ec formulata: \"\u00c8 possibile conoscere questa struttura ultima?\", o anche \"\u00e8 possibile una conoscenza autentica, che non sia mera opinione ma scienza?\". \u00c8 domanda inscrivibile anche riguardo alla teoria della conoscenza, alla gnoseologia.\nAtteggiamenti teoretici.\nRispetto a queste domande possono esservi atteggiamenti teoretici differenti da parte dei filosofi: un primo atteggiamento pu\u00f2 essere detto \"dogmatico\". Esso argomenta in favore dell'assunzione di una risposta positiva alla prima domanda, dando quindi una certa descrizione della realt\u00e0 ultima, dalla quale viene ricavata la risposta alla seconda domanda. Oppure, partendo da una qualche certezza ritenuta indubitabile, che costituisce dunque una risposta positiva alla seconda domanda, ricostruiscono da essa una immagine di come realmente \u00e8 strutturato il mondo. Quest'ultima \u00e8 la strategia adottata ad esempio da Cartesio, necessaria per affrontare le obiezioni dello scettico.\nUn secondo atteggiamento \u00e8 appunto quello dello scettico. Egli risponde negativamente alla seconda domanda, sostiene cio\u00e8 che non vi sia mai una vera e propria conoscenza, ma sempre e solo opinione. Per questo si rifiuta di rispondere positivamente alla prima, egli ritiene impossibile per l'uomo conoscere la vera natura delle cose. La struttura ultima della realt\u00e0, l'essenza delle cose, \u00e8 inconoscibile. Questi due tipi di atteggiamento sono in qualche modo riscontrabili in tutta la filosofia, dalle sue origini ad oggi. Nella maggior parte degli autori i due atteggiamenti si mescolano in vari gradi, producendo quella variet\u00e0 di pensiero tipica della filosofia.\nAtteggiamento critico, da Kant in poi.\nMa da Kant in poi \u00e8 nato un nuovo atteggiamento introducendo una serie di elementi rivoluzionari per la filosofia teoretica. Kant attua una vera e propria \"rivoluzione copernicana\" nel campo della conoscenza filosofica, perch\u00e9, come Copernico aveva invertito il rapporto tra il sole e la terra, cos\u00ec il filosofo tedesco intende ora invertire i rapporti tra soggetto e oggetto della conoscenza. Mentre prima si pensava, in maniera dogmatica, che le forme del soggetto si adattassero passivamente alla natura, col criticismo si inaugura una nuova concezione per la quale \u00e8 l'esperienza sensibile a venir modellata dalle nostre strutture mentali. \nKant, con il suo criticismo, ha introdotto una nuova prospettiva con la quale guardare il problema della conoscenza e, di conseguenza, anche la metafisica.\nQuesti sono alcuni dei principali motivi di novit\u00e0:\nLa trattazione kantiana dell'esistenza.\nParticolarmente rilevante per gli sviluppi successivi \u00e8 la trattazione kantiana del concetto di esistenza.\nIl fatto che l'esistenza non sia un predicato reale (sfruttato per confutare la Prova ontologica dell'esistenza di Dio) pu\u00f2 essere considerata un'anticipazione della moderna teoria della quantificazione, sviluppata dalla logica e assai discussa nella filosofia analitica.\nD'altra parte nella filosofia continentale Heidegger ha sviluppato il legame rilevato da Kant tra esistenza e temporalit\u00e0, per superare l'impostazione tradizionale della metafisica e del problema ontologico. Egli propone un sostanziale abbandono del problema della conoscenza e della metafisica come ricerca della struttura ultima della realt\u00e0. La filosofia diventa \"interpretazione\" dell\"esistenza\", in particolare dell'esistenza sensata, quella umana. Da Heidegger in poi nella filosofia continentale si parler\u00e0 di ermeneutica.\nSi indicano in generale le principali filosofie che hanno discusso l'eredit\u00e0 kantiana:\nStoria.\nLa \"visione\" nel pensiero greco arcaico.\nLa presenza del termine \"the\u014dr\u00e9\u014d\" (\"guardo, osservo\") nell'etimologia di questa branca della filosofia trova spiegazione nel pensiero di Guido Calogero, che si dedic\u00f2 in modo particolare ai problemi logici del pensiero antico. Nel 1927 grazie ad una borsa di studio Calogero trascorse un lungo periodo presso l'Universit\u00e0 di Heidelberg, dove incontr\u00f2 pensatori come Heinrich Rickert e Raymond Klibansky e conobbe l'opera di Ernst Cassirer. Avvalendosi delle conoscenze sul pensiero di questi studiosi e dei suoi studi su Aristotele, egli cominci\u00f2 a definire un concetto di \"et\u00e0 arcaica\". Mentre Cassirer parlava di un'et\u00e0 mitica dove non si distingueva tra parola e cosa, riferendola al passaggio dal pensiero primitivo a quello razionale adulto, Calogero vi vedeva una \"coalescenza arcaica\", una specie di fusione di linguaggio, realt\u00e0 e verit\u00e0.\nNel primo capitolo del suo libro \"Storia della logica antica\", \"La struttura del pensiero arcaico\", Calogero espose la sua teoria secondo la quale i greci avevano una visione della realt\u00e0 come \"spettacolo\": la vista era, ed \u00e8, infatti, tra i cinque sensi, quello primario per la specie umana, che mette in contatto diretto con il mondo esterno. I Greci, sostiene Calogero, in epoca arcaica non distinguevano dunque tra visibilit\u00e0, esistenza e pensiero: solo ci\u00f2 che era visibile esisteva veramente e quindi poteva essere pensato.\nQuesta interpretazione veniva da Calogero e successivamente dallo storico della filosofia antica Gabriele Giannantoni, che la suffrag\u00f2 con una serie di prove indirette:\nLa religione pi\u00f9 antica, quella iniziatica dei misteri, sembra contraddire questa teoria: i misteri, infatti, venivano celebrati in luoghi appartati e la stessa parola richiama il buio, la segretezza. In effetti il termine misteri deriva da \"m\u00fdstos\" (\u03bc\u03cd\u03c3\u03c4\u03bf\u03c2), a sua volta derivato dal verbo \"m\u00fdo\" (\"chiudere la bocca e strizzare gli occhi\", come si fa appunto per vedere meglio): i \"m\u00fdstoi\", cio\u00e8, sono quelli che vogliono vedere l'invisibile. Una permanenza di questa indistinzione tra essere e pensiero Calogero la riscontra nei suoi studi sugli eleati, in particolare su Parmenide, il filosofo convinto che pensare ed essere siano la stessa cosa e che non si possa pensare il \"non essere\".\nNella filosofia esistenziale.\nNella filosofia continentale l'ermeneutica, da Heidegger in poi, \u00e8 stata un ulteriore salto di qualit\u00e0 rispetto all'atteggiamento critico di Kant, un nuovo atteggiamento teoretico che rifiuta certe ossessioni della filosofia moderna, come il primato del conoscitivo e la ricerca del fondamento della conoscenza.\nSi indicano in generale le principali filosofie del secolo XX che hanno trattato questioni di filosofia teoretica, sotto il punto di vista dei problemi esistenziali:\nNella filosofia della scienza.\nLa filosofia analitica si pone in continuit\u00e0 con l'impostazione tradizionale della filosofia teoretica, cos\u00ec come si \u00e8 configurata nell'illuminismo e nel positivismo. La teoria della conoscenza inizia ad essere anche epistemologia, filosofia della scienza. Il problema diventa quello delle fonti di validit\u00e0 delle teorie scientifiche, oltre che la ricerca di un metodo per distinguere tra ci\u00f2 che \u00e8 o pu\u00f2 essere scienza e ci\u00f2 che non lo \u00e8. Karl Popper, ad esempio, cercher\u00e0 nel suo \"falsificazionismo\" (vedi falsificabilit\u00e0) un criterio di demarcazione tra scienza e non-scienza.\nViene inoltre aggiunto un nuovo livello di complessit\u00e0 con la \u201csvolta linguistica\u201d, introducendo nel problema della conoscenza e della metafisica il piano del linguaggio. Fu prima di tutto l'emergere della nuova logica ad opera di Frege, Bertrand Russell e Ludwig Wittgenstein a portare nella filosofia teoretica la filosofia del linguaggio, arricchendola con nuovi problemi come quello del significato (o senso) e del riferimento (o denotazione) degli elementi che formano il discorso umano. Le nuove potenzialit\u00e0 dell'analisi logica portano un altro nuovo blocco di problemi, trattati dalla filosofia della scienza e dalla filosofia della matematica.\nUno spartiacque importante \u00e8 la crisi del principio di verificazione (portato avanti dal positivismo logico) avvenuto tra gli anni cinquanta e gli anni settanta del novecento ad opera della cosiddetta \"Nuova Filosofia della Scienza\" (rappresentata all'estero da autori come Thomas Kuhn e Imre Lakatos ed in Italia da: Ludovico Geymonat, Giulio Giorello e Marcello Pera). Da allora si sono riaffermati diversi atteggiamenti teoretici, gi\u00e0 presenti nella tradizione rinascimentale e illuminista (che potremmo definire, oltre che post-critici, anche post-verificazionisti) il cui contributo alla filosofia teoretica contemporanea \u00e8 ancora in corso di evoluzione."}
{"id": "453911", "revid": "1543377", "url": "https://it.wikipedia.org/wiki?curid=453911", "title": "Samuel P. Huntington", "text": "Uno dei massimi esperti di politica estera, consigliere dell'amministrazione americana ai tempi di Jimmy Carter, direttore degli Studi strategici e internazionali di Harvard, fondatore di \"Foreign Policy\" e autore di una ventina di saggi che hanno fatto la storia della geopolitica degli ultimi vent'anni. \u00c8 noto per la sua analisi delle relazioni tra governo civile e potere militare, i suoi studi sui colpi di Stato e le sue tesi sugli attori principali del ventunesimo secolo: le civilt\u00e0 che tendono a sostituire gli Stati-nazione.\nBiografia.\nStudi\u00f2 dapprima all'Universit\u00e0 di Yale; dopo aver prestato servizio militare, si specializz\u00f2 all'Universit\u00e0 di Chicago e ad Harvard, dove ad appena 23 anni divenne docente.\nDopo la seconda guerra mondiale, svolse un ruolo importante nel lancio del movimento neo-conservatore insieme a Irving Kristol, Norman Podhoretz, Seymour Martin Lipset, Daniel Bell, Jeane Kirkpatrick e James Q. Wilson. Si tratta di allievi di Leo Strauss, filosofo politico di origine ebraica, che ammirava Nietzsche, Heidegger e Carl Schmitt.\nHuntington divenne famoso nel 1968 con la pubblicazione del saggio \"Ordine politico nelle societ\u00e0 in cambiamento\", nel quale si opponeva alla teoria della modernit\u00e0 classica mettendo tra parentesi i fattori economici e sottolineando, invece, quelli sociali (urbanizzazione, scolarizzazione, mobilit\u00e0 sociale) nello sviluppo delle societ\u00e0. Inoltre il saggio sfidava le teorie convenzionali sulla modernizzazione, le quali sostenevano che il progresso economico e sociale porterebbe alla nascita di democrazie stabili nei Paesi di recente decolonizzazione.\nNegli ultimi anni si era occupato di problemi causati dall'immigrazione negli Stati Uniti. \n\u00c8 stato docente all'universit\u00e0 di Harvard e membro del Consiglio per le Relazioni Estere e, dal 1986 al 1987, Presidente dell'American Political Science Association.\n\u00c8 morto il 24 dicembre 2008 nell'isola di Martha's Vineyard, in Massachusetts.\nLo scontro delle civilt\u00e0.\nNel 1993, Huntington diede il via a un dibattito tra i teorici delle relazioni internazionali con la pubblicazione in \"Foreign Affairs\" di un articolo estremamente influente e citato, intitolato \"The Clash of Civilizations?\" (Lo scontro di civilt\u00e0?). L'articolo si opponeva a un'altra tesi, relativa alle dinamiche principali della geopolitica post-Guerra Fredda, teorizzata da Francis Fukuyama nel 1992 nel libro \"The End of History and the Last Man\". Se nell'opera di Fukuyama veniva tratteggiata la \"fine della storia\" con l'avvento della globalizzazione guidata dalle liberal-democrazie occidentali, secondo Huntington, al contrario, la fine della Guerra Fredda non affermerebbe un modello unico, ma anzi libererebbe le diverse civilt\u00e0 dal giogo del bipolarismo politico e ideologico Stati Uniti d'America e U.R.S.S., lasciandole libere di svilupparsi autonomamente. L'osservazione di Huntington \u00e8 che \"gli equilibri di potere tra le diverse civilt\u00e0 stanno mutando\" mentre \"l'influenza relativa dell'Occidente \u00e8 in calo\". Huntington, in seguito, ampli\u00f2 l'articolo, facendolo diventare un libro, pubblicato nel 1996 da Simon and Schuster, intitolato \"The Clash of Civilizations and the Remaking of World Order\" (\"Lo scontro delle civilt\u00e0 e la nuova costruzione dell'ordine mondiale\").\nSecondo l'articolo e il libro, i conflitti successivi alla Guerra Fredda si verificherebbero con maggiore frequenza e violenza lungo le linee di divisione culturale e non pi\u00f9 politico-ideologiche, come accadeva nel XX secolo. Huntington crede che la divisione del mondo in Stati sia riduttiva, e che questo vada invece suddiviso a seconda delle civilt\u00e0, quindi ne enumera otto: Occidentale, Latinoamericana, Africana, Islamica, Sinica, Ind\u00f9, Ortodossa e Giapponese.\nSuppone che, per capire i conflitti presenti e futuri, siano da comprendere innanzitutto le divergenze culturali, e che la cultura (piuttosto che lo Stato) debba essere accettata come luogo di scontro. Per questo motivo sottolinea che le nazioni occidentali potrebbero perdere il loro predominio sul mondo se non saranno in grado di riconoscere la natura inconciliabile di questa tensione.\nL'incontro delle civilt\u00e0.\nL'ultimo libro di Huntington, \"Who Are We? The Challenges to America's National Identity\", tradotto nella edizione italiana in \"L'incontro delle civilt\u00e0. La nuova identit\u00e0 americana,\" \u00e8 stato pubblicato nel maggio 2004. Il suo argomento \u00e8 il significato dell'identit\u00e0 nazionale americana e ci\u00f2 che descrive come una minaccia culturale dall'immigrazione su larga scala da parte dei latini, specie messicani, che secondo Huntington potrebbe dividere gli Stati Uniti in due popoli, due culture e due lingue. Dopo un'accurata analisi delle idee alla base della nazione e della assimilazione degli immigrati nei secoli precedenti nella societ\u00e0 statunitense (e dopo aver sottolineato che gli inglesi che sbarcarono in America non erano degli immigrati ma dei coloni, creatori di una societ\u00e0 e non ospiti di un'altra), l'autore auspica che l'America continui ad assimilare gli immigrati, impedendo l'assunzione della lingua spagnola a lingua ufficiale a causa della massiccia presenza di latini, non lasciandosi trascinare dalle convinzioni liberal nel far entrare nel paese logiche sociali non volte alla grandezza individuale ma al lassismo spirituale e lavorativo."}
{"id": "453916", "revid": "1784425", "url": "https://it.wikipedia.org/wiki?curid=453916", "title": "Cronotassi dei comandanti e vice comandanti generali dell'Arma dei Carabinieri", "text": "Di seguito \u00e8 riportato l'elenco cronologico dei comandanti generali e vice comandanti generali dell'Arma dei Carabinieri.\nComandanti generali.\nIl massimo grado gerarchico dell'Arma dei Carabinieri \u00e8 oggi quello di comandante generale, denominazione che nel corso degli oltre due secoli di vita dell'Istituzione \u00e8 stata pi\u00f9 volte mutata:\nA parte le differenti definizioni assunte nel tempo dal ruolo di responsabile e comandante supremo dell'Istituzione, quello che segue \u00e8 l'elenco dei comandanti generali dal 1814 ai nostri giorni:\nI vice comandanti generali.\nIl comandante in seconda dell'Arma dei carabinieri \u00e8 oggi denominato \"vice comandante\" e fino al 2004 era il massimo grado raggiungibile per un ufficiale dei carabinieri.\nAnche questo ruolo ha subito una evoluzione nel tempo, e in alcuni periodi \u00e8 stato soppresso:\nIl Vice Comandante Generale (Art. 168 del D.Lgs. 15 marzo 2010 nr. 66):\nElenco dei vice comandanti generali dell'Arma dei carabinieri fino al 2004\nElenco dei vice comandanti generali dell'Arma dei carabinieri dal 2004"}
{"id": "453919", "revid": "124905983", "url": "https://it.wikipedia.org/wiki?curid=453919", "title": "Comandante generale dell'Arma dei Carabinieri", "text": "Il comandante generale dell'Arma dei Carabinieri \u00e8 il comandante in capo dell'Arma ed \u00e8 nominato con decreto del presidente della Repubblica previa deliberazione del Consiglio dei ministri, su proposta del ministro della Difesa, sentito il capo di stato maggiore della difesa. Dal 16 gennaio 2021, l'incarico \u00e8 ricoperto dal gen.c.a. Teo Luzi.\nConfigurazione della carica.\nLa carica del comandante generale dell'Arma dei carabinieri e, pi\u00f9 in generale, dei capi di stato maggiore dell'Esercito, della Marina e dell'Aeronautica, \u00e8 disciplinata nel titolo III, capo III, sezione III (artt. 32, 33 e 34) del decreto legislativo 15 marzo 2010, n. 66, ovvero dal \"Codice dell'ordinamento militare\".\nLe sue attribuzioni in campo operativo, addestrativo e tecnico logistico sono disciplinate nell'articolo 164 del citato decreto legislativo n. 66 del 15 marzo 2010, mentre quelle in materia di reclutamento, stato, avanzamento e impiego nell'art. 165; quelle in campo finanziario e amministrativo nell'art. 166 e quelle in campo internazionale nell'art. 167.\nLe funzioni di polizia e pubblica sicurezza sono invece sotto il coordinamento del Capo della polizia - direttore generale della pubblica sicurezza.\nStoria dell'incarico.\nLe prime fasi: il Buon governo e l'ispettorato generale.\nCon le stesse regie patenti che istituirono il Corpo dei carabinieri reali venne creata la Direzione generale di buon governo, che ebbe come primo presidente capo il generale di armata Giuseppe Thaon di Revel di Sant'Andrea.\nIn quanto il Corpo dei carabinieri reali era dipendente direttamente dalla Direzione stessa, Thaon di Revel divenne\nil primo \"comandante supremo\" dei carabinieri. La carica dur\u00f2 sino al 23 dicembre 1814.\nIl 2 giugno 1814 Thaon di Revel venne sostituito in via interinale alla Presidenza del Buon Governo dal maggiore generale Giorgio Des Geneys, che lo sostitu\u00ec in via definitiva il 2 agosto 1814. L'incarico non era automaticamente connesso con l'incarico di comando del Corpo, che venne assunto nel dicembre del medesimo anno.\nLe regie patenti del 18 gennaio 1815 disposero l'unificazione tra il Buon Governo e il Corpo dei carabinieri reali e, pertanto, tra le due cariche di vertice.\nSecondo a ricoprire l'incarico di \"comandante supremo\", il generale Des Geneys dur\u00f2 nella carica sino al 13 gennaio 1815, lasciando il posto al colonnello Lodi di Capriglio, terzo \"comandante supremo\".\nL'anno seguente, con le regie patenti del 15 ottobre 1816, fu soppresso il Buon governo e il comando del corpo pass\u00f2 al colonnello Giovanni Battista D'Oncieu De La B\u00e1tie, quarto comandante dal 1\u00ba novembre 1816 sino al 19 marzo 1819, oltre che comandante effettivo, l'incarico deputato alle funzioni organizzative del Corpo.\nLe regie patenti del 12 ottobre 1822, ad opera di Carlo Felice di Savoia, mutarono il nome dell'incarico nella denominazione di \"ispettore generale dell'Arma\" e vi stabilirono che a tale carica dovesse essere preposto un ufficiale generale.\nIl primo ispettore generale fu il maggiore generale D'Oncieu, che mantenne l'incarico dal 1\u00ba novembre 1822 all'11 dicembre 1830, data in cui subentr\u00f2 il maggiore generale Cavasanti sino all'11 gennaio 1831.\nDall'Unit\u00e0 d'Italia.\nLa denominazione del vertice dei carabinieri venne ulteriormente modificata dalle regie patenti del 9 febbraio 1832, ad opera di Carlo Alberto di Savoia, che istitu\u00ec il comando generale, attribuendola a un maggior generale.\nIl primo comandante generale fu il generale Richieri di Montichieri, rimasto in carica fino al 2 luglio 1835.\nIl 24 gennaio 1861 fu emanato il regio decreto di riordinamento dell'Arma dei Carabinieri che, lasciandola sempre nell'Esercito, la riorganizz\u00f2 con un provvedimento ad hoc. In tal modo si ebbe la soppressione del Comando generale, in quel momento retto dal generale Federico Costanzo Lovera Di Maria, sostituito dal \"Comitato dell'Arma\", di cui divenne Presidente lo stesso generale Lovera di Maria fino al 1\u00ba luglio 1867.\nNel 1882 il Comitato dell'Arma fu soppresso in conseguenza del riordino del Regio Esercito del 29 giugno 1882 e i carabinieri ebbero nuovamente un organo di vertice individuale, chiamato Comando dell'Arma dei carabinieri, retto da un tenente generale, affiancato da un comandante in seconda, maggiore generale, corrispondente all'odierno vice comandante generale) e da un segretario, corrispondente all'odierno capo di stato maggiore.\nL'ultimo presidente del comitato dell'Arma fu il tenente generale Leonardo Roissard de Bellett, che divenne il primo comandante dei carabinieri.\nIl 26 luglio 1883 un regio decreto stabil\u00ec che il Comando dell'Arma assumesse il \"titolo\" di Comando generale dell'Arma dei carabinieri reali, che fu confermato nella persona di De Bellet, che continu\u00f2 nelle funzioni sino al 16 aprile 1891 e, dopo di lui, tutti i comandanti generali che si sono succeduti fino ai nostri giorni.\nNel 1943 prima il gen. Azolino Hazon e poi Angelo Cerica e Giuseppe Pi\u00e8che, vicecomandanti dell'Arma, vengono nominati comandante generale, i primi provenienti dai ranghi.\nForza armata autonoma.\nIl 31 marzo 2000 i carabinieri vengono elevati al rango di forza armata autonoma, e quindi il comandante generale potr\u00e0 essere un ufficiale generale proveniente dai suoi ranghi e non pi\u00f9 dall'Esercito italiano. Nella cosiddetta Prima Repubblica potevano raggiungere solo la carica di vicecomandante generale. Resta ancora l'impossibilit\u00e0 a essere nominato capo di stato maggiore della difesa.\nIl 6 maggio 2004 viene nominato il primo comandante generale proveniente dall'Arma del dopoguerra, il gen. c.a. Luciano Gottardo."}
{"id": "453920", "revid": "486946", "url": "https://it.wikipedia.org/wiki?curid=453920", "title": "Vice Comandante Generale dell'Arma dei Carabinieri", "text": ""}
{"id": "453923", "revid": "287204", "url": "https://it.wikipedia.org/wiki?curid=453923", "title": "Limacella", "text": "Genere Limacella Earle, Bulletin of the New York Botanical Garden 5: 447 (1909)\nI funghi appartenenti al genere \"Limacella\" vengono spesso confusi con quelli appartenenti al genere \"Lepiota\", con cui condividono parecchie caratteristiche morfologiche.\nAlcune specie hanno il velo generale fugace e l'anello.\nLe spore sono piccole e non amiloidi, la struttura \u00e8 simile a quella delle \"Amanite\", il cappello \u00e8 quasi sempre viscoso. Gi\u00f9 in\nSpecie di Limacella.\nAlcune specie del genere Limacella:"}
{"id": "453924", "revid": "123981156", "url": "https://it.wikipedia.org/wiki?curid=453924", "title": "Monte Mucrone", "text": "Il Monte Mucrone \u00e8 una montagna delle Alpi Biellesi alta 2.335\u00a0m. Si trova in Provincia di Biella tra la Valle Elvo e la conca di Oropa e sul punto culminante convergono i confini comunali di Biella, Sordevolo e di un'isola amministrativa montana del comune di Pollone. \nCome del resto tutta la conca d'Oropa, le pendici orientali del Mucrone sono state incluse nel 2005 nella Riserva naturale speciale del Sacro Monte di Oropa.\nToponimo.\nTra i toponimi piemontesi riferiti al Mucrone vengono citati \"Musciun\" e \"Muciun\". \nDescrizione.\nLa montagna appartiene al costolone che si stacca in corrispondenza del Monte Rosso (2.374\u00a0m) dalla cresta spartiacque Cervo-Lys e che divide la Valle Elvo dalla conca di Oropa. \nSul versante nord-occidentale a quota 1.900\u00a0m circa si trova l'omonimo lago dal quale nasce il Torrente Oropa.\nNella sua conformazione geologica \u00e8 massiccia la presenza di meta-granitoidi a giadeite (detti \"Mucroniti\"). Le origini del monte inoltre sono comunque incerte, e negli Anni Venti del Novecento era stato ipotizzato che un tempo quello che ora \u00e8 l'omonimo lago fosse un cratere vulcanico.\nLa sua forma caratteristica e la sua posizione avanzata rispetto al resto della catena alpina lo rendono facilmente riconoscibile dalla pianura; nei pressi della cima si trova un'alta croce metallica. La croce attuale risale al 1936, e venne posizionata sulla montagna dopo che la precedente croce di vetta, realizzata nel 1898 e riparata dopo essere stata colpita da un fulmine nel 1920, venne definitivamente abbattuta da una tempesta di vento nel febbraio 1935.\nAlpinismo ed escursionismo.\nIn passato gli impianti di risalita sciistici raggiungevano, dall'attuale stazione di monte della cabinovia, la cresta nord della montagna, ma questo ramo della funivia \u00e8 stato in seguito dismesso. La sua stazione di arrivo, sia pure in cattivo stato, \u00e8 per\u00f2 ancora ben visibile. \nLa via di accesso escursionistica pi\u00f9 agevole parte dalla stazione di monte della cabinovia di Oropa (\"Oropa sport\"), passa per il Lago del Mucrone e la sovrastante \"Bocchetta del Lago\" e risale poi la cresta nord della montagna.\nSul versante che guarda verso Oropa \u00e8 stata realizzata nel 2001, su ottima roccia, la via ferrata \"del Limbo\", che supera un dislivello di circa 300 metri."}
{"id": "453925", "revid": "123656778", "url": "https://it.wikipedia.org/wiki?curid=453925", "title": "Shareef Abdur-Rahim", "text": "Alto 206\u00a0cm per circa 111\u00a0kg, ha fatto parte della squadra statunitense che ha vinto la medaglia d'oro alle Olimpiadi di Sydney 2000.\nCarriera.\nIl college e l'arrivo a Vancouver.\nAbdur-Rahim frequenta la University of California, Berkeley, dove nella sua prima stagione gioca in maniera davvero notevole tanto da essere nominato Freshman of the year della Pac-10 e contemporaneamente migliore giocatore della Conference, prima volta che un giocatore al primo anno vince questo premio. Si dichiara per il draft subito dopo il suo primo anno, nell'estate 1996. Viene scelto dalla neonata franchigia dei Vancouver Grizzlies come terza scelta assoluta, dietro Allen Iverson e Marcus Camby. Contribuisce subito in maniera decisiva segnando quasi 19 punti di media e catturando quasi 7 rimbalzi di media. Per Abdur-Rahim le soddisfazioni arrivano sempre e soltanto dai risultati personali, come l'inclusione nel primo quintetto assoluto dei rookie, dato che le soddisfazioni di squadra non arrivano mai.\nIl ritorno a casa ad Atlanta.\nDopo 5 stagioni nei Grizzlies, nell'estate del 2001 viene scambiato alla squadra della sua citt\u00e0 d'origine, gli Atlanta Hawks in cambio di Lorenzen Wright, Brevin Knight e dei diritti di Pau Gasol. Ad Atlanta la situazione di squadra per Abdur-Rahim non migliora e gli Hawks restano sempre nella parte bassa della Eastern Conference. Le medie di Abdur-Rahim continuano a restare ottime, attestandosi sui 20 punti e i 9 rimbalzi di media. Anche la stagione in cui il roster degli Hawks sembra essere promettente, con Jason Terry e Glenn Robinson, il bilancio finale si rivela negativo e Atlanta resta fuori dai play-off. A met\u00e0 della stagione 2003-04 gli Hawks cedono Abdur-Rahim insieme a Theo Ratliff ai Portland Trail Blazers in cambio di Wesley Person e Rasheed Wallace. Nella seconda met\u00e0 della stagione i Blazers arrivano ad una partita dall'accesso alla post-season, e quindi per Abdur-Rahim continua la maledizione dei play-off.\nL'estate 2005 e l'approdo ai Kings.\nAbdur-Rahim gioca ai Blazers anche l'anno dopo e nonostante la squadra abbia un buon talento complessivo resta fuori dalla post-season. Nell'estate 2005 Abdur-Rahim \u00e8 free agent e viene contattato dai New Jersey Nets per formare una squadra da sogno con Vince Carter, Jason Kidd e Richard Jefferson. Rahim accetta, ma per presunti problemi alle ginocchia non passa le visite mediche e l'accordo con i Nets salta. Abdur-Rahim si accasa cos\u00ec ai Sacramento Kings, una squadra dalle ambizioni da play-off. Nel corso della stagione per\u00f2, per la prima volta in carriera Rahim perde il posto da titolare e si dimostra scontento. Ci\u00f2 nonostante raggiunge per la prima volta in carriera i play-off senza lasciare una gran traccia di s\u00e9, dato che i Kings vengono eliminati al primo turno dai San Antonio Spurs.\nIl 22 settembre 2008 Abdur-Rahim annuncia il suo ritiro dall'attivit\u00e0 agonistica, dopo aver saltato quasi tutta la stagione precedente per continui problemi alle ginocchia causati dall'artrite. Pochi giorni dopo viene assunto come \"assistant coach\" dei Sacramento Kings. Il 7 ottobre 2010 i Kings gli affidano un nuovo ruolo dirigenziale all'interno dello staff, nominandolo \"assistant general manager\".\nTecnica e riconoscimenti.\n Ha un record carriera di 50 punti, realizzato il 23 novembre 2001 contro i Detroit Pistons. Ha partecipato alle Olimpiadi del 2000 (in sostituzione dell'infortunato Grant Hill) vincendo la medaglia d'oro con la squadra degli Stati Uniti."}
{"id": "453927", "revid": "3277433", "url": "https://it.wikipedia.org/wiki?curid=453927", "title": "Biblioteca Nazionale Centrale (Firenze)", "text": ""}
{"id": "453929", "revid": "1226", "url": "https://it.wikipedia.org/wiki?curid=453929", "title": "Globus cassus", "text": ""}
{"id": "453930", "revid": "102389752", "url": "https://it.wikipedia.org/wiki?curid=453930", "title": "Giubileo dei Giovani 1984", "text": "Il Giubileo dei Giovani del 1984 fu un incontro internazionale promosso da papa Giovanni Paolo II in occasione dell'Anno santo straordinario della Redenzione. Si tratt\u00f2 del primo grande raduno giovanile promosso dalla Chiesa cattolica. Da quell'esperienza scatur\u00ec l'idea delle Giornate Mondiali della Giovent\u00f9 che da allora si sono tenute, a cadenza bi o triennale, in diversi paesi del mondo.\nL'incontro con il Papa si svolse a Roma sabato 14 aprile 1984 in occasione dell'imminente Domenica delle Palme. I giovani si ritrovarono in mattinata nella piazza antistante la Basilica di San Giovanni in Laterano per la messa, poi un lungo corteo si spost\u00f2 verso Piazza San Pietro in Vaticano dove avvenne l'incontro con il Papa che, per l'occasione, fu accompagnato sul palco realizzato sulla gradinata della Basilica di San Pietro da Madre Teresa di Calcutta.\nAll'incontro parteciparono circa 300.000 persone, in gran parte italiani, ma con una significativa presenza di ragazzi provenienti dall'estero.\nIl giorno dopo il Papa concluse il Giubileo dei Giovani durante l'angelus della Domenica delle Palme.\nLa settimana successiva, la domenica di Pasqua, il 22 aprile 1984, il Papa consegn\u00f2 ai giovani la Croce della Giornata Mondiale della Giovent\u00f9 come simbolo dell'\u00abamore del Signore Ges\u00f9 per l'umanit\u00e0 e come annuncio che solo in Cristo morto e risorto c'\u00e8 salvezza e redenzione\u00bb. Nell'occasione rinnov\u00f2 l'appuntamento per un incontro con i giovani per la Domenica delle Palme successiva, il 31 marzo 1985, nell'anno che l'ONU aveva proclamato Anno internazionale della giuvent\u00f9."}
{"id": "453931", "revid": "767487", "url": "https://it.wikipedia.org/wiki?curid=453931", "title": "Volvariella", "text": "Volvariella \u00e8 un genere di funghi basidiomiceti della famiglia Pluteaceae.\nAl genere \"Volvariella\" appartengono funghi con le seguenti caratteristiche.\nDescrizione del genere.\nCappello.\nViscoso, separabile dal gambo.\nLamelle.\nSottili, rosate, libere, con trama inversa.\nCarne.\nTenera, a volte acquosa e molle, immutabile. Bianca, a volte rosata.\nVolva.\nMembranosa (anche di grosse dimensioni), senza anello.\nSpore.\nColor rosa, senza poro germinativo.\nCommestibilit\u00e0 delle specie.\nAnnovera specie di scarso rilievo gastronomico / non commestibili, che non di rado vengono (pericolosamente) confuse con specie del genere Amanita per via della volva.\nLe specie eduli di maggior interesse sono:\nTassonomia.\nSpecie di \"Volvariella\".\nLa specie tipo del genere \u00e8 la \"Volvariella argentina\" Speg. 1898.\nAltre specie appartenenti al genere sono:"}
{"id": "453932", "revid": "4711", "url": "https://it.wikipedia.org/wiki?curid=453932", "title": "Samuel Huntington", "text": ""}
{"id": "453934", "revid": "3277554", "url": "https://it.wikipedia.org/wiki?curid=453934", "title": "Biblioteca Magliabechiana di Firenze", "text": ""}
{"id": "453939", "revid": "88740", "url": "https://it.wikipedia.org/wiki?curid=453939", "title": "Kipchak", "text": "Il Kipchak (scritto anche Qyp\u010daq) \u00e8 una lingua turca estinta, parlata dai kip\u010daki e capostipite del gruppo linguistico Kipchak.\nI discendenti di tale gruppo comprendono la maggior parte delle lingue turche parlate in Europa Orientale e Caucaso.\nI kazaki sono i sopravvissuti delle tribu orientali kip\u010daki che vivevano nel nord Kazakistan a partire dal X secolo. Successivamente tali trib\u00f9 hanno deciso di migrare per l'oriente europeo dando origine agli attuali idiomi: Tatari di Kazan (prima Bulgari del Volga), Tatari di Astrakhan, Tatari di Crimea (prima Cumani), Carachi e Balcari."}
{"id": "453942", "revid": "125405589", "url": "https://it.wikipedia.org/wiki?curid=453942", "title": "Ludovico Jacobini", "text": "Biografia.\nPrimi anni.\nNacque in una famiglia devota al Papato, da Andrea Raimondo e Ottavia Jacobini, cugini di secondo grado. Sua madre era la sorella di Camillo Jacobini gi\u00e0 ministro dei Lavori Pubblici e delle Belle Arti durante il pontificato di Pio IX e di Gaetano Pietro Jacobini, vicario capitolare; un suo zio, Giovan Battista Jacobini, fu vescovo di Veroli; suoi cugini furono Giovanni Battista Cristoforo Jacobini, vescovo di Bagnorea dal 1814 al 1832, e il cardinale Angelo Maria (1825\u20131886).\nDopo aver frequentato il Seminario di Albano, comp\u00ec gli studi teologici al Collegio Romano dove ricevette la laurea dottorale con lode e plauso il 20 luglio 1857; consegu\u00ec altres\u00ec una laurea \"in utroque iure\" all'Universit\u00e0 La Sapienza di Roma il 25 giugno 1858.\nCarriera ecclesiastica.\nNel corso della sua vita occup\u00f2 sempre posti di prestigio e di responsabilit\u00e0 tra i quali:\nAttivit\u00e0 diplomatica.\nJacobini fu nunzio apostolico in Austria Ungheria dal 27 marzo 1874 all'ottobre 1880. Nei primi anni settanta i rapporti dell'impero absburgico con la Santa Sede non erano buoni in quanto l'Austria non aveva gradito nel 1870 il dogma dell'infallibilit\u00e0 papale e aveva pertanto denunciato il Concordato del 1855. Jacobini si rivel\u00f2 un abile diplomatico e riusc\u00ec a ricucire i rapporti tra Austria e Santa Sede. Partecip\u00f2 al Convegno di Kissingen, dove inizi\u00f2 le prime trattative con il Principe di Bismarck per tentare un riavvicinamento con la Chiesa dopo il contrasto tra i cattolici di Germania e l'imperatore Guglielmo. Al Congresso di Berlino, la Santa Sede ottenne rispetto e vantaggi per la realizzazione delle libert\u00e0 delle varie comunit\u00e0 cattoliche in Oriente. Ulteriore successo ottenne anche per il ripristino della gerarchia cattolica nella Bosnia e nell'Erzegovina. Inoltre aiut\u00f2 a ristabilire e normalizzare i rapporti con il Belgio; contribu\u00ec a restituire e confermare la pace religiosa in Svizzera; provvide all'arbitrato per l'accordo Ispano-Tedesco per le isole Caroline; concluse l'accordo col Portogallo per il Patronato delle Indie e il conseguente ristabilimento della gerarchia cattolica in quei territori; diede vita a relazione diplomatiche in Cina; provvide a stipulare la convenzione con il Montenegro.\nCardinale.\nDal papa Leone XIII fu creato cardinale il giorno 19 settembre 1879 col titolo di Santa Maria della Vittoria. Poco tempo dopo fu chiamato all'altissimo ufficio di amministratore dei beni della Santa Sede e Prefetto della S. Congregazione Lauretana.\nSegretario di Stato.\nAlla fine del 1880 papa Leone XIII lo nomin\u00f2 segretario di Stato; si present\u00f2 in Vaticano per assumere l'ufficio l'8 novembre. Poich\u00e9 Leone XIII concepiva la segretaria di Stato come l'organo esecutivo delle direttive politiche papali, \u00e8 difficile stabilire il contributo di Jacobini nell'attivit\u00e0 diplomatica del pontificato di Leone XIII. Oltretutto Jacobini si ammal\u00f2 di diabete mellito e fu costretto a lunghi periodi di riposo nella nativa Genzano. Per quanto riguarda i rapporti con l'Italia, Jacobini ebbe cura di evitare tensioni. La considerazione di Leone XIII per Jacobini si raffredd\u00f2 alquanto ai primi del 1882 allorch\u00e9 fall\u00ec, coinvolgendo la stessa finanza vaticana, l'\"Union G\u00e9n\u00e9rale\", una banca d'affari francese di tendenza cattolica fondata nel 1878 da Paul Eug\u00e8ne Bontoux, che Jacobini aveva conosciuto a Vienna negli anni della sua nunziatura.\nSi spense all'et\u00e0 di 55 anni, il 28 febbraio 1887 alle ore 12:15, nel suo appartamento in Vaticano. Riposa al Cimitero del Verano, nel Sacello del collegio di Propaganda Fide.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nTra le molte onorificenze e testimonianze di stima avute dei vari Regnanti durante la sua carriera spicca l'Onorificenza del Toson D'Oro conferitagli dal Re di Spagna nel 1887, uno degli ordini cavallereschi pi\u00f9 antichi e illustri del mondo e normalmente assegnato a Regnanti o Eredi al trono.\nAneddoti.\nLudovico era piccolo di statura e Pio IX ebbe a dire di lui \"... piccolo s\u00ec ma di testa fine!...\""}
{"id": "453943", "revid": "2519", "url": "https://it.wikipedia.org/wiki?curid=453943", "title": "Amanitopsis", "text": "Amanitopsis , 1876 \u00e8 un genere della famiglia delle amanitaceae. \u00c8 molto simile al genere Amanita ma \u00e8 privo dell'anello, ha la volva\ninguainante, manca delle evidenti screziature del gambo ed ha delle sottili\nstriature radiali al bordo del cappello.\nTassonomia.\nLa classificazione tassonomica di \"Amanitopsis\" \u00e8 oggetto di discussione. Nonostante spesso appaia nella nomenclatura binomiale di alcune specie di funghi, \"Amanitopsis\" viene da alcuni considerato come un sottogenere del genere \"Amanita\", se non sinonimo di quest'ultimo."}
{"id": "453945", "revid": "406218", "url": "https://it.wikipedia.org/wiki?curid=453945", "title": "Carlo Turati", "text": "Laureato in Economia aziendale presso l'Universit\u00e0 Bocconi di Milano, ha diviso lungamente la carriera di autore comico con quella di docente universitario di Organizzazione aziendale presso la stessa Universit\u00e0 Bocconi e l'Universit\u00e0 del Salento.\nEsordisce come autore a fianco di Giacomo Poretti (oggi membro del trio Aldo, Giovanni e Giacomo) e Marina Massironi, allora marito e moglie, che si esibivano sotto lo pseudonimo di Hansel e Strudel. Tra gli altri, inventa il personaggio Tafazzi. Quando il duo si scioglie prosegue la sua carriera con il solo Giacomo Poretti, co-scrivendo: \"\"Mens Sana in Corpore Nano\" e \"Non parole ma oggetti contundenti\".\nNel 1992 approda a \"Zelig\" con la produzione \"Ritorno al Gerundio\" (con Aldo, Giovanni e Giacomo, Marina Massironi, Flavio Oreglio e Antonio Cornacchione). Approda nel 1997 a \"Facciamo cabaret\"\" di cui segue la storia fino all'edizione del 2016.\nCurriculum.\nTeatro e Cabaret.\nHa collaborato alla scrittura e supervisione dei seguenti spettacoli\nLibri.\nHa collaborato alla realizzazione dei seguenti volumi:"}
{"id": "453947", "revid": "531590", "url": "https://it.wikipedia.org/wiki?curid=453947", "title": "Enron", "text": "La Enron Corporation \u00e8 stata una delle pi\u00f9 grandi multinazionali statunitensi, operante nel campo dell'energia e fallita nel 2001.\nIn seguito il nome \u00e8 stato modificato in Enron Creditors Recovery Corp. (ECRC) dopo che la United States Bankruptcy Court approv\u00f2 il piano di riorganizzazione aziendale. La missione della \"nuova\" societ\u00e0 \u00e8 quella di liquidare i creditori di Enron Corporation.\nStoria del fallimento.\nNel 2001 la Enron improvvisamente fall\u00ec. L'avvenimento giunse del tutto inaspettato poich\u00e9 ufficialmente l'azienda negli ultimi dieci anni aveva avuto una crescita molto rapida, decuplicando il proprio valore e raggiungendo il 7\u00ba posto nella classifica delle pi\u00f9 importanti multinazionali degli USA. Tuttavia nel giro di pochissimo tempo le azioni Enron, da tutti considerate solidissime, persero tutto il loro valore, passando dalla quotazione di 86 dollari a 26 centesimi, bruciando cos\u00ec circa 130 miliardi di dollari nel giro di tre mesi.\nCi\u00f2 port\u00f2 numerosi dipendenti a gravi difficolt\u00e0, poich\u00e9 era stata fatta loro una proposta che permetteva loro di acquistare le azioni della societ\u00e0 e non poterono far nulla per ripararsi dal disastro. L'opinione pubblica pretese chiarimenti, poich\u00e9 pareva inspiegabile che una multinazionale che aveva un fatturato di circa 130 miliardi di dollari all'anno crollasse cos\u00ec rapidamente senza segnali premonitori.\nI rapporti con la politica.\nIndagando pi\u00f9 a fondo si scopr\u00ec che la Enron innanzitutto manteneva alto il livello dei suoi redditi con trucchi contabili, ma anche ottenendo agevolazioni da parte del governo, ottenute in cambio di aiuti nelle campagne elettorali o donazioni a numerosi uomini politici in denaro o in pacchetti azionari. Comportamenti di questo tipo erano adottati a vantaggio di esponenti di entrambi i partiti (repubblicano e democratico).\nGrazie a queste consuetudini la societ\u00e0 ottenne numerosi aiuti sotto forma di ammorbidimenti della legislazione contro l'inquinamento. \nLe societ\u00e0 create dalla Enron.\nAd aggravare la situazione contribu\u00ec la scoperta della rete di societ\u00e0 legate alla Enron che i dirigenti avevano costruito in alcuni paradisi fiscali. Le societ\u00e0 erano in totale 881, di cui pi\u00f9 di 600 nelle isole Cayman. In questo modo la Enron, teoricamente sottoposta a severi controlli, riusc\u00ec ad evadere una parte considerevole delle sue tasse ed a gonfiare i profitti, mantenendo cos\u00ec stabile il valore delle sue azioni anche nei periodi di crisi. \nUn aiuto in queste attivit\u00e0 venne fornito dalla Arthur Andersen, una multinazionale statunitense specializzata nella certificazione dei bilanci. Un partner della stessa Andersen, David Duncan, fu accusato nel 2002 di aver distrutto documenti riguardanti alcune delle attivit\u00e0 della Enron. Tale vicenda giudiziaria si concluse alla fine di novembre del 2005, quando il Dipartimento di Giustizia americano mise fine alle indagini su Arthur Andersen senza alcun esito.\nConseguenze del fallimento.\nUn fallimento di tali proporzioni fu piuttosto grave, ma non tanto da minare l'intera economia degli USA, che nel complesso resse abbastanza bene, bench\u00e9 la Enron avesse accumulato un debito di circa 10 miliardi di dollari, distribuito in varie banche in tutto il mondo e principalmente negli Stati Uniti.\nGli istituti di credito che avevano concesso prestiti alla multinazionale si trovarono in difficolt\u00e0 ed esercitarono una pressione maggiore su altre societ\u00e0 che erano ricorse a loro per avere prestiti e chiedendo di rientrare dei crediti causando il fallimento di alcune, come nel caso della catena di supermercati Kmart.\nNumerose societ\u00e0 di assicurazione si trovarono inoltre a dover rimborsare delle perdite, crollando e dichiarando bancarotta.\nI problemi maggiori si riscontrarono tra gli azionisti e soprattutto tra i dipendenti dell'azienda, che vennero licenziati in massa. Anche i fondi pensione dei dipendenti vennero toccati (gran parte del patrimonio era investito in azioni della stessa Enron), e 20.000 impiegati si ritrovarono senza pensione, perdendo la possibilit\u00e0 di usufruire dei contributi gi\u00e0 versati.\nProcedimenti giudiziari.\nDopo la bancarotta fraudolenta, il Congresso apr\u00ec una commissione d'inchiesta e gli amministratori vennero rinviati a giudizio e condannati a pene detentive comprese tra i 18 mesi e i 24 anni. Jeff Skilling, amministratore delegato e \"regista\" della colossale truffa finanziaria venne condannato a 24 anni di reclusione, successivamente parzialmente ridotti, mentre Ken Lay, presidente ed amministratore delegato a seguito delle dimissioni di Skilling, mor\u00ec d'infarto prima della condanna. Gli altri responsabili che collaborarono con la giustizia non riuscirono ad evitare pene comunque severe (2, 3 e 10 anni di reclusione)."}
{"id": "453949", "revid": "1543377", "url": "https://it.wikipedia.org/wiki?curid=453949", "title": "Paul's Boutique", "text": "Paul's Boutique \u00e8 il secondo album in studio dei Beastie Boys, pubblicato dalla Capitol il 25 luglio 1989.\nIl disco.\nRispetto al disco precedente, i Beastie Boys si avvalsero della collaborazione di diversi musicisti. Il primo che contattarono per cominciare a lavorare sulla nuova uscita fu Matt Dyke, amico comune di Yauch e Diamond, che fece conoscere loro il tastierista di San Paolo e i Dust Brothers (Easy Mike e Giz), con cui s'instaur\u00f2 un interessante sodalizio che sfoci\u00f2 dopo un anno circa nel nuovo album. Esso prese vita in alcuni mesi nell'appartamento di Dyke, adibito temporaneamente a studio di registrazione; in quel periodo, i Beastie Boys affittarono a Los Angeles una casa presso il quartier generale della Grasshopper Unit, mantenendone come nome quello della coppia (\"The Grassholf\") che vi aveva abitato in precedenza. Il disco fu molto diverso da quello di due anni prima; in esso si mescolano sonorit\u00e0 funk, soul e rock, con un elevato numero di campionature (da Johnny Cash - maestro indiscusso della musica country - ai Beatles, dai Pink Floyd ai Led Zeppelin) e di stili, a sovrapporsi ed intercambiarsi di canzone in canzone.\nIl pubblico non seppe per\u00f2 apprezzare lo sforzo compositivo dei Beastie Boys, che pagarono probabilmente la scelta di accantonare la loro immagine di machi; dalle catene, gli anelli voluminosi ed i giubbotti di pelle si pass\u00f2 cos\u00ec a camicie hawaiane, occhiali scuri e semplici jeans. Fu cos\u00ec che i membri del gruppo si guadagnarono finalmente il rispetto del mondo discografico statunitense, che qualche tempo prima, riferendosi al loro primo lavoro, li aveva definiti come \"Tre idioti che hanno realizzato un capolavoro\"; ebbene, questo antipatico appellativo era stato s\u00ec rimosso, ma a spese di fama e successo, che vennero improvvisamente a mancare. L'album, pur vendendo quasi un milione di copie ed entrando nelle classifiche, anche se di soppiatto, con la loro hit \"Hey Ladies\" (raggiunse la 36\u00aa posizione nella speciale classifica del \"The Billboard Hot 100\" del 1989 ed il 10\u00ba posto nelle \"R&amp;B charts\" dello stesso anno), fu un fallimento.\nL'ottima fattura dell'album fu riconosciuta solo tanti anni dopo, quando il successo internazionale tornato a sorridere ai Beastie Boys port\u00f2 ad un recupero del loro materiale uscito in precedenza. Solo a quel punto la critica rivalut\u00f2 il disco, ancora oggi ritenuto uno dei migliori album hip hop di sempre. L'inconfutabilit\u00e0 di quest'affermazione \u00e8 dimostrata dalle prestigiose classifiche redatte dalle principali riviste musicali negli ultimi anni, che inseriscono \"Paul's Boutique\" nel novero degli album ad avere inciso di pi\u00f9 sulla storia della musica. Nei dettagli, il disco fu classificato:\nNel porta CD e nel \"lyrics book\" si registrano due stranezze. Innanzitutto, i titoli delle canzoni si trovano esclusivamente sul disco; infine i testi sono pressoch\u00e9 incomprensibili, in quanto le parole delle varie canzoni sono scritte in piccolo e le une di seguito alle altre.\nIl nome dell'album \u00e8 in realt\u00e0 un omaggio fatto dai Beastie Boys a Paul, proprietario dell'omonima boutique.\nPer caso i musicisti entrarono in negozio, fecero degli acquisti e al momento di pagare il proprietario regal\u00f2 loro ci\u00f2 che avevano preso, in cambio della promessa di essere citato, anche se in piccolissimo, nel loro prossimo album.\nLa riconoscenza fu grande e la copertina del disco rappresenta l'esterno della boutique oltre al nome dell'album che \u00e8 uno spot commerciale a tutti gli effetti."}
{"id": "453951", "revid": "81954768", "url": "https://it.wikipedia.org/wiki?curid=453951", "title": "Pecore", "text": ""}
{"id": "453955", "revid": "358930", "url": "https://it.wikipedia.org/wiki?curid=453955", "title": "BHP Group", "text": "BHP Billiton \u00e8 la maggiore societ\u00e0 mineraria al mondo, nata nel 2001 dalla fusione della societ\u00e0 australiana \"Broken Hill Proprietary Company\" con la societ\u00e0 inglese \"Billiton\".\nDalla fusione sono nate due societ\u00e0, lAustralian BHP Billiton Limited\" e la \"British BHP Billiton Plc\", quotate in borsa separatamente e con una struttura azionaria separata, ma che operano sul mercato come un'unica societ\u00e0, la BHP Billiton\"', che ha un unico consiglio di amministrazione e un'unica struttura manageriale. La societ\u00e0 australiana controlla il 60% del capitale ed ha la sede a Melbourne, che \u00e8 anche la sede globale del gruppo, mentre la societ\u00e0 inglese ha il 40% del capitale e ha sede a Londra.\nLa societ\u00e0 \u00e8 presente con le sue operazioni minerarie e di trasformazione (principalmente riguardanti il ferro, i diamanti, il petrolio e la bauxite) in 25 paesi ed ha 36.000 dipendenti.\nStoria.\nBroken Hill Proprietary Company.\nLa Broken Hill Proprietary Company (BHP) fu fondata nel 1895 con lo scopo di sfruttare le risorse minerarie della miniera di Broken Hill nella parte occidentale del Nuovo Galles del Sud in Australia. La miniera di Broken Hill con le sue riserve di argento, piombo e zinco era a quei tempi una delle pi\u00f9 importanti al mondo. Nel 1899 la BHP inizi\u00f2 a estrarre ferro a Iron Knob nell'Australia Meridionale e nel 1915 a Newcastle, nel Nuovo Galles del Sud, diede vita al suo primo impianto siderurgico per la produzione di acciaio.\nLa societ\u00e0 continu\u00f2 a espandersi nel corso degli anni, acquisendo altre miniere, e nel 1935 potenzi\u00f2 la sua presenza nell'industria sinergica assorbendo l'Australian Iron and Steel e le sue acciaierie di Port Kembla. Nel 1967 la BHP entr\u00f2 nel settore petrolifero a seguito della scoperta di giacimenti di petrolio nello stretto di Bass, al largo della costa sud orientale australiana, e nel corso degli anni l'attivit\u00e0 petrolifera acquist\u00f2 una sempre maggiore importanza.\nL'espansione dell'azienda australiana fu inoltre potenziata grazie all'acquisizione della Utah International (miniere di carbone nel Nuovo Messico e nel Queensland) e tramite la scoperta del giacimento di rame di Escondida, in Cile. In uno dei suoi tentativi di espansione la BHP fu sconfitta in tribunale dalla popolazione indigena della Papua Nuova Guinea, che si oppose alla miniera di Ok Tedi. Nel corso degli anni novanta cessarono le operazioni siderurgiche primarie a Newcastle e le rimanenti attivit\u00e0 del settore furono cedute nel 2000 con la nascita di OneSteel.\nNel 2001 la BHP si fuse con la Billiton per dar vita a una delle maggiori aziende mondiali nel settore minerario. Le rimanenti attivit\u00e0 legate all'acciaio diedero vita alla BHP Steel, che nel 2003 venne rinominata BlueScope Steel.\nBilliton.\nLa Billiton \u00e8 stata una societ\u00e0 mineraria originariamente olandese e poi inglese. Le origini sono da rintracciare nel 1860, quando la societ\u00e0 venne fondata dagli azionisti riuniti all'Hotel Groot Keizrhof dell'Aia, nei Paesi Bassi. Due mesi dopo la nuova societ\u00e0 acquis\u00ec i diritti minerari delle isole di Bangka e di Billiton (oggi Belitung), ricche di stagno e poste nell'arcipelago indonesiano, a oriente della costa di Sumatra.\nAlle attivit\u00e0 iniziali legate all'estrazione di stagno e piombo e all'industria metallurgica che le fiancheggiava, nei Paesi Bassi si aggiunse a partire dagli anni quaranta del secolo scorso l'importante attivit\u00e0 mineraria del bauxite dell'Indonesia e del Suriname. Nel 1970 la Royal Dutch Shell acquis\u00ec la Billiton e nel corso degli anni ottanta cess\u00f2 l'attivit\u00e0 metallurgica ad Arnhem. Nel corso degli anni novanta la Billiton ebbe una notevole crescita con l'apertura di nuovi impianti per la produzione di alluminio in Sudafrica e in Mozambico e con nuove attivit\u00e0 minerarie in Australia, Colombia, Canada, Brasile, Suriname e Sudafrica.\nNel 1997 la Billiton Plc \u00e8 quotata alla borsa di Londra e nel 2001 si fonde con la BHP per dar vita alla \"BHP Billiton\".\nAttivit\u00e0 post-fusione.\nNel 2005 la BHP Billiton ha acquisito la societ\u00e0 mineraria australiana WMC Resources, che tra le altre attivit\u00e0 minerarie svolte \u00e8 proprietaria della miniera di uranio di Olympic Dam nello stato dell'Australia Meridionale."}
{"id": "453957", "revid": "729019", "url": "https://it.wikipedia.org/wiki?curid=453957", "title": "Bartolomeo d'Alviano", "text": "Fu conte di Alviano e signore di Pordenone.\nBiografia.\nLa carriera militare.\nNacque da Francesco d'Alviano e da Isabella degli Atti di Todi. Finora si \u00e8 sempre detto che quest'ultima mor\u00ec dandolo alla luce e che fu quindi allevato ad Alviano, assieme ai fratelli Bernardino e Aloisio e a due cugini, da Emilia Monaldeschi, moglie dello zio paterno Corrado. La madre fu sepolta nel duomo di Todi e ci\u00f2 ha fatto supporre che il bambino fosse nato in questa cittadina. Queste notizie, tratte tutte dalla vita del Leonij e copiate acriticamente dai successivi biografi, possono essere ora confutate da nuovi documenti venuti in luce in questi ultimi anni: Isabella risulta ancora viva negli anni sessanta del Quattrocento, quando riceve ripetutamente dei sussidi dalla Camera Apostolica in seguito alle confische subite dagli Alviano dopo la guerra mossa loro da Paolo II nel 1465; un altro documento pone poi la nascita di Bernardino al 1462 ed \u00e8 almeno il secondo che contraddice la morte di Isabella al momento della nascita di Bartolomeo; da ultimo il nome di Emilia Monaldeschi non compare in nessuna genealogia della famiglia anzi, ancora da documenti inediti, risulta che madre di Gianrinaldo e Pandolfo, figli di Corrado, sia stata una Pantesilea.\nLa famiglia dei d'Alviano (detta anche dei Liviani) discendeva dal conte di Nocera Umbra, Attigliano e Baschi Offredo (vissuto nell'XI secolo), e apparteneva alla stessa stirpe longobarda dei Trinci, degli Atti, dei Gualtieri e dei Barnab\u00f2 di Foligno.\nPur di costituzione esile, fu sin dall'inizio propenso alle arti belliche; d'altronde, sia il padre che lo zio erano dei validi condottieri e intrapresero una brillante carriera al servizio di varie signorie. Non gli manc\u00f2, comunque, una solida educazione umanistica sotto la guida di Antonio Pacini.\nGiovanni Battista di Cergneu ne d\u00e0 questa descrizione:\nCombatt\u00e9 sin da giovanissimo, inizialmente in Italia centrale, al soldo dello Stato pontificio e nel 1496 per gli Orsini contro papa Alessandro VI e i Colonna.\nNel 1503 al servizio del re d'Aragona Ferdinando il Cattolico diede un determinante contributo alla sconfitta dei francesi nella battaglia del Garigliano, con la quale inizi\u00f2 il dominio degli spagnoli sull'Italia meridionale.\nNel 1505 era a capo di un esercito di insorti pisani con intenti indipendentistici, sostenuto dai senesi contro la repubblica fiorentina nella battaglia di San Vincenzo, ma venne sconfitto dalle truppe di quest'ultima.\nNel 1507 pass\u00f2 insieme con Niccol\u00f2 II Orsini, conte di Pitigliano e suo cugino, al servizio della Repubblica di Venezia. Combattendo per la \"Serenissima\" nel 1508 sottomise l'armata imperiale di Massimiliano I d'Asburgo, guidata dal duca Enrico di Brunswick presso Valle di Cadore, alla Mauria e a Pontebba, conquistando il Cadore. Anche Pordenone fu costretta nel 1508 alla resa incondizionata e Venezia l'assegn\u00f2 in signoria perpetua all'Alviano stesso ed alla sua discendenza.\nNel 1509 tuttavia fu perdente nella battaglia di Agnadello (Gera d'Adda) e, sebbene rimasto ferito nello scontro, fu ritenuto colpevole per non aver rispettato le consegne del Senato veneziano. Fatto prigioniero dai francesi, rimase in carcere fino al 1513. Venne liberato in seguito alla firma del trattato di Blois tra la repubblica di Venezia e il re Luigi XII di Francia contro il ducato di Milano. Combatt\u00e9 ancora agli ordini di Louis de la Tr\u00e9moille, comandante dell'esercito francese, e fu sgominato nella battaglia de La Motta dal vicer\u00e9 spagnolo di Napoli Raimondo de Cardona.\nIl 25 marzo 1514 Bartolomeo riconquist\u00f2 Pordenone, che nel frattempo era passata nuovamente in mano imperiale, facendola saccheggiare per vendicarsi dei pordenonesi che si erano arresi a Cristoforo Frangipane. Racconta il cronista contemporaneo Sebastiano Mantica che Bartolomeo d'Alviano:\nSi attribuisce all'Alviano il merito della vittoria del re Francesco I di Francia, alleato di Venezia, a Marignano, che comport\u00f2 la caduta del ducato di Milano, per il veemente assalto dato alle milizie dei mercenari svizzeri il secondo giorno della battaglia con soli 300 cavalieri (14 settembre 1515).\nBartolomeo d'Alviano occup\u00f2 ancora Bergamo ai danni dell'esercito imperiale, ma mor\u00ec il 7 ottobre cadendo da cavallo durante l'assedio di Brescia. Fu sepolto con esequie solenni a Venezia nella chiesa di Santo Stefano.\nSegue la \"cronaca\" di Francesco Guicciardini sulla sua morte:\nBartolomeo d'Alviano fu anche esperto di fortificazioni militari: aveva ricostruito la rocca di Alviano e, per conto di Venezia, potenziato le mura di Padova, di Vicenza, ampli\u00f2 e miglior\u00f2 anche le mura di Treviso collaborando con Fra' Giocondo, altre citt\u00e0\nLa famiglia e la signoria su Pordenone.\nAveva sposato Bartolomea, figlia di Napoleone Orsini, signore di Bracciano e cugina di Clarice, moglie di Lorenzo il Magnifico. Rimasto vedovo nel 1497 accett\u00f2 in seconde nozze Pantasilea Baglioni, sorella di Giampaolo, dalla quale ebbe il figlio Livio, nato nel 1514, che eredit\u00f2 la signoria di Pordenone e la contea di Alviano alla morte del padre, sotto la reggenza della madre fino al 1529 e mor\u00ec combattendo per i francesi a Cherasco nel 1537. Pordenone pass\u00f2 quindi in possesso diretto di Venezia. Ebbe altri sei figli.\nDurante la sua signoria su Pordenone fu fondata nel 1508 l'Accademia Liviana (che ebbe come insegna il Noncello) della quale furono membri, tra gli altri, Andrea Navagero, Pietro Bembo, Giulio Camillo Delminio, Girolamo Fracastoro (medico personale di Bartolomeo), Girolamo Aleandro (docente alla Sorbona e amico di Erasmo da Rotterdam, oltre che bibliotecario alla Vaticana).\nStemma di famiglia.\nLo stemma \u00e8 presente nel paese di origine del condottiero, Alviano, in Umbria, nel castello, sulla facciata della chiesa parrocchiale, unito per\u00f2 a quello degli Orsini, famiglia cui si era unito Bartolomeo, sposando nel 1482 Bartolomea. Lo ritroviamo anche a Todi, paese di origine della madre di Bartolomeo, della famiglia Atti, e ad Acquasparta nella chiesa parrocchiale, sulla lapide murale della tomba dove riposano i resti di Bernardino (fratello di Bartolomeo) e Livio d'Alviano, figlio del condottiero.\nNella cultura di massa.\nBartolomeo d'Alviano compare nei videogiochi della serie di \"Assassin's Creed\" come alleato."}
{"id": "453962", "revid": "119818652", "url": "https://it.wikipedia.org/wiki?curid=453962", "title": "Xena", "text": "Xena \u00e8 un personaggio immaginario che compare nella serie televisiva \"Hercules\", di cui \u00e8 uno spin-off, come avversaria del protagonista e che avr\u00e0 poi una serie propria, \"Xena - Principessa guerriera\". \u00c8 interpretata dall'attrice Lucy Lawless. Nella serie \"Hercules\" appare in \"Hercules e la principessa nemica\", \"Hercules e la sfida\", \"Hercules e la bestia feroce\", \"Hercules e la riconquista dei poteri\", \"Hercules e il mondo parallelo\" e \"Hercules e la pietra di Cronos\". Lucy Lawless era gi\u00e0 apparsa in due ulteriori episodi di \"Hercules\" nei panni di Lyla: \"Hercules e i centauri\" e \"Hercules e il centauro impazzito\".\nCasting.\nDapprima il ruolo di Xena fu offerto a Vanessa Angel, che aveva riscosso un discreto successo recitando in un altro telefilm. All'ultimo momento per\u00f2 ella si ammal\u00f2 e non pot\u00e9 partire per la Nuova Zelanda, dove si svolgevano le riprese; per abbattere i tempi, la produzione fu quindi costretta ad utilizzare un'attrice del posto che aveva gi\u00e0 recitato in Hercules. La scelta ricadde su Lucy Lawless, la quale dovette tingersi i capelli di nero in modo da differenziarsi con i personaggi che aveva interpretato precedentemente in Hercules.\nBiografia del personaggio.\nXena \u00e8 una guerriera di Anfipoli che, suo malgrado, si trova gi\u00e0 in giovane et\u00e0 ad imbracciare le armi per difendere la sua citt\u00e0 dal malvagio signore della guerra Codro. Nella battaglia che ne segue, perde il fratello Linceo e per questo la madre la ripudia. Comincia cos\u00ec la sua vita avventurosa: in un primo momento \u00e8 una girovaga, poi grazie alla sua abilit\u00e0 di guerriera si costruisce un esercito con cui razzia le citt\u00e0 che non si arrendono a lei. \u00c8 tendenzialmente solitaria, taciturna ed indipendente: solo per periodi brevi accetta la compagnia di altre persone, tra cui ad esempio Aristarco, padre di suo figlio.\nLa serie comincia con l'incontro di lei ed Olimpia (nome originale: Gabrielle), una giovane di Potidea con cui la protagonista instaurer\u00e0 un forte legame. Viaggiando per il mondo entreranno in contatto con divinit\u00e0 greche e straniere, fra cui quelle buddhiste e norvegesi, che saranno sia amiche che nemiche. Conosceranno personaggi famosi di tradizione latina (Giulio Cesare, Bruto, Marco Antonio, Augusto), greca (Fidippide, Omero), abraimiche (Davide). Attraverseranno diverse epoche storiche, dando un decisivo contributo per la risoluzione di guerre o eventi importanti (battaglia di Farsalo, guerra di Troia, guerra di Corinto, guerre persiane).\nIl personaggio di Xena ci viene presentato, gi\u00e0 dalla prima puntata, come molto tormentato a causa dei misfatti compiuti in passato, ma con una certa voglia di redenzione e di salvezza. L'input verr\u00e0 da Hercules (\"Unchained heart 1x13\"), che spinge Xena ad intraprendere la strada del cosiddetto \"greater good\" (bene superiore), concetto che ritorna pi\u00f9 volte nel corso dell'intera serie e che spinge la protagonista ad agire. L'incontro con Olimpia sar\u00e0 emblematico perch\u00e9, cos\u00ec come ammesso dalla stessa Xena, nel corso delle stagioni ella le insegner\u00e0 \"la gentilezza, il perdono e l'amore\" (\"Paradise found 4x13\"). La storia, che occupa 134 puntate in tutto, verter\u00e0 sulla ricerca della pace interiore e sul perdono: Xena infatti impegner\u00e0 tutta se stessa nella lotta contro il male e contro i signori della guerra che vessano coloro che non possono difendersi.\nXena viaggia in sella ad Argo - un palomino che nella versione originale \u00e8 una femmina - e ha come arma caratteristica il chakram. Maneggia senza difficolt\u00e0 vari tipi di armi e sa soprattutto usare abilmente la spada, ha una forza sovrumana, conosce le erbe, i veleni e i medicamenti naturali. \u00c8 dotata di un grande carisma da leader, che le permette di superare le difficolt\u00e0 e guidare gli altri. Prima di lanciarsi nella mischia emette un urlo inconfondibile: il produttore Rob Tapert ebbe l'idea guardando un documentario sulle popolazioni arabe nomadi e l'urlo tipico delle donne.\nLa sua famiglia \u00e8 costituita dalla madre Irene, una locandiera; un fratello maggiore, Tereo, che compare una sola volta nell'intero telefilm; un fratello minore, Linceo, che \u00e8 gi\u00e0 morto al momento dell'inizio della storia e appare solo nei flashback o nei racconti della protagonista. Pi\u00f9 problematico delineare la figura paterna: nella prima stagione compare un uomo che dice di chiamarsi Erilo (\"Ties that bind 1x20\") e che dichiara essere il padre di Xena, fuggito anni prima da casa. Alla fine della puntata per\u00f2 si scoprir\u00e0 che egli non \u00e8 altro che Marte sotto mentite spoglie. Nella prima puntata della terza stagione (\"The Furies 3x01\"), invece, si dice che il padre di Xena \u00e8 Marte stesso, che una sera approfitta dell'assenza del marito di Irene per congiungersi a lei e concepire Xena. Entrambe le due ipotesi per\u00f2 non vengono mai pi\u00f9 riprese al di fuori di queste due puntate.\nInfluenza culturale.\nIl nome del personaggio \u00e8 stato dato scherzosamente da Michael Brown, ricercatore del California Institute of Technology, al pianeta del sistema solare che egli stesso aveva scoperto nel 2005, inizialmente classificato UB3131. Oggi tale oggetto astronomico viene considerato pianeta nano ed \u00e8 classificato col nome di Eris.\nCuriosit\u00e0.\nDino De Laurentiis ha dichiarato di essere stato uno degli autori del nome Xena. Infatti Rob Tapert voleva chiamarla Zena, ma De Laurentiis disse che ci voleva qualcosa di pi\u00f9 accattivante e propose, con molta approvazione, il nome Xena, che in greco significa \"Straniera\". ."}
{"id": "453965", "revid": "110157", "url": "https://it.wikipedia.org/wiki?curid=453965", "title": "KLatin", "text": "KLatin \u00e8 un programma educativo per l'apprendimento del latino incluso nel modulo kdeedu (programmi di \"edutainment\") dell'ambiente desktop KDE; viene normalmente distribuito insieme agli altri programmi.\n\u00c8 un software libero distribuito con licenza GNU General Public License.\nAll'interno del programma ci sono tre sezioni nelle quali possono essere studiati tre diversi aspetti della lingua, ovvero il vocabolario, la grammatica e i verbi.Non verr\u00e0 distribuito per l'ambiente KDE4, ma solo per la versione 3."}
{"id": "453969", "revid": "41986", "url": "https://it.wikipedia.org/wiki?curid=453969", "title": "Popoli turchi", "text": ""}
{"id": "453972", "revid": "12497", "url": "https://it.wikipedia.org/wiki?curid=453972", "title": "Raymond A. Moody", "text": ""}
{"id": "453975", "revid": "339392", "url": "https://it.wikipedia.org/wiki?curid=453975", "title": "Street metal", "text": ""}
{"id": "453988", "revid": "322321", "url": "https://it.wikipedia.org/wiki?curid=453988", "title": "Diocesi della Spezia-Sarzana-Brugnato", "text": "La diocesi della Spezia-Sarzana-Brugnato (in latino: \"Dioecesis Spediensis-Sarzanensis-Brugnatensis\") \u00e8 una sede della Chiesa cattolica in Italia suffraganea dell'arcidiocesi di Genova e appartenente alla regione ecclesiastica Liguria. Nel 2019 contava 217.290 battezzati su 219.909 abitanti. \u00c8 retta dal vescovo Luigi Ernesto Palletti.\nTerritorio.\nIl territorio della diocesi, dopo lunghi rimaneggiamenti nel corso della storia, ricalca quello della odierna provincia della Spezia. \nSede vescovile \u00e8 La Spezia, dove si trova la cattedrale di Cristo Re. A Sarzana e a Brugnato, un tempo sedi episcopali, sorgono le due concattedrali dedicate rispettivamente a Santa Maria Assunta e ai Santi Pietro, Lorenzo e Colombano. A Luni, all'interno del sito archeologico dell'antica citt\u00e0 romana, sede episcopale (oggi sede titolare) che \u00e8 all'origine della diocesi attuale, si trovano i resti della cattedrale di Santa Maria.\nIl seminario vescovile ha sede a Sarzana, mentre quello di Brugnato \u00e8 rimasto attivo fino agli anni cinquanta.\nVicariati e parrocchie.\nIl territorio della diocesi \u00e8 suddiviso in 4 zone pastorali, in 11 vicariati foranei e in 186 parrocchie.\nStoria.\nL'odierna diocesi \u00e8 frutto della \"plena unione\" di tre precedenti diocesi, attuata nel 1986: la diocesi di Luni, con sede in seguito trasferita a Sarzana, la diocesi di Brugnato e la diocesi della Spezia.\nDiocesi di Luni.\nL'origine della diocesi \u00e8 antichissima: l'antica citt\u00e0 di Luni era sede vescovile probabilmente gi\u00e0 in epoca apostolica: le prime testimonianze scritte risalgono al 465.\nIn origine il territorio era vastissimo e comprendeva anche parti delle attuali Emilia-Romagna e Toscana. La qual cosa emerge ancora nelle bolle con le quali papa Eugenio III e papa Anastasio IV confermavano i territori lunensi nel XII secolo.\nDiocesi di Luni-Sarzana.\nA partire dal XII secolo i vescovi posero sempre pi\u00f9 spesso la loro residenza a Sarzana a causa della progressiva decadenza di Luni; con il \"placet\" di papa Innocenzo III del 7 marzo 1202 la sede fu trasferita formalmente a Sarzana il 15 giugno dello stesso anno. Nei secoli successivi i vescovi per\u00f2 non rispettarono sempre la loro residenza, ponendo la sede qua e l\u00e0 nella diocesi. Il problema fu risolto con la bolla di papa Paolo II del 21 luglio 1465 che stabil\u00ec la residenza ufficiale a Sarzana e che i vescovi portassero il titolo di Luni-Sarzana.\nNel 1797 la diocesi di Luni-Sarzana cedette una porzione di territorio a vantaggio dell'erezione della diocesi di Pontremoli; la stessa cosa nel 1822 per l'erezione della diocesi di Massa Carrara. Nel 1854 e nel 1855 altre parrocchie furono scorporate da Luni-Sarzana ed aggregate sempre alle due diocesi toscane.\nDiocesi di Brugnato.\nLe origini.\nIl VII e l'VIII secolo videro muoversi per tutta Europa correnti missionarie d'origine monastica irlandese che vennero spesso usate a fini politici, sia da parte di Bisanzio sia dagli stessi longobardi, onde colonizzare con il cristianesimo genti e territori da sottoporre poi al proprio governo. Una delle celle maggiori di questi monaci missionari, che dall'inizio del VII secolo ebbero come monastero matrice l'abbazia di San Colombano di Bobbio, si trovava a Brugnato nel centro della Val di Vara, la quale assunse, probabilmente al tempo del re dei longobardi Liutprando, le prerogative di abbazia. Nella citt\u00e0 di Pontremoli e nei dintorni esistevano, in enclave, alcune parrocchie ed enti ecclesiastici, appartenenti fino dal IX secolo all'abbazia benedettina di Brugnato, di cui fecero parte quando questa venne elevata a diocesi, nel 1133. Queste realt\u00e0 ecclesiali site nel borgo d'Arpiola (comune di Mulazzo), Caprio (comune di Filattiera), la prioria di Pontremoli, il paese di Teglia (Pontremoli); la rettoria in valle di Zeri (diversi borghi) passarono, dopo l'erezione della diocesi di Pontremoli, al nuovo vescovato, nel 1787.\nL'erezione della diocesi.\nLa diocesi di Brugnato fu eretta il 27 maggio 1133 con la bolla \"Quemadmodum Sedes Apostolica\" di papa Innocenzo II, ricavandone il territorio dalla diocesi di Luni. Il 25 novembre 1820 in forza della bolla \"Sollicita quam\" di papa Pio VII la diocesi di Brugnato fu unita \"aeque principaliter\" alla diocesi di Luni-Sarzana.\nL'elevazione di Genova, nel 1133, a sede metropolitana, favor\u00ec la formazione di una diocesi dall'antico monastero di Brugnato, i cui abati si erano sempre rifiutati di accettare la sottomissione gerarchica, pretesa, invece, dai vescovi di Luni. La diocesi di Brugnato venne creata, dunque, con la bolla papale del 27 maggio 1133, con le chiese e le cappelle dipendenti dal monastero benedettino brugnatese dei Santi Pietro, Lorenzo e Colombano. Il territorio della nuova diocesi fu ottenuto dallo smembramento, sia pure formalmente, in parte dalla diocesi lunense ed in parte dalla nuova arcidiocesi genovese. Papa Innocenzo II nomin\u00f2 vescovo Ildebrando, abate di Brugnato, e dichiar\u00f2 la nuova sede vescovile suffraganea di Genova. Le cappelle avevano la cura d'anime ma non il fonte battesimale, e i loro fedeli dovevano portare i battezzandi nelle pievi di appartenenza, situate in altre diocesi.\nIl territorio della diocesi.\nL'erezione della diocesi, provoc\u00f2 per quella di Luni la perdita di alcuni territori in Val di Vara. La diocesi di Brugnato fu formata, non da un territorio coerente pi\u00f9 o meno vasto, ma dall'insieme dei beni dell'antico monastero benedettino sparsi nelle varie diocesi sotto la sua giurisdizione, che in quel punto si toccano, e dall'insieme delle cappelle situate entro le pievi di queste diocesi stesse. La diocesi di Brugnato era composta, nel 1820, quando fu unita alla diocesi di Luni Sarzana, da 6 vicariati con complessive 30 parrocchie. I vescovi di Brugnato fissarono la loro residenza a Pontremoli dal 1302 al 1502. I presuli portarono anche il titolo di \u201cconte\u201d, che fu abolito solo dopo il Concilio Vaticano II. Nel 1855, poi, anche le parrocchie di Gotra e di Buzz\u00f2 (oggi ambedue in provincia di Parma) furono assegnate alla diocesi di Pontremoli.\nLe modifiche territoriali della diocesi (1787-1959).\nPrima della riforma dei confini del 1959, la diocesi di Brugnato si estendeva fino a Sestri Levante, dove, per tutto il XVIII secolo, il vescovo di Brugnato regolarmente risiedeva, anche per ragioni climatiche. La chiesa di Santa Maria di Nazareth era stata elevata al rango di concattedrale, con la possibilit\u00e0 di consacrare gli oli nei riti pasquali.\nCon l'erezione della diocesi di Pontremoli, vennero aggregate al nuovo vescovato tre parrocchie di Brugnato (San Pietro di Pontremoli; Santa Maria di Teglia; San Lorenzo di Zeri) tutte e tre parte del vicariato di Pontremoli. Per compensare le predette perdite, venne staccata, nel 1787, dalla diocesi di Populonia (Massa Marittima), l'isola di Capraia ed assegnata alla diocesi di Brugnato. Il passaggio effettivo avvenne, per\u00f2, solo nel 1791, vale a dire dopo la morte del vescovo di Luni-Sarzana, Cesare Lomellini. La diocesi di Brugnato perdette il nuovo acquisto gi\u00e0 nel 1802, quando Capraia pass\u00f2 alla diocesi di Ajaccio in Corsica. Nel 1820 la diocesi di Brugnato era stata invece unita a quella di Luni-Sarzana. Nel 1854 il vicariato di Brugnato perdette le parrocchie di Rocchetta e Suvero che passarono alla diocesi di Massa. Anche le parrocchie di Gotra e di Buzz\u00f2 (comune di Albareto) furono staccate, il 1\u00ba agosto 1855, dalla diocesi di Brugnato ed assegnate alla diocesi di Pontremoli. Oggi il loro territorio fa parte del comune di Albareto e della diocesi di Massa Carrara-Pontremoli. Nel 1927 papa Pio XI dichiar\u00f2 la diocesi di Luni-Sarzana suffraganea dell'arcidiocesi di Genova. Le parrocchie di Rocchetta e Suvero furono restituite, per\u00f2, alla diocesi di Brugnato l'11 ottobre 1959.\nDiocesi della Spezia.\nA seguito della nascita dell'arsenale militare, la citt\u00e0 della Spezia acquist\u00f2 sempre maggiore importanza rispetto alle localit\u00e0 vicine. Il 12 gennaio 1929 con la bolla \"Universi dominici\", papa Pio XI eresse la diocesi della Spezia, suffraganea di Genova, costituita da 18 parrocchie ricavate dalla diocesi di Luni-Sarzana; la chiesa di Cristo Re divenne la cattedrale diocesana. Contestualmente la nuova diocesi fu unita \"aeque principaliter\" alla sede di Luni-Sarzana e Brugnato, che assunse il nuovo nome di \"diocesi di Luni, ossia la Spezia, Sarzana e Brugnato\". Alla Spezia fu costituita l'unica curia diocesana, che divenne la residenza abituale del vescovo; furono mantenuti i capitoli dei canonici delle cattedrali di Sarzana e di Brugnato.\nNel 1959 un decreto di papa Giovanni XXIII fiss\u00f2 gli attuali confini della diocesi (che vennero a coincidere con i limiti territoriali della provincia della Spezia), che aveva perso nel corso degli anni varie porzioni di territorio a favore di diocesi di nuova erezione.\nL'11 maggio 1974, con la lettera apostolica \"Mira eademque\", papa Paolo VI ha proclamato la Beata Maria Vergine, nota come \"Nostra Signora di Soviore\", patrona principale della diocesi di Luni.\nIl 4 agosto 1975, in forza del decreto \"Litteris apostolicis\" della Congregazione per i vescovi, fu soppresso il titolo di Luni, che divenne sede titolare, e la diocesi mut\u00f2 nome in diocesi della Spezia, Sarzana e Brugnato.\nDiocesi della Spezia-Sarzana-Brugnato.\nIl 30 settembre 1986, in forza del decreto \"Instantibus votis\" della medesima Congregazione, fu stabilita la \"plena unione\" delle tre diocesi e la nuova circoscrizione ecclesiastica assunse il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 219.909 persone contava 217.290 battezzati, corrispondenti al 98,8% del totale.\nPersone legate alla diocesi.\nAl territorio della diocesi \u00e8, in particolar modo, collegata la memoria di:"}
{"id": "453989", "revid": "24019", "url": "https://it.wikipedia.org/wiki?curid=453989", "title": "Aston-Martin", "text": ""}
{"id": "453991", "revid": "22356", "url": "https://it.wikipedia.org/wiki?curid=453991", "title": "Terizinosauro", "text": ""}
{"id": "453995", "revid": "287204", "url": "https://it.wikipedia.org/wiki?curid=453995", "title": "Ice Station", "text": "Ice Station \u00e8 il secondo romanzo d'azione d'avventura scritto dall'autore australiano Matthew Reilly nel 1999.\nRacconta la prima avventura del capitano Shane M. Schofield del corpo dei marine.\nStoria editoriale.\nIl libro \u00e8 divenuto immediatamente un best seller ed \u00e8 stato venduto negli Stati Uniti, Gran Bretagna, Italia, Giappone.\nCome tutti gli altri romanzi di Reilly, \"Ice Station\" non \u00e8 stato stampato o tradotto in Francia, perch\u00e9 l'autore rappresenta i suoi militari come spietati assassini.\nTrama.\n1999, Antartide. Una squadra di ricercatori della stazione di ricerca di Wilkes, scopre in una grotta sottomarina, un velivolo che sembrerebbe di origine aliena. Pochi minuti dopo l'intera squadra viene attaccata e massacrata da un misterioso e animalesco aggressore.\nRimasti isolati, i sopravvissuti nella base mandano un messaggio d'aiuto in tutte le direzioni.\nShane Schofield viene inviato con una squadra di marine sul luogo per trarre in salvo gli scienziati rimasti e difendere il velivolo da attacchi nemici, che non tardano ad arrivare.\nUn'unit\u00e0 di par\u00e0 scelti dell'esercito francese viene inviata nella stazione con l'obiettivo di massacrare Schofield e i suoi e prendere l'aereo alieno. Dopo uno scontro spietato i francesi vengono sterminati.\nMentre Schofield organizza la fuga dalla base viene a scoprire una sconcertante verit\u00e0: Scott Kaplan, uno dei suoi migliori uomini appartiene all'Intelligence Convergence Group (ICG), un'organizzazione di assassini dentro le forze armate, ma non \u00e8 solo questo il problema: la Gran Bretagna, imitando l'esempio francese, invia nella base americana cinquanta commando della SAS comandati da Trevor Barnaby, l'uomo che ha insegnato a Schofield tutto ci\u00f2 che sa.\nDopo un nuovo crudele combattimento, Schofield elimina anche Kaplan e Barnaby.\nSchofield scopre anche che il misterioso velivolo nella grotta di ghiaccio \u00e8 in realt\u00e0 un progetto Top-secret dell'aviazione americana, un nuovo e potentissimo caccia invisibile.\nDopo un'ultima mirabolante fuga, Schofield atterra sul ponte di una nave amica.\nAlla fine del libro, capiamo che l'ICG viene completamente smantellato, ma che Schofield non potr\u00e0 rivelare nessun particolare sulla presenza di Francia e Gran Bretagna nella stazione di Wilkes."}
{"id": "453997", "revid": "1862310", "url": "https://it.wikipedia.org/wiki?curid=453997", "title": "Proiezioni quotate", "text": "Le proiezioni quotate sono un tipo particolare di proiezioni ortogonali e consistono in un metodo di rappresentazione utilizzato principalmente in topografia.\nDette anche proiezioni topografiche, queste si basano principalmente su due operazioni fondamentali:\nLe figure geometriche generate sul quadro da queste operazioni (in genere curve) sono dette \"isoipse\" o curve di livello. Ad ognuna di esse viene associata una quota rispetto ad un piano di riferimento, o allorch\u00e9 trattasi di \"oggetti geografici\" la quota rispetto al livello del mare."}
{"id": "453998", "revid": "208069", "url": "https://it.wikipedia.org/wiki?curid=453998", "title": "Guaina (indumento)", "text": "La gua\u00ecna \u00e8 l'indumento di biancheria intima contenitiva che ha quasi del tutto sostituito il corsetto (o busto) nell'uso quotidiano delle donne a partire dai primi decenni del secolo scorso. \nCostruita con tessuto (oggi elasticizzato), spesso rinforzata da stecche di materiale metallico, plastico o osseo, generalmente chiusa da gancetti, chiusure lampo o stringhe, \u00e8 destinata a modellare e contenere la figura e le forme della donna che l'indossa, in particolare sull'addome, sui fianchi e sul sedere attraverso la compressione delle curve in eccesso, rendendola maggiormente snella e attraente. Inoltre, la guaina svolge anche una funzione migliorativa sulla postura della donna, contribuendo a renderla maggiormente elegante; infatti le guaine, in particolare quelle maggiormente contenitive, impediscono di fatto l'assunzione di alcune posizioni poco \"aggraziate\", costringendo la donna che le indossa ad una postura sempre piuttosto eretta e diminuendone l'autonomia di movimento durante la deambulazione, determinando cos\u00ec un'andatura molto controllata e femminile.\nModelli, storia ed evoluzione.\nIl modello pi\u00f9 tradizionale di guaina (particolarmente diffusa fino agli anni sessanta del Novecento, ma in commercio anche successivamente) \u00e8 il tipo \"aperto\", cio\u00e8 non dotato di cavallo; direttamente derivata dal busto, essa consiste in una fascia di tessuto molto resistente che generalmente avvolge il corpo femminile dalla vita fino alla met\u00e0 superiore delle cosce e che \u00e8 conformata, attraverso l'utilizzo contemporaneo di tessuti rigidi ed elastici, in base alle esigenze di modellazione/compressione che si vogliono ottenere. Esistono per\u00f2 anche modelli (guaine sopravita o stringivita) che coprono, nella parte superiore, anche un tratto del tronco (in alcuni casi fino a lambire il margine inferiore del seno) e altre che, nella parte inferiore coprono le gambe fino ad appena sopra il ginocchio (guaine lunghe); molto rare sono le guaine che coprono il corpo femminile fin sotto il ginocchio.\nNegli ultimi decenni del Novecento il modello aperto ha incontrato sempre meno favore ed \u00e8 stato in gran misura sostituito dalla cosiddetta \"guaina a mutandina\". Questo modello di guaina \u00e8 simile nella foggia ad una normale mutandina femminile, ma la robustezza, il peso e le qualit\u00e0 elastico/compressive dei tessuti utilizzati ne garantiscono comunque quelle funzionalit\u00e0 di contenimento deciso che sono tipiche di tutte le guaine; anch'essa \u00e8 disponibile sul mercato in versione normale o sopravita, a gamba lunga o sgambata, a controllo pi\u00f9 o meno deciso (cio\u00e8 avente un potere contenitivo pi\u00f9 o meno elevato). Negli ultimi vent'anni sono diventate sempre pi\u00f9 comuni proprio le guaine a mutandina sgambate; esse sono destinate a controllare selettivamente il corpo sull'addome e sul sedere, concedendo per\u00f2 alla donna che le indossa quella libert\u00e0 di movimento che invece risulta necessariamente fortemente compromessa per le signore che indossino modelli stringivita e/o con gamba.\nPer contro, la guaina a mutandina sgambata presenta il problema di \"segnare\" la linea sul sedere, in corrispondenza dell'orlo inferiore dell'indumento; ci\u00f2 \u00e8 particolarmente evidente e antiestetico sotto gli indumenti attillati. Tale inconveniente \u00e8 invece risolto dall'ultima novit\u00e0 nell'evoluzione della guaina: la \"guaina perizoma\". Questo indumento nella parte superiore \u00e8 costituito da una fascia contenitiva per la vita (che, come in tutte le guaine, pu\u00f2 essere da bassa a molto alta, fino a sotto il seno) e la pancia, e pu\u00f2 essere e pi\u00f9 o meno resistente e costrittiva; nella parte posteriore, invece, il capo consiste unicamente in una stretta striscia di tessuto che posteriormente passa tra le natiche, esattamente come il corrispondente tipo di mutandina, il perizoma: essa non svolge, ovviamente, alcuna funzione di modellazione del sedere, che rimane quasi completamente nudo. Per via delle peculiari qualit\u00e0 estetiche e funzionali, la guaina perizoma sembra incontrare un certo favore presso le donne, anche se la combinazione di tessuto pesante e conformazione particolare (la forma a perizoma) \u00e8 generalmente considerata molto scomoda da indossare e potenzialmente fastidiosa e irritante per la delicata epidermide che si trova nella zona in mezzo alle natiche; inoltre, lo stesso fatto di non esercitare alcuna modellazione sui glutei obbliga la donna che la indossa all'utilizzo contemporaneo su quella zona di un altro indumento contenitivo (ad es. collant modellanti).\nInfine la guaina, in tutte le sue versioni, pu\u00f2 essere integrata in un indumento detto modellatore o body il cui margine superiore si posiziona sopra il seno e, essendo dotato di coppe e spalline, assolve anche le funzionalit\u00e0 di reggiseno. Dagli anni settanta in poi gran parte delle donne hanno sostituito la guaina con indumenti alternativi che possano svolgere funzioni di contenimento: mutandine elastiche contenitive, sottovesti o sottogonne elasticizzate e, in particolare, collant contenitivi con corpino elasticizzato. Generalmente questi indumenti sono prodotti con tessuto pi\u00f9 leggero e quindi pi\u00f9 confortevole, risolvendo pertanto il problema principale dell'utilizzo della guaina classica: la sua intrinseca \"scomodit\u00e0\"; d'altra parte, a tutt'oggi sembra comunque verificata la doppia affermazione secondo cui \"non c'\u00e8 modellazione senza compressione e costrizione, quindi senza disagio\", e difatti la classe di indumenti innovativi di cui sopra non ha le stesse qualit\u00e0 modellanti, estetiche e di controllo della postura che hanno le guaine di tipo tradizionale.\nCostruzione dell'indumento.\nL'effetto modellante realizzato dalla guaina \u00e8 il risultato dell'utilizzo di materiali appositi e di particolari accorgimenti nella progettazione e realizzazione.\nI materiali utilizzati comprendono tessuti molto resistenti, che possono essere elasticizzati (tessuto gommato o, pi\u00f9 recentemente Lycra) nei punti dell'indumento in cui va seguita, modellandola, la linea del corpo oppure rigidi (in particolare il raso, che unisce alla resistenza particolari qualit\u00e0 estetiche di lucentezza, ma anche alcuni pizzi molto resistenti) in quei particolari punti dove una drastica azione costrittiva \u00e8 richiesta per riuscire ad appiattire le forme.\nGli accorgimenti costruttivi utilizzati nella progettazione contemplano l'uso di particolari tagli anatomici delle cuciture che permettano di ottenere delle curve armoniose (ad es. sulla parte posteriore) senza appiattire le forme e di pannelli sovrapposti in modo attento, al fine di ottenere il massimo grado di compressione nei punti in cui il contenimento deve essere pi\u00f9 forte. Un classico accorgimento \u00e8, ad esempio, l'applicazione sull'[addome] di un pannello di forma approssimativamente ovale di raso o pizzo indeformabile \"doppiato\", avente funzioni sia decorative, sia compressive.\nMolte guaine sono dotate di aperture con gancetti al cavallo, al fine di consentire alla donna che l'indossa l'espletamento dei bisogni corporali senza richiedere che la guaina debba essere necessariamente sfilata completamente. Talvolta, specie nelle guaine pi\u00f9 pesanti, sono presenti anche aperture verticali in vita (posizionate lateralmente o al centro) per facilitare vestizione e la svestizione dell'indumento. Generalmente tali aperture sono chiuse tramite l'utilizzo di gancetti e di cerniere lampo (anche contemporaneamente, al fine di renderle pi\u00f9 resistenti e facilitare le operazioni di chiusura della cerniera).\nMolte guaine, in particolare nel tipo aperto, sono dotate di un numero variabile (generalmente da 4 a 8) di stecche. Esse sono bacchette costruite con materiali diversi (osso di balena in passato, poi metalliche, ora talvolta di materiale plastico) applicate in verticale nella parte interna dell'indumento, aventi differente grado di flessibilit\u00e0 a seconda della loro funzione specifica: sono rigide quando, in particolare su guaine molto pesanti, esse siano destinate a incrementare la funzione contenitiva mantenendo la forma particolarmente stretta in alcuni punti, come la vita; sono flessibili quando, su guaine pi\u00f9 recenti e meno costrittive, esse siano semplicemente destinate a mantenere l'indumento teso in verticale, evitando che si arrotoli creando particolare disagio alla donna che l'indossa.\nTutti i modelli di guaina possono includere dei ganci applicati nella parte inferione al fine di assolvere la funzione di reggicalze. Generalmente i ganci reggicalze sono rimovibili, nel caso l'utilizzatrice non ne abbia bisogno (ad esempio se utilizza collant o calze autoreggenti). In realt\u00e0, in particolare nel modello \"aperto\", senza cavallo, tali accessori hanno il doppio scopo di sostenere le calze e mantenere la guaina tesa verso il basso evitando che essa si arrotoli; il loro utilizzo in abbinamento a calze classiche \u00e8 pertanto fortemente consigliato e quasi indispensabile per evitare che l'arrotolamento del bordo inferiore della guaina formi, mentre \u00e8 indossata, un \"cordone\" elastico il quale, oltre ad essere fastidioso e brutto dal punto di vista estetico, pu\u00f2 causare, nel lungo periodo, problemi di circolazione alle gambe.\nEsistono alcuni modelli di guaine, di solito estremamente contenitive, coordinate con reggiseni a bustino della stessa linea, costruite nello stesso tessuto e ai quali si collegano attraverso dei gancetti posti nella parte superiore della guaina e in quella inferiore del bustino, costituendo cos\u00ec una sorta di modellatore in due pezzi, dotato di grande stabilit\u00e0 e potere contenitivo, ma allo stesso tempo di una certa comodit\u00e0 e versatilit\u00e0. Infatti, all'occorrenza (ad esempio per andare in bagno) i due indumenti possono essere separati, pur con un certo sforzo; la cosa \u00e8 invece impossibile per la donna che indossi un modellatore vero e proprio, che in caso di bisogno dovr\u00e0 quindi accontentarsi dell'apertura al cavallo o, in alternativa, svestirsi e poi reindossare tutti gli indumenti indossati sopra il capo contenitivo (gonna, golfino, camicetta, canottiera, sottoveste ecc.).\nRegole per l'utilizzo delle guaine contenitive.\nLe guaine con azione contenitiva pi\u00f9 forte sono generalmente piuttosto difficoltose da indossare, tanto da richiedere una serie di movimenti molto precisi, da svolgere rigorosamente nel seguente ordine, pena il fatto che la guaina, mal posizionata, possa risultare estremamente scomoda quando indossata (e non ci sar\u00e0 possibilit\u00e0 di riposizionarla senza toglierla completamente). I passi da seguire sono:\nStoria e uso nella societ\u00e0.\nLe guaine sono state considerate indumenti essenziali e \"obbligatori\" dalla maggior parte delle donne da circa il 1910 fino all'inizio degli anni sessanta.\nNel corso di tutto questo periodo, pesanti guaine, generalmente nel modello aperto consentivano alle donne:\nDurante gli anni sessanta la guaina continu\u00f2 a essere usata da praticamente tutte le donne dall'adolescenza in poi, anche se prevalentemente nel modello a mutandina; durante questo decennio, inoltre, si diffuse sempre di pi\u00f9 l'utilizzo della Lycra, filato elastico innovativo che soppiant\u00f2 nel tempo il vecchio tessuto gommato, rendendo possibile la produzione di guaine molto pi\u00f9 leggere e resistenti delle precedenti, ma con potere contenitivo paragonabile se non superiore.\nD'altra parte, tale cambiamento fu davvero epocale dal punto di vista del ruolo della donna nella societ\u00e0. Fino ai primi anni sessanta, la maggior parte delle giovani donne, infatti, avevano sempre considerato il disagio che inevitabilmente la guaina provocava loro come un \"male necessario\", come una sorta di cilicio la cui scomodit\u00e0 rappresentava uno dei pegni da \"pagare\" invariabilmente in conseguenza del loro essere donna. La \"prima volta con la guaina\" aveva sempre rappresentato per ogni ragazza una sorta di rito di iniziazione, temuto eppure desiderato, in quanto connesso al \"debutto in societ\u00e0\" del proprio corpo nella sua forma definitiva, con le fattezze e le forme di una donna. Pur continuando a usare disciplinatamente la guaina in tutte le occasioni pubbliche e private, una volta provata una guaina contenente Lycra, donne di tutte le et\u00e0 cominciarono per la prima volta a rendersi conto che la guaina classica poteva essere, se non abbandonata, almeno sostituito da \"qualcosa di pi\u00f9 comodo\", pi\u00f9 leggero e confortevole eppure comunque in grado di esercitare una buona azione modellante e contenitiva.\nTutto ci\u00f2 prepar\u00f2 il campo al successivo cambiamento. Fu durante gli anni settanta, infatti, che l'onda lunga sulla moda della rivoluzione sessuale e del movimento femminista determin\u00f2 la fine dello strapotere della guaina nel campo della Biancheria Intima femminile, insieme con la caduta in disuso delle calze \"classiche\" (quelle che andavano sostenute dal reggicalze, sostituite pressoch\u00e9 interamente dai collant) e, in una certa misura, anche dei modelli pi\u00f9 pesanti di reggiseno. Attualmente le guaine sono ancora utilizzate nei loro derivati pi\u00f9 leggeri e funzionali (body, guaine perizoma, mutandine elastiche contenitive), e meno frequentemente (perlopi\u00f9 per esigenze di grande contenimento o in occasioni speciali) in modelli che replichino le configurazioni originali dei decenni scorsi."}
{"id": "454004", "revid": "92920", "url": "https://it.wikipedia.org/wiki?curid=454004", "title": "Gambetto Evans", "text": "Il gambetto Evans \u00e8 un'apertura di scacchi, determinata dalle mosse:\nSecondo la tradizione essa venne per la prima volta giocata nel XIX secolo dal capitano William Davies Evans durante una traversata nel canale di San Giorgio. Fu giocato per la prima volta ad alto livello nel match tra La Bourdonnais e McDonnell del 1834; rimase popolare per tutto l'800 anche ai massimi livelli. Nella storia recente quest'apertura \u00e8 stata usata saltuariamente da Garri Kasparov che ha ravvivato l'interesse per questo impianto.\nAnalisi.\nQuesta apertura \u00e8 principalmente una variante della partita italiana o del gioco piano, in sostanza il Bianco mira, con la spinta in b4, a guadagnare un tempo per eseguire le mosse: 5.c3 (che costringe alla ritirata l'alfiere nero) e 6.d4, per affermare il proprio predominio sul centro.\nLa teoria scacchistica sembrerebbe fornire alcune risorse al Nero su come difendersi dal gambetto Evans. Durante il XIX secolo la teoria si chiedeva come, dopo la mossa: 4\u2026Axb4, il Nero potesse conservare il pedone di vantaggio, ma il grande Lasker dimostr\u00f2 che il Nero pu\u00f2 tornare in parit\u00e0, a patto di restituire tale pedone al momento opportuno. L'impianto chiamato difesa Lasker \u00e8 considerato la variante principale di questa apertura con la sequenza di mosse:\nLa posizione che ne deriva venne, per anni, ritenuta soddisfacente pi\u00f9 per il Nero che per il Bianco, ma sono state scoperte varianti che mettono in seria crisi la posizione nera.\nLa teoria pertanto consiglia come mosse:\nche porta ad un gioco incerto, ciononostante soddisfacente per il Nero."}
{"id": "454007", "revid": "547992", "url": "https://it.wikipedia.org/wiki?curid=454007", "title": "Silvia Dionisio", "text": "La sua carriera di attrice va dal 1965 al 1982; la fama raggiunge l'apice negli anni settanta grazie alla partecipazione a film come \"Amici miei\" e \"Ondata di piacere\".\nBiografia.\nFiglia di un pediatra romano, debutt\u00f2 nel cinema a soli 14 anni nel film \"Darling\". Nel 1967 vince il concorso di bellezza Miss Teenager. Nel 1968, insieme a Marcella Rossano, \u00e8 una delle vallette di Corrado in Su e gi\u00f9 (Sorrisi e Canzoni TV 12/1968). Nel 1970 Tonino Valerii adatta lo scandaloso romanzo di Milena Milani, \"La ragazza di nome Giulio\", e offre il primo ruolo a Silvia. La sua carriera continu\u00f2 con parti in film musicali a basso costo, con cantanti come Mario Tessuto, Gianni Dei, Little Tony e Mal. Sul set di uno di questi film conobbe il regista Ruggero Deodato, che divenne suo marito il 5 dicembre 1971. I due divorziano nel 1979, ma da questa unione nacque un figlio, Saverio Deodato Dionisio, che diventer\u00e0 pure lui attore.\nNel 1975 fu la protagonista di \"Ondata di piacere\" (film diretto da suo marito Ruggero Deodato) che consacr\u00f2 la Dionisio come una delle pi\u00f9 belle e raffinate icone erotiche del periodo. Il film ebbe problemi di censura e l'attrice, insieme al regista, il produttore ed altri attori, venne incriminata dalla Procura di Bolzano per oscenit\u00e0; in seguito fu prosciolta con formula piena. Nello stesso anno interpret\u00f2 Titti, l'amante di Ugo Tognazzi nel film \"Amici miei\" di Mario Monicelli, dove appare anche in alcune scene di nudo, costante di quasi tutta l'ultima parte della sua filmografia. Nel 1976 \u00e8 la voce femminile nel brano \"Volo AZ 504\" portato al Festival di Sanremo dal complesso degli Albatros capitanato da Toto Cutugno e in seguito notevole successo anche in Francia.\nAppare sulle copertine di alcuni dischi 45 giri di musica dance a firma di Andr\u00e8 Carr (pseudonimo di Vince Tempera) ed \u00e8 ritratta anche sul 45 giri di Ennio Morricone intitolato \"El Mundial\", sigla ufficiale dei Mondiali di calcio del 1978. Nel medesimo anno \u00e8 la voce femminile nella canzone \"Profondamente deluso del tuo comportamento\" di Alberto Baldan. Tra la met\u00e0 degli anni settanta e il biennio 1980-1981 la Dionisio \u00e8 presente in numerosi film a lungometraggio del filone commedia di buona fattura (\"Il... Belpaese\", \"Il marito in collegio\", \"Aragosta a colazione\") ed in alcuni polizieschi tra i quali \"Uomini si nasce poliziotti si muore\" (del marito Deodato) e \"Milano violenta\" (di Mario Caiano), fino al thriller erotico \"La ragazza del vagone letto\".\nNel 1980 \u00e8 coprotagonista nelle commedie \"Ciao marziano\" di Pier Francesco Pingitore e \"Crema, cioccolata e pa... prika\" diretta da Michele Massimo Tarantini. Nel 1981 \u00e8 protagonista del thriller \"Murder Obsession (Follia omicida)\", ultimo lavoro di Riccardo Freda, maestro del cinema gotico; sar\u00e0 l'ultima partecipazione cinematografica della Dionisio. Nel 1983 sposa il chirurgo romano Roberto Mazzarella, con il quale ha una figlia.\nTorna sulle scene nel 1984 per interpretare uno spot pubblicitario per la Campari intitolato \"Oh, che bel paesaggio!\" diretto da Federico Fellini."}
{"id": "454009", "revid": "44638", "url": "https://it.wikipedia.org/wiki?curid=454009", "title": "L'Oudon (Calvados)", "text": ""}
{"id": "454013", "revid": "767487", "url": "https://it.wikipedia.org/wiki?curid=454013", "title": "Rolls-Royce Meteor", "text": "il Rolls-Royce Meteor era un motore utilizzato su alcuni carri armati britannici durante la seconda guerra mondiale.\nIl Meteor era la versione \"terrestre\" del pi\u00f9 famoso Merlin. Per l'uso a cui era destinato sub\u00ec varie modifiche. La sovralimentazione venne eliminata e alcuni componenti, non essendo il peso del motore un fattore critico, vennero realizzati nel pi\u00f9 economico acciaio e non in lega leggera come avveniva per il Merlin.\nIl motore si rivel\u00f2 molto affidabile, al contrario delle precedenti unit\u00e0 utilizzate sui carri inglesi, e con i suoi 600 hp (447 kW) anche molto potente, ribaltando cos\u00ec la fama di inaffidabilit\u00e0 e scarsa potenza che si era venuta a creare intorno ai mezzi britannici."}
{"id": "454018", "revid": "767487", "url": "https://it.wikipedia.org/wiki?curid=454018", "title": "Pierre M\u00e9chain", "text": "Prese parte dal 1792 al 1798, con Jean Baptiste Joseph Delambre, alla triangolazione lungo il meridiano di Parigi fino a Barcellona, promossa dall'Assemblea Costituente con il principale scopo di fissare l'unit\u00e0 metrica di misura.\nL'asteroide 21785 M\u00e9chain \u00e8 stato cos\u00ec nominato in suo onore.\nComete scoperte.\nScopr\u00ec nove comete e calcol\u00f2 le loro orbite.\nM\u00e9chain scopr\u00ec la cometa 8P/Tuttle il 9 gennaio 1790. La cometa rimase visibile solo per un breve periodo e sebbene M\u00e9chain riuscisse a calcolarne l'orbita, il numero di osservazioni insufficienti (raccolse l'ultima osservazione il 1\u00ba febbraio) non permise di riconoscere il comportamento periodico della cometa, che oggi non porta il suo nome. \nLa cometa C/1785 E1 fu co-scoperta con Charles Messier.\nGalassie Scoperte.\nM100 fu scoperta da Pierre M\u00e9chain nel 1781 e inserita dall'amico Charles Messier nel suo catalogo qualche settimana pi\u00f9 tardi; quest'ultimo ne determin\u00f2 le coordinate e ne forn\u00ec pure una breve descrizione."}
{"id": "454021", "revid": "54354", "url": "https://it.wikipedia.org/wiki?curid=454021", "title": "Lettore multimediale (hardware)", "text": ""}
{"id": "454022", "revid": "1699816", "url": "https://it.wikipedia.org/wiki?curid=454022", "title": "Ponteginori", "text": "Ponteginori \u00e8 una frazione del comune italiano di Montecatini Val di Cecina, nella provincia di Pisa, in Toscana.\nSituato sulla riva destra del fiume Cecina, tra i colli di Decimo e Stincano, \u00e8 attraversato dalla strada regionale 68 e dalla linea ferroviaria Cecina - Volterra.\nStoria.\nPonteginori \u00e8 un borgo di recente costruzione. Prende il nome dal ponte sul fiume Cecina, fatto costruire tra il 1831 ed il 1835 dal marchese Carlo Leopoldo Ginori in localit\u00e0 \"Tegolaia\", per collegare il suo castello di Querceto alla rotabile della Val di Cecina. Il suo sviluppo ebbe inizio nel 1911, con lo sfruttamento dei giacimenti di salgemma da parte della societ\u00e0 belga Solvay, necessario per la produzione di carbonato di sodio della fabbrica di Rosignano Solvay. Data la vicinanza alla linea ferroviaria, Solvay scelse Ponteginori per la costruzione di un villaggio industriale, comprensivo delle strutture logistiche necessarie alla miniera di salgemma, degli alloggi per i dipendenti, e tutta una serie di servizi in grado di migliorare la vita degli operai (scuola, ambulatorio medico, chiesa, dopolavoro, cinematografo, impianti sportivi). Nel 1944 l'ottocentesco ponte sul Cecina fu fatto saltare dalle truppe tedesche, fu ricostruito nell'immediato dopoguerra, ma con architettura molto diversa. Inoltre recentemente (7 maggio 2011) \u00e8 stata inaugurata la nuova piazza intitolata a Sandro Pertini con l'aggiunta del Fontanello dell'Acqua ad Alta Qualit\u00e0."}
{"id": "454023", "revid": "14002", "url": "https://it.wikipedia.org/wiki?curid=454023", "title": "Naturalismo filosofico", "text": ""}
{"id": "454029", "revid": "767487", "url": "https://it.wikipedia.org/wiki?curid=454029", "title": "Una scatenata dozzina", "text": "Una scatenata dozzina (\"Cheaper by the Dozen\") \u00e8 un film del 2003 diretto da Shawn Levy. Si tratta di una commedia che ruota attorno ad una famiglia composta da quattordici persone inclusi i genitori.\nIl regista ha inoltre collaborato nella produzione del s\u00e9guito \"Il ritorno della scatenata dozzina\".\nTrama.\nLa famiglia Baker \u00e8 composta dal padre Tom, la madre Kate e i loro dodici figli, che vivono in una casa a Midland (Indiana). \nI figli sono: Nora, ventiduenne alla ricerca di un lavoro che vive con il fidanzato Hank; Charlie e Lorraine, liceali; Henry, un ragazzino che suona il clarinetto molto affezionato al fratello Charlie; Sarah, la leader dei guai; Jake, un ragazzino amante dello skateboard; Mark, bambino molto timido il cui unico amico \u00e8 la rana Beans; le gemelle biovulari Kim e Jessica; Mike; i gemelli monozigoti Nigel e Kyle. Quando Tom Baker riesce a raggiungere il sogno di diventare allenatore di una squadra di football americano, trasloca insieme alla famiglia dalla campagna ad Evanston, Illinois. I figli sono molto tristi e dispiaciuti di questo trasferimento. Sua moglie, Kate, riesce a raggiungere il sogno di pubblicare un libro, chiamato \"Cheaper by the Dozen\", che appunto parla della vita dei suoi 12 figli. Quindi per lanciare il suo nuovo libro deve compiere un viaggio pubblicitario, lasciando Tom solo per due settimane con i bambini. A questo punto numerosi guai sono dietro l'angolo.\nCritica.\nIl film ha ricevuto durante l'edizione dei Razzie Awards 2003 una nomination come Peggior attore per Ashton Kutcher.\n\u00c8 il remake del film \"Dodici lo chiamano pap\u00e0\" (\"Cheaper by the Dozen\" - 1950) diretto da Walter Lang, fedele trasposizione cinematografica di un celebre libro statunitense \"Cheaper by the Dozen\" di Frank B. Gilbreth Jr. e Ernestine Gilbreth Carey, due dei dodici figli di Lillian Moller Gilbreth, pioniera dell'ingegneria gestionale, la quale, influenzata dal taylorismo, aveva strutturato la sua vita familiare e domestica sulla base dell'efficienza e della divisione dei compiti: ogni componente della famiglia, dal pi\u00f9 piccolo al pi\u00f9 grande, aveva un preciso ruolo e funzione, e tutto era organizzato in modo tale che ciascuno garantiva all'altro di portare avanti il proprio compito, al fine del benessere organico."}
{"id": "454030", "revid": "196390", "url": "https://it.wikipedia.org/wiki?curid=454030", "title": "Isometrica", "text": ""}
{"id": "454031", "revid": "196390", "url": "https://it.wikipedia.org/wiki?curid=454031", "title": "Assonometria Isometrica", "text": ""}
{"id": "454032", "revid": "767487", "url": "https://it.wikipedia.org/wiki?curid=454032", "title": "Kate Ryan", "text": "Biografia.\nNata da una famiglia di musicisti, impara rapidamente il pianoforte e la chitarra vincendo numerosi premi musicali fin da bambina. Inizia a esibirsi, chitarra alla mano, in bar, caff\u00e8 e discoteche, finch\u00e9 all'et\u00e0 di 16 anni fu scoperta da un talent scout che le propose di registrare in studio.\nDivenne in seguito membro del gruppo pop Melt.\nNel 2001 fu pubblicato il suo disco \"Scream for more\", acquisendo un certo successo in Europa nella classifica dance con la canzone \"D\u00e9senchant\u00e9e\", una reinterpretazione di Myl\u00e8ne Farmer.\nIn seguito si contano numerosi successi in Francia, Belgio, Paesi Bassi, Germania, Scandinavia, Polonia e Italia con \"Libertine\", \"Mon c\u0153ur r\u00e9siste encore\" e \"Only if I\".\n\u00c8 stata accusata di plagio dalla connazionale Lara Fabian per il singolo \"Through The Eyes\" simile al suo \"Givin'up si you\". La disputa risulta essere ancora in corso.\nIl 18 maggio 2006 ha rappresentato il Belgio alle semifinali dell'Eurovision Song Contest 2006 ad Atene, non riuscendo per\u00f2 a raggiungere la finale con il titolo \"Je t'adore\".\nNel 2007 ha avuto successo col singolo \"Voyage Voyage\", cover di Desireless del 1986. Nel 2008 ha pubblicato due singoli: \"L.I.L.Y. (Like I Love You)\" e \"Ella, elle l'a\", la seconda \u00e8 una cover di France Gall. Il brano \"We All Belong\", scelto come inno degli EuroGames 2007, cos\u00ec come \"Voyage Voyage\", \u00e8 stato inserito nell'album \"Free\", pubblicato verso la met\u00e0 dello stesso anno.\nNel 2009 \u00e8 stato pubblicato il concept album \"French Conncetion\", raccolta di brani in lingua francese.\nNel giugno 2012 \u00e8 la volta di \"Electroshock\", contenente i singoli \"Lovelife\" e \"Broken\".\nTra maggio e agosto 2013 ha pubblicato due singoli inediti: \"Light in the Dark\" e \"Heart Flow\".\nDiscografia.\nAlbum studio"}
{"id": "454033", "revid": "3278684", "url": "https://it.wikipedia.org/wiki?curid=454033", "title": "Peste Nera", "text": ""}
{"id": "454048", "revid": "13415", "url": "https://it.wikipedia.org/wiki?curid=454048", "title": "Lingua n\u00e1huatl", "text": ""}
{"id": "454071", "revid": "712828", "url": "https://it.wikipedia.org/wiki?curid=454071", "title": "Dagor Dagorath", "text": ""}
{"id": "454075", "revid": "33689", "url": "https://it.wikipedia.org/wiki?curid=454075", "title": "Ordnance BL 60 lb", "text": "Il Ordnance 5 in BL 60 lb era un cannone medio britannico dal calibro di 5 in (127 mm) progettato nel 1904. Il BL 60 lb costitu\u00ec il cannone pi\u00f9 importante dell'artiglieria inglese durante la prima guerra mondiale. Venne utilizzato principalmente dalla \"Royal Garrison Artillery\" e il suo impiego principale fu quello del tiro di controbatteria.\nSviluppo.\nGi\u00e0 durante la guerra contro i boeri, vennero modificate delle bocche da fuoco navali da 119 per eseguire tiri a lungo raggio. Gli effetti furono positivi, nonostante il peso, e si richiese alla Elswick un cannone capace di sparare proiettili da 60 libbre, nell'insolito (per gli inglesi) calibro 127 mm.\nNel 1914 ci si rese conto che questa arma era utilissima, e vennero richieste altre quantit\u00e0, che si cerc\u00f2 di produrre ricorrendo a varie modifiche e improvvisazioni.\nCaratteristiche.\nIl cannone di per s\u00e9 aveva una lunga canna, retraibile sopra l'affusto per ridurre la lunghezza del cannone durante la marcia. La coda era lunga, come sistema di ammortizzazione del rinculo vi erano 2 cilindri idropneumatici sopra il cannone, visto che uno non sarebbe stato sufficiente e oltretutto pericoloso in caso di rottura. Le ruote erano molto larghe, metalliche, simili a quelle di un trattore per aumentare la superficie sul terreno.\nIl cannone poteva sparare un proiettile del peso di 27,3 kg (60 lb) alla distanza di 9,4 km (10.300 iarde).\nIl suo peso era di 4,4 ton (4 t) e per il suo spostamento richiedeva un tiro di dodici cavalli, poi sostituito da un trattore d'artiglieria Holt.\nMark II.\nNell'ultimo anno del conflitto, 1918, entr\u00f2 in servizio la versione \"Mark II\", con cannone pi\u00f9 lungo, nuovo sistema di rinculo ed altro. Successivamente questa venne modificata con un nuovo affusto che per\u00f2 accresceva il peso totale dell'arma di una tonnellata, rendendo necessario per il suo spostamento il ricorso ad un traino meccanico. Questa arma venne anche montata sul \"Gun Carrier Mark I\".\nIl 60 pounder rimase in servizio fino al 1944 sebbene gli ultimi combattimenti nei quali fu impiegato furono quelli della campagna del Nord Africa."}
{"id": "454092", "revid": "1305772", "url": "https://it.wikipedia.org/wiki?curid=454092", "title": "Mercedes (disambigua)", "text": ""}
{"id": "454095", "revid": "287204", "url": "https://it.wikipedia.org/wiki?curid=454095", "title": "Monte Verde", "text": ""}
{"id": "454112", "revid": "198277", "url": "https://it.wikipedia.org/wiki?curid=454112", "title": "Gustav Brunner", "text": "Biografia.\nArrivato in Formula 1 nel , lavor\u00f2 inizialmente per il team tedesco disegnando due auto, la D6 (1983) e la D7 (), prima di abbandonare in seguito a una serie di litigi con il titolare Hans Gunther Schmidt. Il lo vide al lavoro per la britannica dove progett\u00f2 la monoposto 03. In questo periodo si guadagn\u00f2 una certa reputazione nell'ambiente per la capacit\u00e0 di disegnare buoni telai anche a \"budget\" ridotto, nonostante le squadre per cui aveva lavorato non avessero ottenuto risultati di rilievo.\nIn seguito lavor\u00f2 dapprima sempre in Gran Bretagna per la e poi in Italia per la dove, oltre alla Formula 1, collabor\u00f2 anche al progetto della Ferrari Cart, prototipo pensato per l'omonimo campionato nordamericano. Lasci\u00f2 la scuderia di Maranello nel a causa dell'arrivo di John Barnard e pass\u00f2 alla teutonica , nuovo team di Schmidt, dove disegn\u00f2 l'ARC1, divenuta famosa come \"la piccola Ferrari blu\" per la somiglianza con la precedente opera di Brunner, la F1-87. Presto chiuse una seconda volta la collaborazione con Schmidt per diventare direttore tecnico del team .\nQuando la squadra tedesca si ritir\u00f2 alla fine della stagione , pass\u00f2 alla britannica , all'epoca nota come Leyton House per ragioni commerciali. Durante questo periodo \u00e8 ricordato soprattutto per avere scavalcato il muretto dei box ed essere corso in mezzo alla pista del Paul Ricard, dove il suo pilota Ivan Capelli aveva appena conquistato un secondo posto nel Gran Premio di Francia 1990.\nCon il ritiro della March pass\u00f2 alla faentina nel , progettando l'ottimo telaio M193, prima di trasferirsi al reparto ricerca e sviluppo del team Ferrari, per poi ritornare alla Minardi come direttore tecnico nel . Dopo tre stagioni consecutive in cui si guadagn\u00f2 il plauso per i suoi telai innovativi e per l'efficienza della gestione economica, venne strappato dalla che lo pose a direttore tecnico del loro neonato team di Formula 1; lasci\u00f2 la casa nipponica alla fine del ."}
{"id": "454113", "revid": "1318658", "url": "https://it.wikipedia.org/wiki?curid=454113", "title": "Sosistrato", "text": "Il nome Sosistrato si riferisce ad alcuni personaggi della Magna Grecia."}
{"id": "454114", "revid": "113715708", "url": "https://it.wikipedia.org/wiki?curid=454114", "title": "Aldo Settimio Boni", "text": "Ultimati gli studi classici, frequent\u00f2 l'Accademia Militare di Modena (83\u00ba corso \"Rex\"). Aggregato come ufficiale al 121\u00ba Reggimento fanteria \"Macerata\", fu inviato sul fronte balcanico l'11 giugno 1942. Fu subito ferito gravemente alla spalla destra in uno scontro con i guerriglieri iugoslavi presso Ko\u010devje, in Slovenia, il 18 dello stesso mese e ricoverato all'ospedale militare da campo. Il 22 giugno fu traslocato all'ospedale militare di Gorizia.\nTornato al fronte, ottenne il comando della III Compagnia del 121\u00ba Reggimento fanteria dislocato in Croazia presso Ogulin. Boni venne spesso impiegato con il suo reparto in azioni particolari e di pericolo. Ottenne un elogio sul campo, scritto dal generale Vincenzo Giardina e, in seguito a un'azione su Cerovnik del 30 giugno 1943, fu proposto per la medaglia al valore. Nel successivo mese di luglio, in riconoscimento dei suoi meriti, gli fu affidato il comando del presidio di Iosipdol. Le forze del presidio erano costituite da: dodici ufficiali (di cui uno medico); una compagnia fucilieri; due plotoni mitraglieri; due plotoni mortai da 81; un plotone genieri; una sezione sussistenza; un nucleo carabinieri.\nIn seguito agli eventi dell'8 settembre 1943 fu rimpatriato.\nNegli anni 1943\u20131945 continu\u00f2 la guerra come tenente nella Repubblica Sociale Italiana, nel 2\u00ba battaglione del 3\u00ba Reggimento bersaglieri volontari \"Caretto\", al comando della V Compagnia \"la Volontaria\" dislocata in Liguria per la difesa costiera, dove fra l'altro si prodig\u00f2 per garantire corretti rapporti con la popolazione civile.\nPartecip\u00f2 a diverse azioni militari, fu ripetutamente ferito e termin\u00f2 il conflitto con i gradi di capitano, ottenuti per meriti sul campo.\nConseguita la laurea in giurisprudenza presso l'Universit\u00e0 di Milano nel 1947, nel 1948 fu riammesso nell'esercito, aggregato dapprima al 3\u00ba Reggimento bersaglieri a Brescia e poi, dal 1949, all'8\u00ba Reggimento bersaglieri di stanza a Pordenone, dove rimase fino al prematuro ritiro \"per causa di guerra\", continuando per\u00f2 a risiedere a Pordenone fino alla morte. Nel 1949 gli fu conferita la croce al merito di guerra.\nAutore di poesie e canzoni, fu definito \"poeta e soprattutto cantore dei bersaglieri\". Tra le sue composizioni \u00e8 da ricordare la canzone bersaglieresca \"Primavera cremisi\", eseguita fra l'altro nel 1949 a Roma in occasione della ricostituzione dell'8\u00ba Reggimento bersaglieri e nel 1954 all'ingresso delle truppe italiane a Trieste, e il canto \"Vetta bianca\", composto nel 1956 in occasione del 31\u00ba Congresso della Filologica friulana a Claut, che venne inserito nel repertorio ufficiale del Corpo degli alpini.\nAldo Boni si dedic\u00f2 anche a studi meccanici. Una delle sue realizzazioni, lo SNAP (Silenziatore Neutralizzatore Atmosferica Pressione), particolare sistema di scappamento per motori a scoppio denominato anche \"tiragas SNAP\", fu adottato di serie dalla casa automobilistica Ferrari nei primi anni sessanta applicato alla versione 250 GT Berlinetta \"Le Mans\"."}
{"id": "454119", "revid": "396099", "url": "https://it.wikipedia.org/wiki?curid=454119", "title": "Arco di Augusto (Rimini)", "text": "L'Arco di Augusto di Rimini \u00e8 il pi\u00f9 antico arco romano tra quelli conservati ed \u00e8 stato costruito nel 27 a.C. con decreto del Senato romano al fine di onorare l'imperatore Augusto per aver restaurato la via Flaminia e le pi\u00f9 importanti strade italiane; esso, infatti, segnava la fine della via Flaminia che collegava Rimini a Roma, capitale dell'Impero, confluendo poi nel decumano massimo, l'odierno corso d'Augusto, e che portava all'imbocco dell'antica via Emilia (cardo massimo). Insieme al ponte di Tiberio, \u00e8 uno dei simboli della citt\u00e0 di Rimini, tanto da comparire nello stemma della citt\u00e0.\nDescrizione.\nL'Arco d'Augusto risulta essere uno dei monumenti romani pi\u00f9 celebri dell'Italia settentrionale, in quanto \u00e8 il pi\u00f9 antico e solenne arco onorario tra quelli conservati, ed \u00e8 posizionato su una delle strade pi\u00f9 percorse dell'Italia antica.\nL'arco \u00e8 stato costruito in travertino di Nabresina e allo stato odierno si presenta isolato, come un grande arco trionfale, senza pi\u00f9 la funzione originale di porta urbica monumentale; esso, infatti, era inserito nelle mura della citt\u00e0 in opera poligonale, di cui si conserva ancora traccia ai fianchi in basso, che facevano parte della prima cinta muraria in pietra della citt\u00e0, risalente al III secolo a.C.. Inoltre, era affiancato da due torri lapidee preesistenti, sempre in opera poligonale, poste ai lati della precedente porta a due o tre fornici.\nAl fornice centrale, largo 9\u00a0m circa, si affiancano due semicolonne con fusti scanalati e capitelli corinzi, che reggono la trabeazione, il timpano e l'attico posto al di sopra di essi con un coronamento in laterizi a merli ghibellini. I quattro clipei, posti tra i capitelli e la ghiera dell'arco, rappresentano, per il lato verso Roma: le divinit\u00e0 di Giove con il fulmine (in sinistra) e Apollo con la cetra e il corvo (in destra); mentre, per il lato verso il centro di Rimini: le divinit\u00e0 di Nettuno con il tridente e il delfino (in sinistra) e Minerva con il gladio e la corazza-trofeo (in destra). Al di sopra dell'apertura dell'arco, su ambo le facciate, si trova il muso di un toro, .\nL'attico nella sua forma originale \u00e8 andato distrutto, probabilmente a causa di terremoti, e fu ricostruito nella sua forma attuale in epoca medievale (circa X secolo), periodo in cui la citt\u00e0 venne tenuta dai ghibellini; il documento grafico pi\u00f9 antico del monumento in epoca medievale \u00e8 il sigillo del duca Orso (X sec.), rinvenuto da Luigi Tonini, oltre che un altro sigillo della citt\u00e0 del XIII sec..\nLa funzione principale dell'opera, oltre a quella di porta urbica, era quella commemorativa e propagandistica svolta dall'iscrizione presente nell'attico, andata parzialmente persa, e probabilmente da un gruppo plastico, come poteva essere la statua bronzea dell'imperatore Augusto ritratto nell'atto di condurre una quadriga, o, secondo un'altra ipotesi del riminese Danilo Re, i quattro Bronzi dorati da Cartoceto (PU), che rappresenterebbero in questo caso Giulio Cesare, Augusto, Azia maggiore (madre di Augusto) e Giulia minore (madre di Azia e sorella di Cesare), il che spiegherebbe anche il nome di \"Porta Aurea\", usato fin dal Medioevo; tuttavia, esistono altre ipotesi per la collocazione originaria e l'identificazione dei Bronzi dorati di Cartoceto.\nL'iscrizione, ora mutila delle parti ricostruite tra parentesi quadre, era la seguente:\nL'elevata larghezza del fornice, all'epoca, non avrebbe consentito di ospitare una porta e ci\u00f2 \u00e8 dovuto al fatto che il regime di pace al centro della propaganda politica dell'Imperatore Augusto, la cosiddetta \"Pax Augustea\", rendeva remota la necessit\u00e0 di una porta civica che si potesse chiudere, non essendoci il pericolo di essere attaccati.\nL'Arco di Augusto rimase la porta principale della citt\u00e0, affiancato da edifici di modesta qualit\u00e0, fino al periodo fascista, quando tra il 1936 e il 1938, per volere di Mussolini, venne isolato demolendo le costruzioni adiacenti, e anche le torri che erano tornate a fiancheggiare l'arco dopo le demolizioni, ."}
{"id": "454122", "revid": "122117803", "url": "https://it.wikipedia.org/wiki?curid=454122", "title": "Angelo Carrara", "text": "Ha lanciato artisti quali Franco Battiato, Alice, Povia, Luciano Ligabue e Timoria. \nBiografia.\nLa sua carriera comincia nel 1970 come musicista, nel gruppo Le Mani. Nel 1973 fonda l'etichetta Trident Records, che fino al 1975 produce dischi di musica progressive; il gruppo pi\u00f9 noto furono i Trip.\nNel 1981 lancia la casa di produzione \"Target\", con la quale produce artisti come Alice, Francesco Baccini, Aleandro Baldi, Giuni Russo, Franco Battiato, Pierangelo Bertoli, Bluvertigo, ClanDestino, Cristiano De Andr\u00e9, Dolcenera, Eugenio Finardi, Luciano Ligabue, Mango, Povia, Faust'O, Oliviero Malaspina e i Timoria.\nLigabue entra in contatto con lui tramite una cassetta con alcune sue canzoni lasciate a Pierangelo Bertoli, il quale apprezzandole ne incide due, \"Sogni di rock'n'roll\" e \"Figlio di un cane\", e lo presenta ad Angelo Carrara.\nNel 2001 decide di tornare a produrre e commercializzare sul territorio nazionale concerti e tour dei propri artisti, oltre al booking di artisti non direttamente prodotti.\nConosce Michele Ferrandi (emergente nel settore organizzatore concerti) tramite il maestro Bruno Santori e subito nasce un feeling che dar\u00e0 vita alla Target Live.\nFino al 2004 la collaborazione produce e porta in giro per l'Italia i seguenti tour:\nAlla fine del 2004 la Target Live cessa di esistere a causa dell'uscita dalla societ\u00e0 di Michele Ferrandi che si avvicina al produttore Geppino Afeltra.\nNel 2009 Carrara interrompe la collaborazione con Povia.\n\u00c8 morto suicida nel 2012 all'et\u00e0 di 67 anni"}
{"id": "454136", "revid": "742538", "url": "https://it.wikipedia.org/wiki?curid=454136", "title": "Battaglia di Imera", "text": ""}
{"id": "454139", "revid": "95049", "url": "https://it.wikipedia.org/wiki?curid=454139", "title": "Monte Verde Vecchio", "text": ""}
{"id": "454140", "revid": "11694", "url": "https://it.wikipedia.org/wiki?curid=454140", "title": "Battaglia di Himera", "text": ""}
{"id": "454152", "revid": "1431409", "url": "https://it.wikipedia.org/wiki?curid=454152", "title": "Stjepan Tomas", "text": "Carriera.\nGiocatore.\nClub.\nHa iniziato la carriera nell'Istra Pola nel 1994 giocando 24 partite nella stagione del debutto, e attirando cos\u00ec l'attenzione di una tra le squadre pi\u00f9 blasonate del Paese: la Croazia Zagabria. Con la squadra della capitale croata gioca per 6 stagioni (93 presenze e 2 gol in campionato) vincendo cinque campionati croati (1996, 1997, 1998, 1999, 2000) e tre Coppe di Croazia (1996, 1997, 1998) e altrettante Supercoppe di Croazia (1996, 1997, 1998).\nPassato al nell'estate del 2000, debutta in Serie A chiudendo la prima stagione in biancorosso con 24 apparizioni e la retrocessione. L'anno successivo conclude la sua esperienza sotto i Colli Berici con altre 24 partite.\nPassato al , nel 2002, gioca altre 26 partite ma conclude la sua esperienza lariana con una nuova retrocessione.\nTrasferitosi in Turchia, al Fenerbah\u00e7e, vince subito la S\u00fcper Lig (la massima serie turca), passando l'anno successivo, nel 2004 ai rivali del Galatasaray, con i quali vince la Coppa di Turchia 2005 e il campionato turco 2005-2006.\nNell'agosto 2007 viene ingaggiato dal , con cui vince il primo campionato russo nella storia del club.\nNazionale.\nCon la sua nazionale, con cui ha debuttato nel 1998, ha collezionato 49 presenze e 1 gol, facendo parte delle spedizioni ai Mondiali del 2002, agli Europei del 2004 e ai Mondiali del 2006.\nAllenatore.\nIl 15 novembre 2019 \u00e8 nominato allenatore dell', dove rimane in carica sino al 31 dicembre, quando viene esonerato dopo 3 pareggi e 3 sconfitte in 6 giornate di S\u00fcper Lig.\nStatistiche.\nCronologia presenze e reti in nazionale.\n "}
{"id": "454164", "revid": "125850663", "url": "https://it.wikipedia.org/wiki?curid=454164", "title": "Belcanto", "text": "Il belcanto, bel canto o belcantismo \u00e8 una tecnica di canto virtuosistico caratterizzata dal passaggio omogeneo dalle note gravi alle acute, da agilit\u00e0 nell'ornamentazione e nel fraseggio e dalla concezione della voce umana come strumento.\nSi tratta di un termine musicale di origine italiana, riferito in modo pi\u00f9 generale all'arte e alla scienza della tecnica vocale, affermatosi nel tardo XVI secolo.\nLa diffusione della melodia composta per una sola voce (la monodia accompagnata del \"recitar cantando\") diede la possibilit\u00e0 anche ai compositori, oltrech\u00e9 ai cantanti, di curare maggiormente la disciplina del canto, che si concretizz\u00f2 con la stesura di vari esercizi, chiamati solfeggi, atti ad allenare la voce ad una migliore esecuzione delle opere. I compositori dell'epoca (ad esempio esponenti della scuola musicale napoletana quali Alessandro Scarlatti e Nicola Porpora) favorirono questa tendenza creando melodie di particolare seducente eufonia. \nTale stile di canto \u00e8 caratterizzato dalla perfetta uniformit\u00e0 della voce, da un eccellente legato, da un registro lievemente pi\u00f9 alto, da un'incredibile agilit\u00e0 e flessibilit\u00e0 e da un timbro morbido. La maggiore enfasi posta sulla tecnica, rispetto al volume, ha fatto s\u00ec che sia stato a lungo associato ad un esercizio atto a dimostrare la bravura dell'esecutore.\nStoria.\nCreatore della scuola del Belcanto fu il romano Giulio Caccini, che da Roma si trasfer\u00ec a Firenze, ove fond\u00f2 la scuola di canto in cui fiorirono le voci delle figlie Francesca e Settimia. Nel suo insegnamento, il Caccini fu un rinnovatore della ortofonia vocale e uno dei primissimi compositori di melodrammi; egli lasci\u00f2 scritte interessanti norme del Belcanto.\nFino a tutto il Settecento il \"canto sillabico\", o \"recitativo\" all'italiana, favorito dal cadenzato sillabare dell'italiano, si sviluppa un po' dovunque. \u00c8 caratterizzato da suoni chiari, morbidi, omogenei, di ritmo elegante e squisitezza formale. Si fa ampio ricorso al flautato e al falsetto che consentono di rendere piacevoli anche le note pi\u00f9 alte. il ritmo respiratorio \u00e8 regolare e coincide sempre e favorisce pause e legati, i passaggi sono morbidi, le aperture, le scale, i vocalizzi, i portamenti si dischiudono luminosi e vellutati.\nSi aspira alla bellezza ideale, salvifica e depurata dai drammi della realt\u00e0. La distinzione di ruoli e caratteri \u00e8 del tutto trascurata. La supremazia vocale \u00e8 prioritaria e sorvola e glissa sulla verosimiglianza scenica della vicenda rappresentata. In due secoli (epoca barocca e classica), quasi esclusivamente nell'opera seria si affermano i cantanti \"sopranisti\", \"contraltisti\" o \"falsettisti naturali\", altrimenti detti \"musici\": quasi esclusivamente di estrazione clericale, castrati gi\u00e0 in et\u00e0 prepuberale, grazie a questa terribile usanza acquisiscono timbri ricchissimi, estensioni abnormi, ampliando capacit\u00e0 e pienezza polmonare, dolcezza e duttilit\u00e0 espressiva, interpretando, con strabilianti virtuosismi, indistintamente personaggi idealizzati, esotici, mitologici, allegorici, senza predeterminate partiture maschili o femminili (il grande Farinelli com'\u00e8 noto era un castrato).\nRossini, Bellini e Donizetti sono generalmente indicati come i massimi esponenti di questo stile. In realt\u00e0 gli spartiti di questi tre compositori non rispondono che in minima parte ai canoni estetici sopra descritti. D'altronde il termine belcanto - proposto per la prima volta da Vittoria Archilei alla fine del Cinquecento - fu utilizzato nell'accezione oggi corrente solo con l'avvento del romanticismo (primi decenni del XIX secolo), periodo a partire dal quale tutti gli operisti, da Bellini e Donizetti a seguire con Wagner, Verdi fino ai veristi Mascagni, Leoncavallo, Giordano, Cilea e particolarmente Puccini, esigettero voci pi\u00f9 tese, struggenti, drammatiche e robuste. Chi si oppose a questa nuova tendenza inizi\u00f2 a lamentarsi della perdita di una tradizione (\"Ahinoi, abbiamo perso il nostro bel canto\"), attribuendola a Rossini.\nMa nelle opere di Rossini le disomogeneit\u00e0 timbriche sono al contrario uno degli ingredienti vocali pi\u00f9 saporiti, basti pensare all'uso del falsettone nelle voci tenorili, che il compositore difese sempre a spada tratta. Ancora pi\u00f9 impropria \u00e8 l'attribuzione di uno stile \"belcantistico\" a Bellini e Donizetti, la cui vocalit\u00e0 sorprese il pubblico dell'epoca proprio per la sua potenza espressiva, tanto da porre in secondo piano sia l'aspetto puramente tecnico (ancora centrale in Rossini) sia la purezza del suono.\nI soprani Maria Callas, Joan Sutherland, Leyla Gencer, Beverly Sills, Montserrat Caball\u00e9 e Maria Dragoni, i tenori Enrico Caruso, John McCormack, Beniamino Gigli, Tito Schipa e Giacomo Lauri-Volpi sono tra i maggiori esponenti della tecnica di canto all'italiana del ventesimo secolo. L'evidente differenza tra le rispettive vocalit\u00e0 e repertori, conferma che la scuola italiana del belcanto non \u00e8 limitabile storicisticamente alle origini considerate belcantistiche in senso stretto, che vanno dalla Camerata Fiorentina fino a Rossini."}
{"id": "454178", "revid": "138642", "url": "https://it.wikipedia.org/wiki?curid=454178", "title": "Programma atomico tedesco", "text": ""}
{"id": "454185", "revid": "125769327", "url": "https://it.wikipedia.org/wiki?curid=454185", "title": "Nissan Motor", "text": "La Nissan Motor Co., Ltd. (in giapponese \u65e5\u7523\u81ea\u52d5\u8eca\u682a\u5f0f\u4f1a\u793e, traslitterato Nissan Jid\u014dsha kabushikigaisha) abbreviato in Nissan, \u00e8 una casa automobilistica multinazionale giapponese con sede a Nishi-ku, Yokohama.\nL'azienda \u00e8 presente sul mercato automobilistico con i marchi Nissan, Infiniti e Datsun. Conosciuta sul mercato italiano soprattutto per i suoi fuoristrada, per la city car Micra e per il crossover Qashqai, \u00e8 la seconda pi\u00f9 grande casa nipponica dopo la Toyota. Fa parte del gruppo Renault ed \u00e8 presieduta da Jean-Dominique Senard.\nDal 1999, Nissan fa parte della Renault-Nissan-Mitsubishi Alliance, una partenariato tra le giapponesi Nissan, Mitsubishi Motors e la francese Renault. A partire dal 2013, Renault detiene il 43,4% delle azioni con diritto di voto in Nissan, mentre Nissan detiene il 15% delle azioni senza diritto di voto in Renault.\nNel 2013, Nissan era la sesta casa automobilistica pi\u00f9 grande del mondo, dopo Toyota, General Motors, Volkswagen Group, Hyundai Motor Group e Ford. Nel loro insieme, la Renault-Nissan Alliance sarebbe la quarta casa automobilistica pi\u00f9 grande del mondo. Nissan \u00e8 il marchio giapponese leader in Cina, Russia e Messico.\nNel 2014 Nissan era la pi\u00f9 grande casa automobilistica del Nord America.\nNissan \u00e8 il pi\u00f9 grande produttore mondiale di veicoli elettrici, con vendite globali di oltre 320.000 veicoli completamente elettrici ad aprile 2018. Il veicolo pi\u00f9 venduto della gamma completamente elettrica della casa automobilistica \u00e8 la Nissan Leaf, un'auto interamente elettrica e quella plug-in pi\u00f9 venduta al mondo nella storia.\nA gennaio 2018, l'amministratore delegato di Nissan Hiroto Saikawa ha annunciato che tutti i veicoli Infiniti creati a partire dal 2021 saranno veicoli ibridi o veicoli completamente elettrici.\nStoria.\nInizio del marchio Datsun dal 1914.\nMasujiro Hashimoto (\u6a4b\u672c\u5897\u6cbb\u90ce) fond\u00f2 la Kwaishinsha (Kaishinsha) Motor Car Works (\u5feb\u9032\u793e\u81ea\u50cd\u8eca\u5de5\u5834, Kwaishinsha jid\u014dsha k\u014dj\u014d, A Good Company Automobile Manufacturer) il 1\u00ba luglio 1911 nel distretto Azabu-Hiroo di Tokyo. Nel 1914, l'azienda produsse la sua prima auto, chiamata DAT.\nIl nome del modello della nuova vettura era un acronimo dei cognomi degli investitori dell'azienda:\nFu ribattezzato Kaishinsha Motorcar Co., Ltd. nel 1918 e di nuovo in DAT Jidosha &amp; Co., Ltd. (DAT Motorcar Co.) nel 1925. DAT Motors costru\u00ec camion oltre alle autovetture DAT e Datsun. La stragrande maggioranza della sua produzione era costituita da camion, a causa di un mercato di consumo quasi inesistente per le autovetture all'epoca e dagli sforzi di ripristino di emergenza a seguito del terremoto del Grande Kant\u014d del 1923 . A partire dal 1918 furono prodotti i primi camion DAT per il mercato militare. Allo stesso tempo, Jitsuyo Jidosha Co., Ltd. (jitsuyo significa uso pratico o utilit\u00e0) produceva piccoli camion utilizzando parti e materiali importati dagli Stati Uniti.\nNel 1931, la DAT usc\u00ec con una nuova vettura pi\u00f9 piccola, chiamata Datsun Type 11, la prima \"Datson\", che significa \"Figlio di DAT\". Pi\u00f9 tardi, nel 1933, dopo che Nissan Group zaibatsu prese il controllo di DAT Motors, l'ultima sillaba di Datson fu cambiata in \"sole\", perch\u00e9 \"figlio\" significa anche \"perdita\" in giapponese, da cui il nome \"Datsun\" (\u30c0\u30c3\u30c8\u30b5\u30f3, Dattosan).\nNome Nissan utilizzato per la prima volta negli anni '30.\nNel 1928, Yoshisuke Aikawa (soprannome: Gisuke/Guisuke Ayukawa) fond\u00f2 la holding Nihon Sangyo (\u65e5\u672c\u7523\u696d Japan Industries o Nihon Industries). Il nome \"Nissan\" \u00e8 nato negli anni '30 come abbreviazione usata alla Borsa di Tokyo per Nihon Sangyo. Questa azienda era Nissan \"Zaibatsu\", che includeva Tobata Casting e Hitachi. A quel tempo Nissan controllava le fonderie e le attivit\u00e0 di ricambi per auto, ma Aikawa non entr\u00f2 nella produzione di automobili fino al 1933.\nNel 1931, DAT Jidosha Seizo divenne affiliata con Tobata Casting e fu fusa in Tobata Casting nel 1933. Poich\u00e9 Tobata Casting era un'azienda Nissan, questo fu l'inizio della produzione automobilistica di Nissan.\nNissan Motor organizzata nel 1934.\nLa Nissan Motor Co., Ltd. nasce come societ\u00e0 autonoma nel 1934 quando il \"Nippon Sangyo\" ottiene la propriet\u00e0 della Jidosha-Seido Ltd., societ\u00e0 stabilitasi l'anno precedente a Yokohama.\nLa prima autovettura, messa sul mercato con il marchio Datsun, entra in produzione nel 1935.\nLa produzione viene fermata nel 1941 per la guerra, dopo 20.000 veicoli circa.\nDopo l'ostacolo della seconda guerra mondiale, la produzione delle Datsun viene ripristinata nel 1947.\nNel 1951 entra in produzione un fuoristrada che utilizzava l'esperienza accumulata negli anni della guerra sui mezzi militari, nasce quindi il Nissan Patrol destinato a diventare una leggenda. Forte di un sei cilindri da 85 CV e di un'ottima trazione integrale il fuoristrada nipponico si dimostra addirittura superiore della Jeep Willis americana in potenza e possibilit\u00e0 di carico.\nLa prima connessione americana di Nissan.\nDAT aveva ereditato il capo progettista di Kubota, l'ingegnere americano William R. Gorham. Questo, insieme alla visita di Aikawa nel 1908 a Detroit, avrebbe influenzato notevolmente il futuro di Nissan. Sebbene fosse sempre stata intenzione di Aikawa utilizzare la tecnologia all'avanguardia per la produzione di automobili dall'America, \u00e8 stato Gorham a realizzare il piano. La maggior parte dei macchinari e dei processi proveniva originariamente dagli Stati Uniti. Quando Nissan inizi\u00f2 ad assemblare veicoli pi\u00f9 grandi con il marchio \"Nissan\" nel 1937, gran parte dei piani di progettazione e delle strutture degli impianti furono forniti dalla Graham-Paige Company. Nissan aveva anche una licenza Graham in base alla quale venivano prodotte autovetture, autobus e camion\nRelazioni con la Austin Motor Company (1937-1960).\nDal 1934 Datsun inizi\u00f2 a costruire Austin 7s su licenza. Questa operazione \u00e8 diventata il pi\u00f9 grande successo della licenza all'estero di Austin dei suoi Seven e ha segnato l'inizio del successo internazionale di Datsun\nNel 1952, Nissan stipul\u00f2 un accordo legale con Austin, affinch\u00e9 Nissan assemblasse 2.000 Austin da set parzialmente assemblati importati e li vendesse in Giappone con il marchio Austin. L'accordo prevedeva che Nissan producesse tutte le parti Austin localmente entro tre anni, un obiettivo raggiunto da Nissan. Nissan ha prodotto e commercializzato Austin per sette anni. L'accordo ha anche concesso a Nissan i diritti di utilizzare i brevetti Austin, che Nissan ha utilizzato per sviluppare i propri motori per la sua linea di automobili Datsun. Nel 1953, le Austin di fabbricazione britannica furono assemblate e vendute, ma nel 1955 l'Austin A50 - completamente costruita da Nissan e dotata di un nuovo motore da 1489 cc - era sul mercato in Giappone. Nissan ha prodotto 20.855 Austin dal 1953 al 1959.\nSciopero di 100 giorni del 1953.\nDurante la guerra di Corea, la Nissan fu un importante produttore di veicoli per l'esercito americano. Dopo la fine della guerra di Corea, in Giappone esistevano livelli significativi di sentimento anticomunista. Il sindacato che organizz\u00f2 la forza lavoro di Nissan era forte e militante. Nissan era in difficolt\u00e0 finanziarie e quando arrivarono le trattative salariali, la compagnia prese una linea dura. I lavoratori furono rinchiusi nelle fabbriche e in diverse centinaia furono licenziati. Il governo giapponese e le forze di occupazione statunitensi arrestarono diversi leader sindacali. Il sindacato rest\u00f2 senza fondi di sciopero e fu sconfitto. Fu formato un nuovo sindacato, con Shioji Ichiro tra i capi. Ichiro aveva studiato alla Universit\u00e0 di Harvard con una borsa di studio del governo statunitense. Port\u00f2 avanti un'idea per scambiare tagli salariali per il salvataggio di 2.000 posti di lavoro. L'idea di Ichiro venne inserita in un nuovo contratto sindacale che diede priorit\u00e0 alla produttivit\u00e0. Tra il 1955 e il 1973, Nissan si espanse rapidamente sulla base dei progressi tecnici supportati - e spesso suggeriti - dall'Unione. Ichiro divenne presidente della Confederazione dei sindacati automobilistici giapponesi e \"la figura pi\u00f9 influente nell'ala destra del movimento operaio giapponese\".\nUnione con la Prince Motor Company.\nNel 1966, Nissan si fonde con la Prince Motor Company, portando nella sua selezione pi\u00f9 auto esclusive, tra cui Skylines e Gloria. Il nome Prince fu infine abbandonato, e Skyline e Gloria successivi portavano il nome Nissan. \"Prince\" venne utilizzato presso la concessionaria giapponese Nissan \"Nissan Prince Shop\" fino al 1999, quando \"Nissan Red Stage\" lo sostitu\u00ec. La stessa Nissan Red Stage \u00e8 stata sostituita dal 2007. Lo Skyline \u00e8 stata succeduta dalla Serie G Infiniti.\nEspansione estera.\nNel 1958 la Nissan si conferma a livello mondiale quando una Datsun 210 vince il \"Mobilgas Round Australia Trial\".\nIn quello stesso anno inizi\u00f2 l'esportazione negli USA e nel 1960 Nissan arriva a stabilirsi come Nissan Motor Corporation USA (NMC) in California.\nDopo che nell'anteguerra i rapporti con il vecchio continente si erano limitati a licenze per la costruzione di veicoli della Austin Motor Company in Giappone, nel 1962 la Nissan affronta anche il mercato europeo, mentre sul fronte del mercato interno nipponico nel 1966 si fonde con il gruppo \"Prince Motor\", costruendo cos\u00ec anche i modelli Skyline e Gloria.\nIl 1969 vede il lancio di una sportiva: la Datsun 240Z, con un motore 2,4 litri sei cilindri in linea da 150 cavalli. Il marchio \"Datsun\" verr\u00e0 in seguito sempre meno utilizzato e i modelli cominciarono ad essere commercializzati direttamente con il marchio \"Nissan\".\nAll'inizio degli anni Ottanta Nissan acquisisce interessi nella Motor Iberica a Barcellona in Spagna, nel 1981 costituisce con L'Alfa Romeo la joint-venture Arna, che produsse una vettura ricavata montando i motori Alfasud sulle scocche della vettura Nissan Cherry; mentre nel 1988 con il \"Nissan European Technical Centre Ltd.\" pone una base nel Regno Unito e in Italia.\nIl 1992 vede il lancio nel mercato europeo della Micra nella nuova versione, (difatti la Micra era stata lanciata in Europa nel 1984) che nel 1993 \u00e8 eletta auto dell'anno. Questo \u00e8 anche l'anno di un nuovo 4x4: il Terrano II, prodotto a Barcellona per il mercato europeo.\nAnche la Nissan, al pari delle sue concorrenti Toyota e Honda, ha immesso sul mercato un nuovo marchio distintivo dei veicoli di gamma superiore, la Infiniti, utilizzato inizialmente sul mercato nordamericano nel 1989.\nNegli stessi anni Novanta l'azienda \u00e8 stata coinvolta nella crisi finanziaria di tutto il gruppo di cui faceva parte ed \u00e8 stata interessata dalla acquisizione di parte del capitale sociale da parte della francese Renault. Nel 1999 l'azienda francese ha messo a capo della Nissan il manager brasiliano Carlos Ghosn che ha imposto un grande piano di rinascita, costato peraltro una riduzione dell'organico di circa 21.000 persone ma che ha riportato la casa giapponese a produrre profitti dopo molti anni di crisi.\nAlleanza con Renault.\nL'alleanza Nissan-Renault \u00e8 caratterizzata anche da un complicato incrocio azionario tra le due societ\u00e0, caso unico nel panorama mondiale dell'economia.\nLa produzione spazia dalle vetture di citt\u00e0 a quelle sportive, dai classici fuoristrada alle moderne SUV, senza dimenticare la produzione dei veicoli commerciali. In questi ultimi anni sono state sperimentate anche alcune tecnologie di auto elettrica.\nDal 2014, al posto della Ford la Nissan \u00e8 il main sponsor in campo automobilistico della UEFA Champions League.\nDal 1\u00ba aprile 2017 Carlos Ghosn, dopo sedici anni, lascia il timone a Hiroto Saikawa come amministratore delegato per concentrarsi sull'alleanza Renault-Nissan estesa anche alla Mitsubishi dopo averne acquisita una quota di minoranza. Nel novembre 2018 Ghosn viene arrestato all'aeroporto di Tokyo per illeciti finanziari.\nNel settembre 2019 Saikawa si \u00e8 dimesso da CEO in seguito alle accuse di pagamenti impropri ricevuti ed \u00e8 provvisoriamente sostituito da Yasuhiro Yamauchi. Nell'ottobre 2019 la societ\u00e0 ha annunciato di aver nominato nell'incarico di CEO Makoto Uchida, laureato in teologia all'Universit\u00e0 Doshisha di Kyoto e capo delle attivit\u00e0 Nissan in Cina."}
{"id": "454187", "revid": "1005847", "url": "https://it.wikipedia.org/wiki?curid=454187", "title": "Maria Luisa Boccia", "text": "Biografia.\nDocente universitaria di filosofia politica all'Universit\u00e0 di Siena, ha iniziato ad occuparsi di politica nel 1964, militando nel PCI con un particolare interesse per la questione femminile. \u00c8 la nipote del leader storico della sinistra Pietro Ingrao.\n\u00c8 stata fondatrice negli anni settanta della rivista femminista \"Reti\", e di \"Rosa, Quaderno di studio e di movimento sulla condizione della donna\", rivista gestita da un collettivo di donne tra cui Fiamma Nirenstein e la poetessa Biancamaria Frabotta.\nCome studiosa di filosofia ha collaborato e collabora con riviste e centri di ricerca, tra i quali il \"Centro studi e iniziative per la Riforma dello Stato\", la \"Fondazione Basso\", il \"Centro studi filosofici Mario Rossi\".\nFa parte del movimento pacifista ed \u00e8 autrice di saggi sul rapporto tra donne e politica, sul \"pensiero della differenza\", e su grandi temi sociali connessi alle tematiche femminili.\nNell'aprile 2006 \u00e8 stata eletta senatrice nelle liste di Rifondazione Comunista.\nDopo le Elezioni politiche del 2008 non viene rieletta in Parlamento.\nAl Congresso si schiera con la mozione di Nichi Vendola, e poi partecipa alla costruzione del Movimento per la Sinistra e di Sinistra Ecologia Libert\u00e0, partito nel quale ricopre ora il ruolo di presidente dell'assemblea nazionale.\nAlle Elezioni politiche italiane del 2013 \u00e8 candidata capolista al Senato nelle Marche con Sinistra Ecologia Libert\u00e0, ma non viene eletta.\nDal 2015 \u00e8 Presidente del Centro per la Riforma dello Stato, succedendo a Mario Tronti nella guida del prestigioso istituto di ricerca."}
{"id": "454194", "revid": "1393243", "url": "https://it.wikipedia.org/wiki?curid=454194", "title": "Magia arcana", "text": "Nel gioco di ruolo fantasy \"Dungeons &amp; Dragons\" esistono numerose forme di magia, fra cui la magia arcana, ovvero la magia che viene manipolata perch\u00e9 appresa in qualche modo o per una dote innata. Chi utilizza la magia arcana viene chiamato genericamente \"incantatore arcano\" o \"arcanista\".\nLa magia arcana, nota in alcune ambientazioni come \"l'Arte\", \u00e8 principalmente indirizzata alla destabilizzazione e alla distruzione (la magia divina invece \u00e8 indirizzata alla guarigione e alla protezione; gli incantesimi arcani sono utili soprattutto durante la battaglia, quelli divini soprattutto dopo).\nFra le classi base del \"Manuale del Giocatore\", quelle che sono in grado di manipolare la magia arcana sono:\nAlcune classi di prestigio che utilizzano la magia arcana sono:\nIncantesimi arcani.\nGli incantesimi arcani di livello 0 sono chiamati \"trucchetti\" per la loro semplicit\u00e0 sia d'effetto che di esecuzione.\nOgni incantesimo arcano \u00e8 caratterizzato da una o pi\u00f9 componenti. \nLe armature possono interferire con la fase di lancio di incantesimi arcani con componente somatica poich\u00e9 rendono pi\u00f9 difficili i rapidi movimenti necessari: pi\u00f9 l'armatura \u00e8 pesante e ingombrante, maggiore \u00e8 la probabilit\u00e0 che l'incantesimo non riesca, perdendosi irrimediabilmente o provocando effetti indesiderati (ad esempio, per un giaco di maglia, un'armatura leggera, la probabilit\u00e0 \u00e8 del 20%).\nLa regola che prevede, per ogni incantesimo, la presenza di pi\u00f9 componenti affinch\u00e9 possa essere lanciato \u00e8 stata introdotta in AD&amp;D Prima Edizione con tre componenti (Verbale, Somatica, Materiale); in AD&amp;D Seconda Edizione \u00e8 opzionale. In D&amp;D Terza Edizione la componente materiale viene ulteriormente suddivisa (Materiale, Focus, Focus divina) e viene aggiunto il costo in punti esperienza (PE) per un totale di sei componenti, anche se, per ogni incantesimo, il massimo delle componenti \u00e8 usualmente tre e la componente PE \u00e8 applicata solo ad incantesimi di alto livello. In Original D&amp;D e in D&amp;D Base tutti gli incantesimi hanno solamente le componenti verbale e somatica da condurre contemporaneamente.\nLancio di un incantesimo arcano.\nQuello illustrato di seguito \u00e8 il procedimento necessario affinch\u00e9 un incantatore arcano possa lanciare un incantesimo, riferito a D&amp;D Terza Edizione. Nelle precedenti edizioni il processo era simile nelle fasi salienti ma in generale meno complesso e meno dettagliato.\nPer i maghi l'Intelligenza \u00e8 una caratteristica importante perch\u00e9, fra l'altro, determina il livello di incantesimo massimo a cui pu\u00f2 accedere. Mentre per stregoni e bardi \u00e8 il Carisma ad essere la caratteristica chiave nel lancio degli incantesimi.\nMaghi.\nIl lancio di un incantesimo arcano da parte di un mago \u00e8 solo il momento finale di un processo che inizia con lo studio del suo \"libro degli incantesimi\". Durante questa prima fase, il mago, studiando intensamente, memorizza l'incantesimo nella sua mente e lo lancia parzialmente; nel momento del bisogno, il mago terminer\u00e0 il rituale e l'incantesimo preparato manifester\u00e0 i suoi effetti.\nPreparazione.\nPer poter lanciare un incantesimo il mago deve necessariamente, oltre che procurarsi gli eventuali componenti materiali, preparare in anticipo gli incantesimi scelti fra quelli registrati nel suo libro degli incantesimi; per fare questo deve essere riposato (cio\u00e8 aver fatto almeno 8 ore di riposo) e deve dedicare un po' di tempo (da 15 minuti a un'ora) allo studio del libro in un luogo tranquillo, senza che nulla interrompa la sua concentrazione. Il numero massimo di incantesimi giornalieri memorizzabili (tutti gli incantesimi lanciati nelle ultime 8 ore contano nel limite giornaliero) dipende dal livello del mago e dalla sua Intelligenza. Una volta che la fase di preparazione \u00e8 terminata, l'incantesimo rimane memorizzato e pronto per essere lanciato nella mente del mago finch\u00e9 questi non decide di lanciarlo completando il rituale magico.\nFase di lancio.\nPer completare il lancio di un incantesimo, e quindi provocare gli effetti dello stesso, il mago deve soddisfare tutte le componenti dell'incantesimo. Per fare questo, il mago deve essere concentrato; se qualcosa rompe la sua concentrazione, l'incantesimo \u00e8 perduto. Una volta lanciato, l'incantesimo si cancella definitivamente dalla mente del mago, che, per poterlo riutilizzare, deve studiare nuovamente il suo libro degli incantesimi.\nAd esempio, per lanciare \"Luce magica\", un tipico incantesimo da mago alle prime armi, dev'essere pronunciata la corretta formula magica ed usata come componente materiale una lucciola o del muschio fosforescente, disponibili anche nel peggior negozio di oggetti magici. Invece, per lanciare \"Muro di fuoco\", un incantesimo decisamente pi\u00f9 potente, oltre che pronunciare correttamente le parole magiche ed eseguire contemporaneamente la giusta sequenza di gesti, si deve utilizzare un piccolo pezzo di fosforo, solitamente cosa pi\u00f9 complicata da procurarsi. La componente materiale degli incantesimi pi\u00f9 potenti a volte richiede delle vere e proprie missioni per poterne entrare in possesso.\nStregoni e Bardi.\nIl lancio di un incantesimo arcano da parte di un stregone (o di un bardo) \u00e8 un'azione puramente istintiva (anche se alcuni stregoni frequentano scuole di magia nel tentativo di migliorare le proprie capacit\u00e0). Non deve scegliere in anticipo quelli che vuole lanciare; quando lo desidera, senza sapere come e perch\u00e9, conosce immediatamente la procedura affinch\u00e9 l'incantesimo manifesti i suoi effetti. Questo vantaggio nei confronti dei maghi \u00e8 compensato dallo svantaggio di avere poca scelta negli incantesimi da selezionare. Gli incantesimi da stregone si selezionano dalla stessa lista di quelli da mago; le componenti necessarie sono dunque le stesse. Gli incantesimi del bardo sono invece raccolti in una lista apposita (comprendono alcuni incantesimi di guarigione, eredit\u00e0 del passato druidico della classe). Lo stregone e il bardo possono per\u00f2 conoscere e lanciare anche incantesimi insoliti appresi nelle loro ricerche.\nPreparazione.\nNon c'\u00e8 una vera e propria fase di preparazione (anche se, forse, lo stregone prepara gli incantesimi anticipatamente per essere lanciati in continuazione senza che se ne renda conto). L'incantatore deve per\u00f2 necessariamente procurarsi gli eventuali componenti materiali ed essere riposato (cio\u00e8 aver fatto almeno 8 ore di riposo). Il numero massimo di incantesimi giornalieri memorizzabili (tutti gli incantesimi lanciati nelle ultime 8 ore contano nel limite giornaliero) dipende dal livello e dal punteggio di Carisma.\nFase di lancio.\nPer lanciare un incantesimo, e quindi provocare gli effetti dello stesso, lo stregone deve compiere una precisa sequenza di linguaggio verbale mistico e gesti complicati, anche se non necessariamente entrambi, uniti, eventualmente, ad alcuni oggetti o sostanze. Per un bardo, la componente verbale non \u00e8 un linguaggio magico ma la musica, il canto o la recitazione. Per fare questo, l'incantatore deve essere concentrato; se qualcosa rompe la sua concentrazione, l'incantesimo \u00e8 perduto. Una volta lanciato, l'incantesimo si cancella definitivamente dalla sua mente, poich\u00e9 vi \u00e8 un limite massimo agli incantesimi che pu\u00f2 lanciare giornalmente.\nScuole di magia.\nDa non confondere con gli istituti in cui si insegna la magia, le scuole di magia (o di specializzazione) sono raggruppamenti di incantesimi in base ad un tema comune (gli incantesimi non appartenenti a nessuna scuola sono chiamati \"universali\"), e rappresentano il campo di studio del mago. Un mago pu\u00f2, se lo desidera, specializzarsi in una di esse (la scelta deve essere fatta al momento della creazione del personaggio), diventando cos\u00ec un mago specialista; in particolare, avr\u00e0 il vantaggio di poter preparare pi\u00f9 incantesimi rispetto ad un mago non specializzato, ma gli sar\u00e0 proibito imparare gli incantesimi di alcune scuole (dette \"opposte\"). Le scuole di specializzazione sono otto (nove in AD&amp;D Seconda Edizione, dove Divinazione era suddivisa in Minore e Maggiore):"}
{"id": "454195", "revid": "123947306", "url": "https://it.wikipedia.org/wiki?curid=454195", "title": "Charlie Benante", "text": "Biografia.\nNella sua adolescenza impara a suonare la batteria ascoltando gruppi di vario genere come Beatles, Led Zeppelin, Kiss, Black Sabbath, Sex Pistols, Van Halen e Discharge.\nEntra negli Anthrax nel 1982 e con il fondatore Scott Ian, \u00e8 l'unico membro originario della formazione rimasto.\nNegli anni '80 lo stile musicale di Benante \u00e8, perlopi\u00f9, fondato sulla velocit\u00e0 ritmica, con un uso estremo della doppia cassa. Il suo stile ha comunque influenzato molti batteristi venuti dopo, oltre che per l'uso della doppia cassa, anche per l'utilizzo del blast beat, di cui \u00e8 stato un pioniere assieme a Mick Harris dei Napalm Death.\nBrani che vale la pena di ascoltare per comprendere il suono del batterista sono \"Deathrider\", \"Metal Thrashing Mad\", \"A.I.R.\", \"Madhouse\", \"Armed &amp; Dangerous\", \"Caught In A Mosh\", \"Indians\" e \"Be All, End All\".\nNegli anni novanta gli Anthrax si estraniano dal Thrash per abbracciare sonorit\u00e0 Crossover come il Rapcore. Anche lo stile di Benante si diversifica, accantonando l'uso possente della doppia cassa in favore di un drumming pi\u00f9 lento e tecnico. Nell'album \"We've Come for You All\" del (2003), Benante ritorna a suonare con l'aggressivit\u00e0 dei vecchi tempi tramite il largo uso di doppia cassa.\nDa non dimenticare anche il progetto parallelo del batterista: i SOD (Stormtroopers Of Death), gruppo crossover thrash hardcore fondato nel 1985 da Benante assieme a Scott Ian, al bassista Dan Lilker (ex membro degli Anthrax) e al cantante Billy Milano.\nBenante \u00e8 sposato, ha una figlia di nome Mia nata a gennaio 2006 e un figliastro, Gregory, nato da una precedente relazione della moglie. Curiosamente, \u00e8 zio dello stesso bassista degli Anthrax Frank Bello (figlio della sorella maggiore di Charlie).\nEquipaggiamento.\nBatterie Tama\n\"Starclassic Bubinga in Black Metallic w/Gold Inlay &amp; Black Nickel Hardware\"\nPiatti Paiste\nPelli Evans\nHardware Tama\nBacchette Vic Firth\nTrigger Ddrum"}
{"id": "454200", "revid": "252702", "url": "https://it.wikipedia.org/wiki?curid=454200", "title": "Peerguardian", "text": ""}
{"id": "454202", "revid": "729019", "url": "https://it.wikipedia.org/wiki?curid=454202", "title": "8\u00ba Reggimento bersaglieri", "text": "L'8\u00ba Reggimento Bersaglieri \u00e8 un'unit\u00e0 dell'esercito italiano di stanza a Caserta e fa parte della Brigata bersaglieri \"Garibaldi\". Il suo motto \u00e8 \u00ab\"Velox ad Impetum\"\u00bb (in italiano: \"pronto all'assalto!\").\nStoria.\nL'8\u00ba Reggimento Bersaglieri venne costituito il 1\u00ba gennaio 1871, in quattro battaglioni provenienti dal 3\u00ba Reggimento bersaglieri, dei quali ereditava le tradizioni e le relative ricompense alla bandiera di guerra che gi\u00e0 contava tre Medaglie di bronzo al valor militare per la loro partecipazione alle campagne risorgimentali. Il III e il V Battaglione bersaglieri erano stati costituiti nel 1848 e nel corso della prima guerra di indipendenza vennero decorati con medaglia di bronzo al valor militare, per essersi distinti nella battaglia di Novara la 9\u00aa compagnia del III battaglione e il V battaglione. Successivamente nel corso della seconda guerra di indipendenza la 9\u00aa compagnia del III battaglione venne decorata di un'altra medaglia di bronzo al valor militare.\nIl XII Battaglione bersaglieri prese parte alla campagna contro il Regno delle Due Sicilie partecipando all'assedio di Gaeta e successivamente alla presa di Roma.\nDopo la proclamazione del Regno d'Italia avvenuta il 17 marzo 1861 vennero costituiti il 31 dicembre 1861 sei reggimenti bersaglieri articolati ciascuno su sei battaglioni, per un totale appunto di trentasei battaglioni. L'anno successivo i battaglioni aumentarono a 40, inquadrati per\u00f2 solo su cinque reggimenti, con otto battaglioni per reggimento.\nDopo il 1870 il Regio Esercito venne riordinato su dieci corpi d'armata e il corpo dei bersaglieri riordinato su dieci reggimenti di quattro battaglioni), uno per corpo d\u2019armata e venne soppressa la numerazione dei battaglioni, sostituita dalla progressione numerica da I a IV per ogni battaglione.\nNel 1886, nel cinquantesimo anniversario della fondazione del corpo Umberto I restitu\u00ec ai battaglioni la vecchia numerazione che era stata modificata negli anni settanta.\nTra la fine del XIX secolo e l'inizio del XX secolo il reggimento ha fornito personale per la campagna d'Eritrea e per la guerra d'Abissinia del 1895 - 96 per il Contingente Internazionale a Candia nel 1897-98 dove venne inviato il XII Battaglione e per il Corpo di spedizione italiano in Cina nel 1900 - 1901 di cui fece parte un battaglione di bersaglieri su quattro compagnie provenienti dal 2\u00b0, 4\u00b0, 5\u00b0 e 8\u00ba Reggimento.\nIl reggimento ha prestato soccorso alle polazioni di Calabria e Sicilia colpite dal disastroso terremoto del 1908 e per l'opera prestata la sua bandiera venne decorata di Medaglia d'Argento di Benemerenza. Dal 24 settembre 1908 vi fece parte il Sottotenente Aurelio Liotta, futuro pioniere dell'aviazione.\nNel 1910 venne stabilito la costituzione di 12 battaglioni bersaglieri ciclisti, uno per reggimento, riducendo di una compagnia gli altri reparti e all'8 Reggimento bersaglieri, costituito da III, V e XII battaglione, venne aggiunto l'VIII Battaglione bersaglieri ciclisti.\nTra il 1911 e il 1912 prese parte alla guerra italo-turca che port\u00f2 alla conquista della Libia, guadagnandosi una Medaglia di Bronzo al Valor Militare.\nPrima guerra mondiale.\nIl 24 maggio 1915, giorno dell'entrata in guerra dell'Italia nel primo conflitto mondiale, il reggimento, che aveva la sua sede in tempo di pace a Verona, dopo aver costituito un nuovo battaglione, il XXXVIII, in sostituzione del III Battaglione, dislocato il Libia, era schierato sui Monti Lessini, con i suoi battaglioni V, XII e XXXVIII, dove si trovava fin dai primi giorni del mese di aprile.\nL'VIII Battaglione ciclisti, che aveva lasciato Verona sin dai primi giorni dell'anno per concentrarsi con altri della sua specialit\u00e0 nei pressi di Udine, il 24 maggio, all\u2019aprirsi delle ostilit\u00e0, comp\u00ec il primo sbalzo offensivo nella pianura friulana oltre il confine, procedendo all'occupazione di Visco, dopo aver fatto tappa a Tapogliano, la sera del 28 maggio raggiunse Romans, unitamente al Reggimento \"Lancieri di Novara\" ed all'XI Battaglione ciclisti. Le sue pattuglie, spintesi sulle rive dell'Isonzo ne tentarono il passaggio ma, accolte da violentissime scariche di fucileria, furono costrette a ritirarsi.\nIl battaglione ciclisti si distinse particolarmente nell'attacco al Monte San Michele tra il 18 e il 21 luglio 1915.\nLa sera del 18 luglio, avendo ripreso la 3\u00aa Armata le operazioni per l'occupazione dell'altopiano Carsico, ad azione iniziata, l'VIII e l'XI battaglione ciclisti lasciarono Romans, passando sulla sinistra dell'Isonzo, accompagnando dapprima i numerosi prigionieri nelle retrovie, poi, devoluto tale incarico ad altri riparti, il giorno seguente, messi entrambi a disposizione del settore di sinistra per rinvigorirne l'azione tendente a proseguire la iniziata conquista del Monte San Michele, mentre le truppe dei settori di centro e di destra svolgevano la loro azione, i due battaglioni bersaglieri seguivano, pronti ad intervenire. Il movimento era per\u00f2 talmente ostacolato dal fuoco di artiglieria, mitragliatrici e fucileria proveniente dal Monte San Michele, che, verso sera le truppe furono costrette a ripiegare sulle posizioni di partenza. L\u2019VIII battaglione era sul poggio di q. 170 e sulle sue pendici sino all'Isonzo, fronteggiando le provenienze da Peteano. Durante la notte, i reparti dei settori, dove era stato possibile realizzare progressi, si rafforzarono sulle\nposizioni conquistate e due violenti contrattacchi vengono respinti. Il 20 luglio in pieno giorno le fanterie ripresero l'avanzata abbattendo ogni ostacolo e l'VIII battaglione ciclisti, seguendo l'XI ciclisti, conquist\u00f2 a sua volta, alla baionetta, formidabili trinceramenti.\nDopo quattro ore di combattimento asprissimo e di violenti corpo a corpo, le truppe pi\u00f9 avanzate giunsero sulla dorsale del Monte San Michele. Fra esse l'VIII Battaglione bersaglieri ciclisti, che ha seguito a poca distanza l'eroico XI Battaglione ciclisti nel porre piede sulla contrastata altura. All'alba del giorno seguente per\u00f2, il nemico, con rinforzi giunti da Gorizia, sferr\u00f2 un attacco violentissimo, mentre batterie di ogni calibro eseguivano fuoco tambureggiante sulle linee italiane. Vinta la resistenza delle compagnie del 10\u00ba Reggimento fanteria lo sforzo venne rivolto impetuoso contro i due battaglioni bersaglieri, i cui rincalzi portati alla\nriconquista del \"Mamelon\" perduto lo ripresero con sbalzo fulmineo. Il loro contegno permisee alle altre truppe di ripiegare ordinatamente, ma nuove colonne nemiche accorsero e, dopo una durissima lotta, i pochi superstiti circondati ed isolati furono costretti a retrocedere. La bandiera dell'VIII Battaglione ciclisti nell'occasione venne decorata con la medaglia di bronzo che premiava premia l'olocausto di numerose vite: 11 ufficiali e 270 uomini di truppa. Fra i dispersi l'irredentista dalmata Francesco Rismondo. Prima dell'imbrunire del 21 luglio i resti dell'VIII e dell'XI ciclisti ripassarono l'Isonzo per trasferirsi a Romans. Nel corso del 1916 fino ai primi di agosto il battaglione, passando da una grande unit\u00e0 all'altra, trascorse frequenti turni di trincea\nsul Monte Sei Busi, alle Cave di Selz, alla Trincea delle Frasche alternati con turni di riposo, per poi prendere parte a met\u00e0 di agosto alla presa di Gorizia.\nNel corso del conflitto il resto dell'8\u00ba Reggimento si distinse battendosi nel Cadore in sanguinosi combattimenti e nella mirabile difesa del Piave, sbarrando con gravi sacrifici di sangue, il passo al nemico, meritando la medaglia d'argento al valor militare alla bandiera. A partire da giugno 1918 e fino alla fine del conflitto l'8\u00ba Reggimento bersaglieri venne inquadrato nella VI Brigata bersaglieri, comandata dal colonnello brigadiere Giovanni Dho.\nIl III Battaglione bersaglieri, dislocato in Cirenaica, non ha avuto occasione di partecipare a fatti d'arme di grande rilievo. Il 28 maggio 1918, unitosi a Tobruch ad altre truppe metropolitane, venne imbarcato per il rimpatrio sul piroscafo Taormina. Giunto in Italia, dopo breve periodo di permanenza presso il deposito in Verona \u00e8 stato assegnato, il 29 giugno, al IV gruppo della 2\u00aa Divisione d'assalto.\nNel corso del conflitto alla guida del reggimento di sono avvicendati i seguenti comandanti:\nNel corso del conflitto alla guida dell'VIII Battaglione bersaglieri ciclisti di sono avvicendati i seguenti comandanti:\nNel corso del conflitto alla guida del III Battaglione bersaglieri di sono avvicendati i seguenti comandanti: \nTerminata la guerra, con le rivendicazioni italiane che non erano state soddisfatte, all'impresa di Fiume presero parte alcuni reparti di bersaglieri, tra cui l'VIII Battaglione bersaglieri ciclisti.\nPeriodo tra le due guerre.\nAl termine della prima guerra mondiale, per effetto della circolare ministeriale n\u00b0 3.760 del 7 luglio 1924 l'intero reggimento venne trasformato in ciclisti e con il battaglione quadro soppresso e dal 1924 al 1936 ha operato come Reggimento Ciclisti. L'11 marzo 1926, con la legge n\u00b0 396 sul riordinamento del Regio Esercito, il Reggimento viene costituito su Comando, Deposito e due Battaglioni, il III e V battaglione. Il 15 aprile 1935 venne ricostituito il XII battaglione e un mese dopo venne formato l'autoreparto reggimentale. Il 31 maggio 1935, con dispaccio ministeriale n\u00b0 6623 del 27 maggio 1935, fu ricostituita la 13\u00aa compagnia del III battaglione, e la compagnia motomitraglieri assunse la denominazione di \"Compagnia Motociclisti\". Il 1\u00ba giugno 1937, per effetto della Circolare Ministeriale n\u00b0 30710 del 14 maggio 1937 il XII battaglione venne posto in posizione quadro. Il 1\u00ba luglio, la 18\u00aa compagnia del III battaglione fu trasformata in compagnia motomitraglieri. Il 5 luglio, venne costituita, sulla base della precedente circolare e delle circolari n\u00b0 14.440 del 2 luglio 1937, la compagnia Cannoni da 47/32 per Divisione celere. Inquadrato nel 1937 nella Brigata Celere \"Principe Amedeo Duca d'Aosta\" il reggimento \u00e8 passato nel 1938 alle dipendenze della II Brigata Corazzata che dal 1\u00ba febbraio 1939 venne trasformata nella 132\u00aa Divisione corazzata \"Ariete\", in seno alla quale nel 1939 prese parte all'occupazione dell'Albania.\nSeconda guerra mondiale.\nIl 10 giugno 1940, giorno dell'entrata in guerra dell'Italia nel secondo conflitto mondiale, il Reggimento, inquadrato nella Divisione corazzata \"Ariete\", era articolato su un Comando, un plotone comando Reggimentale, III, V e XII Battaglione bersaglieri e compagnia cannoni da 47/32. Con questa configurazione organica il Reggimento venne dislocato sul fronte occidentale.\nDopo l'armistizio con la Francia il 24 gennaio 1941, il Reggimento venne trasportato in Africa settentrionale sbarcando a Tripoli. L'8 aprile, il Reggimento partecip\u00f2 ai fatti d'arma di El Mechili e Acroma, in Libia, catturando 2.000 prigionieri e 500 dispersi. Il 15 aprile, il Reggimento occup\u00f2 Bardia, raggiungendo poi il Passo di Halfaya. 15 maggio, a Tobruch si scaten\u00f2 una violenta controffensiva inglese, concepita dal comandante in capo Archibald Wavell, che aveva come scopo quello di scacciare le forze dall'asse dell'area di Sollum, Forte Capuzzo e Bardia; nella battaglia della Marmarica l'8\u00ba Reggimento bersaglieri combatt\u00e9 a Sidi Omar, El Gaza, Sidi Rezegh, Trigh Capuzzo, Bir el Gobi, El Adem, Agedabia, El Agheila. Il 18 novembre le forze dell'Asse furono costrette a fronteggiare la seconda controffensiva inglese alla quale il 21 gennaio 1942, il generale Rommel, comandante del Panzergruppe Afrika rispose lanciando una controffensiva dell'Asse, nel corso della quale il 29 gennaio l'8\u00ba Reggimento bersaglieri fu il primo reparto a entrare a Bengasi. Il 28 maggio l'8\u00ba Reggimento bersaglieri nel corso della Battaglia di Ain el-Gazala si distinse negli assalti a El Cherma e dal 5 al 20 giugno, nella conquista di Dahar El Aslagh e dei fortini intorno a Tobruk. Nel mese di luglio l'8\u00ba Reggimento bersaglieri insegu\u00ec la forza avversaria fino a El Alamein. Il 30 agosto, le stesse forze furono impegnate nel contrattacco a El Mirair. Dal 23 ottobre l'8\u00ba Reggimento bersaglieri, nella seconda battaglia di El Alamein, venne schierato nella depressione di El Qattara, dove condusse diversi contrattacchi prima del sofferto ripiegamento. Il 1\u00ba dicembre, il Reggimento venne ricostituito con il X, XII e LVII battaglione, con i quali ripiego in Libia e assegnato alla 136\u00aa Divisione corazzata \"Giovani Fascisti\".\nDopo la ritirata dalla Libia e l'inizio della campagna di Tunisia, il reggimento respinse i furiosi attacchi inglesi alla linea del Mareth durante sette giorni di estenuanti lotte e partecip\u00f2 alla resistenza durante l'ultima battaglia di Enfidaville. Il 13 maggio 1943, a quota 141, presso Enfidaville, solo per ordine superiore, il colonnello Gian Claudio Gherardini, ultimo suo comandante nella campagna in Africa settentrionale, pass\u00f2 al reparto, nuovamente decimato, l'ordine di cessare ogni resistenza. Era l'ultimo giorno di guerra in Africa per le forze italiane. Durante la campagna in Africa settentrionale la bandiera dell'8\u00ba Reggimento bersaglieri venne decorata di due Medaglie d'oro al valor militare.\nIl 15 luglio 1943 il reggimento venne ricostituito a Verona dove cess\u00f2 di esistere il 9 settembre 1943 a seguito delle vicende successive all'armistizio. Il Comando, la compagnia motociclisti e il V battaglione di stanza a Rovereto, rifiutarono la richiesta di resa dei tedeschi e furono sopraffatti dalle preponderanti forze avversarie, lasciando sul terreno un ufficiale e 15 uomini.\nNel corso del secondo conflitto mondiale alla guida del reggimento si sono avvicendati i seguenti comandanti:\nDai resti dell'8\u00ba Reggimento, sotto la Repubblica Sociale Italiana, venne costituito l'8\u00ba Reggimento bersaglieri \"La Marmora\", composto di tre battaglioni \"Mussolini\", \"Manara\" e \"Mameli\", che venne inviato nella Operationszone Adriatisches K\u00fcstenland, annessa al Terzo Reich, a combattere il IX Corpus dell'Esercito popolare di liberazione della Jugoslavia, dove centinaia di bersaglieri vennero trucidati o infoibati.\nLa ricostituzione nel dopoguerra.\nNel dopoguerra l'8\u00ba Reggimento bersaglieri fu ricostituito il 15 settembre del 1949, ordinato su due battaglioni bersaglieri, il III e il V battaglione, equipaggiati con semicingolati M2 Half-track, pi\u00f9 compagnia comando reggimentale e compagnia cannoni controcarro, ed inquadrato nella Brigata corazzata \"Ariete\" a Pordenone. Nel 1952 ai due battaglioni si aggiune il XII Battaglione, anche questo equipaggiato con semicingolati M2 Half-track ed una compagnia controcarri e l'Ariete venne elevata al rango di Divisione.\nIl 26 ottobre 1954, il V battaglione dell'8\u00ba Reggimento bersaglieri con in testa la Fanfara reggimentale e dal Gruppo Bandiera di guerra, \u00e8 entrato per primo a Trieste finalmente restituita alla Patria.\nNel 1963 la Divisione corazzata \"Ariete\" assume l'organico delle Grandi Unit\u00e0 corazzate dell'Alleanza Atlantica, articolandosi su una Brigata meccanizzata, due Brigate corazzate ed una Brigata di artiglieria e l'8\u00ba Reggimento bersaglieri, inquadrato nella I Brigata meccanizzata di Pordenone, venne articolato su due battaglione bersaglieri, il III e il XII Battaglione bersaglieri, entrambi equipaggiati con veicoli trasporto truppe M113 e un battaglione carri, il VII Battaglione, equipaggiato con carri medi M47, pi\u00f9 compagnia comando reggimentale e compagnia cannoni controcarro.\nNell'ottobre 1963 i bersaglieri dell'8\u00ba Reggimento si sono distinti nelle operazione di soccorso alla popolazione di Longarone, colpita dal disastro del Vajont, facendo guadagnare alla bandiera reggimentale la medaglia d'argento al valor civile.\nL'articolazione del reggimento rimase invariata anche dopo che l'organizzazione della Divisione \"Ariete\" nel 1968 venne abbandonata per riprendere l'organico basato su Reparto Comando, 32\u00ba e 132\u00ba Reggimento carri, 8\u00ba Reggimento bersaglieri e 132\u00ba Reggimento artiglieria corazzata, oltre ai supporti divisionali, tra cui il XIX Gruppo squadroni esplorante \"Cavalleggeri Guide\".\n3\u00ba Battaglione bersaglieri \"Cernaia\".\nIn seguito al riordinamento dell'Esercito Italiano del 1975, che aboliva il livello reggimentale, il 31 ottobre 1975 l'8\u00ba Reggimento bersaglieri venne sciolto dando vita al Comando 8\u00aa Brigata meccanizzata \"Garibaldi\" e ai suoi battaglioni: 3\u00ba Battaglione bersaglieri \"Cernaia\", 26\u00ba Battaglione bersaglieri \"Castelfidardo\", 7\u00ba Battaglione carri \"M.O. Di Dio\", 19\u00ba Battaglione artiglieria da campagna semovente \"Rialto\", Compagnia bersaglieri controcarri \"Garibaldi\", Compagnia genio pionieri \"Garibaldi\" e Battaglione logistico \"Garibaldi\". La bandiera di guerra e le tradizioni dell'8\u00ba Reggimento bersaglieri vennero ereditate dal 3\u00ba Battaglione bersaglieri \"Cernaia\". Dal disciolto 8\u00ba Reggimento bersaglieri vennero costituiti il 26\u00ba Battaglione bersaglieri \"Castelfidardo\", costituito a Pordenone, sulla base del XII Battaglione bersaglieri e il 7\u00ba Battaglione carri \"M.O. Di Dio\", per ridenominazione del VII Battaglione carri. A questi reparti si aggiunse dal 1\u00ba luglio 1976 l'11\u00ba Battaglione bersaglieri \"Caprera\", ereditato dal disciolto 182\u00ba Reggimento fanteria corazzato \"Garibaldi\".\nIl reparto si \u00e8 prodigato nelle operazioni di soccorso alle popolazioni colpite dal terremoto del Friuli del 1976 e in Campania nel 1980. Per l'intervento in Friuli la brigata \u00e8 stata insignita della medaglia d'argento al Valor civile, mentre il Comune di Osoppo le ha conferito la cittadinanza onoraria.\nNel 1983, al comando del Tenente colonnello Sergio Carnevale, il \"3\u00ba Battaglione bersaglieri \"Cernaia\"\" prese parte in Libano, nell'ambito del contingente italiano della forza multinazionale di pace alla missione \"Libano 2\", con il compito di presiedere e proteggere alcuni campi palestinesi, dai primi di ottobre alla fine di dicembre, sostituendo il 67\u00ba Battaglione meccanizzato \"Montelungo\". Il rientro del \"3\u00ba Battaglione bersaglieri \"Cernaia\"\" in Patria segn\u00f2 l\u2019inizio del graduale disimpegno di ITALCON dal Libano, che si sarebbe concluso il 26 febbraio 1984. Alla missione il \"3\u00ba Battaglione bersaglieri \"Cernaia\"\" prese parte rinforzato da tre compagnie provenienti dall'11\u00ba Battaglione bersaglieri \"Caprera\", dal 26\u00ba Battaglione bersaglieri \"Castelfidardo\" e dal 23\u00ba Battaglione bersaglieri \"Castel di Borgo\".\nNel giugno del 1991, con il trasferimento dell'8\u00aa Brigata meccanizzata \"Garibaldi\" in Campania, il \"3\u00ba Battaglione bersaglieri \"Cernaia\"\" venne trasferito a Caserta, partecipando dal dicembre 1992 al gennaio 1993, all'Operazione Vespri siciliani per il mantenimento dell'ordine pubblico nella zona di Palermo.\nLa ricostituzione del 1993.\nNel 1993 il 3\u00ba battaglione bersaglieri \"Cernaia\" perse la propria autonomia e venne inquadrato nel ricostituito 8\u00ba Reggimento bersaglieri. \nL'8\u00ba Reggimento bersaglieri ha partecipato a tutte le missioni fuori area che hanno visto impegnata la Brigata bersaglieri \"Garibaldi\". Nel corso degli anni novanta, in seguito alle guerre scatenatesi nei Balcani in seguito alla dissoluzione della ex Jugoslavia il reggimento fa operato in Bosnia, Albania, Macedonia e Kosovo.\nTra dicembre 1995 e maggio 1996, il Reggimento, inquadrato nel contingente ITALFOR nell'ambito dell'operazione multinazionale Joint Endeavour in Bosnia Erzegovina, ha operato, fin dall'inizio della missione, per oltre cinque mesi, meritano la medaglia d'argento al valore dell'esercito.\nTra dicembre 1998 e marzo 1999 alcuni paesi NATO, tra cui l'Italia hanno rischierato in Macedonia un contingente di forze terrestri (operazione Joint Guarantor) con lo scopo di fare da deterrente contro eventuali infiltrazioni in Macedonia, di fare pressioni sul governo serbo e di operare come forza di esfiltrazione (extraction force), in favore degli osservatori internazionali, qualora si fossero presentati pericoli. In tale circostanza il 3\u00ba Battaglione bersaglieri \"Cernaia\", al comando del Tenente colonnello Giuseppe Nicola Tota ha costituito l'ossatura dell'Italian Battle Group nell'ambito dell'Operazione Joint Guarantor come componente italiana della Extraction Force della NATO.\nNel nuovo millennio l'8\u00ba Reggimento Bersaglieri \u00e8 stato impegnato in Iraq nell'ambito dell'Operazione Antica Babilonia e in Afghanistan nell'ambito del programma NATO ISAF OMLT (Operational Mentor and Liaison Team).\nOnorificenze.\nNella sua storia l'8\u00ba Reggimento bersaglieri ha meritato le seguenti onorificenze alla bandiera:\nStemma.\nScudo:d'azzurro alla banda nebulosa d'argento, accostata a sinistra da un silfio reciso d'oro, alla campagna di rosso alla croce d'argento (Novara); il tutto abbassato al capo d'oro.\nCorona turrita.\nOrnamenti esteriori:\nlista bifida: d'oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, riportante il motto: \"VELOX AD IMPETUM\"\nonorificenza: accollata alla punta dello scudo con l'insegna pendente al centro del nastro con i colori della stessa\nnastri rappresentativi delle ricompense al Valore: annodati nella parte centrale non visibile della corona turrita, scendenti svolazzanti in sbarra ed in banda dal punto predetto, passando dietro la parte superiore dello scudo.\nSintesi della blasonatura:&lt;ref name = \"web.freepass.it/anbdesenzano\"&gt; Ass. Naz. Bersaglieri Sez. di Desenzano, 8\u00ba Reggimento bersaglieri.&lt;/ref&gt;\nScudo di forma Sannitica.\nArmi e mezzi in dotazione.\nInformazioni ricavate dalla pagina dell'8\u00ba Reggimento bersaglieri sul sito dello Stato Maggiore dell'Esercito."}
{"id": "454206", "revid": "287204", "url": "https://it.wikipedia.org/wiki?curid=454206", "title": "Complottismo", "text": ""}
{"id": "454244", "revid": "278830", "url": "https://it.wikipedia.org/wiki?curid=454244", "title": "Bel canto (disambigua)", "text": ""}
{"id": "454263", "revid": "484362", "url": "https://it.wikipedia.org/wiki?curid=454263", "title": "Arco di Augusto", "text": ""}
{"id": "454265", "revid": "4507", "url": "https://it.wikipedia.org/wiki?curid=454265", "title": "Michele Provana del Sabbione", "text": ""}
{"id": "454268", "revid": "2812", "url": "https://it.wikipedia.org/wiki?curid=454268", "title": "Arco d'Augusto", "text": ""}
{"id": "454278", "revid": "1833487", "url": "https://it.wikipedia.org/wiki?curid=454278", "title": "Roberto Nobili", "text": "Biografia.\nDopo gli studi superiori scientifici, consegu\u00ec la laurea in medicina e chirurgia presso l'Universit\u00e0 di Pisa il 31 ottobre 1980. Conseguita la specializzazione in neurologia nel 1984, fu chiamato per un incarico presso la neurochirurgia di Genova, ma dovette rinunciarvi per la contemporanea chiamata alle armi. Assolse gli obblighi di leva in qualit\u00e0 di ufficiale di complemento dell'Aeronautica presso la scuola aerea. Dal 1987 medico di famiglia a Pieve Fosciana, fu successivamente anche sindaco del Comune di Giuncugnano e vice presidente della Comunit\u00e0 Montana Garfagnana.\nSposato e padre di due figli, si dedic\u00f2 al volontariato con entusiasmo in qualit\u00e0 di medico volontario nel Soccorso alpino e speleologico (1996), e in tale veste mor\u00ec eroicamente durante un tragico soccorso notturno sul Monte Pania alle 2 del mattino del 6 marzo 2000, in cui trov\u00f2 la morte anche uno sciatore escursionista. \nNobili era sindaco di Piazza al Serchio dal 1999.\nA Roberto Nobili sono intitolate la sezione del Cai di Castelnuovo Garfagnana, lo stadio comunale di Piazza al Serchio, l'area del Centro Intercomunale di Protezione Civile della Garfagnana, l'aula di scienze del Liceo Scientifico G. Galilei di Castelnuovo Garfagnana, la Residenza Sanitaria Assistita (RSA) di Magliano nel Comune di Sillano Giuncugnano, la sala della presidenza dell'Ordine dei Medici di Lucca e la festa medioevale che ogni anno si tiene a Sillico di Pieve Fosciana, \u201cI banditi del Sillico nella Garfagnana dell'Ariosto ... all'ora di cena\u201d, da lui ideata, creata e messa in opera. In ricordo di Roberto, a venti anni dalla sua scomparsa, la Comunit\u00e0 di Pieve Fosciana nel giorno del 6 Marzo 2020 gli dedica il Parco cittadino del Monumento ai Caduti.\nIl 6 luglio 2013 a Duno, il suo nome \u00e8 stato accolto nel Sacrario attiguo al tempio votivo del medico d'Italia, dove sono incisi in lapidi di marmo i nomi di tutti \"quei medici che hanno dato la vita per la patria e per l'umanit\u00e0\".\nOnorificenze.\nIl 4 luglio del 2000 il Presidente della Repubblica Carlo Azeglio Ciampi gli ha conferito la medaglia d'oro al valor civile alla memoria, con la seguente motivazione:\nIn occasione del 52\u00ba Congresso Nazionale dei Medici di Famiglia FIMMG, tenutosi a Palermo dal 20 al 24 settembre 2000, \u00e8 stato consegnato il prestigioso premio \u201cMario Boni\u201d, che viene attribuito a medici che si sono distinti particolarmente per coraggio, abnegazione e sacrificio personale nello svolgere la propria attivit\u00e0.\nIl 30 settembre dello stesso anno, a Pinzolo (TN), sotto l'Alto Patronato del Presidente della Repubblica Italiana \u00e8 stato insignito della medaglia d'oro nell'ambito del \u201cPremio Internazionale Solidariet\u00e0 Alpina - 29\u00b0 Targa d'Argento\u201d.\u00a0\nIl 7 dicembre 2000, nella sede della Prefettura di Lucca \u00e8 stato consegnato il Premio \u201cCarnegie\u201d per gli Atti di Eroismo. La Fondazione Carnegie, appartenente al Ministero dell'interno, ha attribuito la Medaglia d'Oro di primo grado alla memoria del dottor Nobili con la seguente motivazione:"}
{"id": "454282", "revid": "848247", "url": "https://it.wikipedia.org/wiki?curid=454282", "title": "Michele Saverio Provana del Sabbione", "text": "Biografia.\nNacque nel 1770 a Torino dal conte Francesco Aleramo, che era stato sindaco di Torino, gentiluomo di camera di Vittorio Amedeo III e rettore della Compagnia di San Paolo, e da Maria Anna Teresa Ruffino di Diano.\nFratello maggiore di Luigi e Francesco nel 1789, alla morte del secondo, fu nominato rettore dell'Ospedale dei Pellegrini di Carignano.\nCapitano delle milizie civiche di Torino dal 1790, fu pi\u00f9 volte sindaco della citt\u00e0 durante il periodo rivoluzionario (1797-1799) e durante la restaurazione (1817, 1819). \nNominato Conte nel 1789, durante il governo francese fu nominato Barone dell'Impero. Nel 1799 ricevette la Croce dell'Ordine dei Santi Maurizio e Lazzaro e nel 1811 ricevette da Napoleone l'Ordre de la Reunion.\nRicevette dai Savoia numerosi altri incarichi tra i quali, dopo la restaurazione, quello di primo ufficiale e poi intendente generale della Segreteria di Stato per gli Affari Interni del Regno di Sardegna (nel 1822).\nNel 1831 fu nominato primo bibliotecario della neonata Biblioteca Reale di Torino, che Carlo Alberto aveva costituito a partire dalla propria collezione privata per dotare la capitale del piccolo regno di una biblioteca all'altezza di quelle delle capitali europee.\nFu Provana ad autorizzare la pubblicazione delle \"Mie prigioni\" di Silvio Pellico, nel 1833. Mantenne questo incarico fino alla morte, nel 1837. \nSocio della Regia Accademia delle Scienze dal 1800, celebre latinista, scrisse tra l'altro la celebre epigrafe \u00abOrdo populusque Taurinus ob adventum regis\u00bb (cio\u00e8 \u00abla nobilt\u00e0 e il popolo di Torino per il ritorno del re\u00bb) per la facciata della Chiesa della Gran Madre di Dio."}
{"id": "454284", "revid": "11694", "url": "https://it.wikipedia.org/wiki?curid=454284", "title": "The Zar", "text": ""}
{"id": "454289", "revid": "1226", "url": "https://it.wikipedia.org/wiki?curid=454289", "title": "Premio letterario Grand Master", "text": ""}
{"id": "454290", "revid": "287204", "url": "https://it.wikipedia.org/wiki?curid=454290", "title": "Edward Estlin Cummings", "text": "Compiuti gli studi ad Harvard, prest\u00f2 servizio d'ambulanza sul fronte francese durante la prima guerra mondiale. Accusato ingiustamente di spionaggio, fu internato a La Fert\u00e9-Mac\u00e9; da questa esperienza egli trasse ispirazione per \"La stanza enorme\" (in inglese \"Enormous Room\", 1922), libro polemico e allo stesso tempo patetico e divertente.\nCummings \u00e8 celebre per il suo uso poco ortodosso delle maiuscole e delle regole della punteggiatura, e per il fatto di servirsi delle convenzioni sintattiche in modo avanguardista e innovativo. Nei suoi scritti si trovano segni di punteggiatura inaspettati ed apparentemente fuori posto che interrompono frasi intere o perfino singole parole. Molte delle sue poesie, per via dell'accurata disposizione grafica dei versi, sono pi\u00f9 facilmente comprensibili sulla pagina scritta, rispetto alla lettura ad alta voce.\nTra le sue opere principali: \"Tulipani e camini\" (1923), \"XLI Poesie\" (1925), \"Poesie 1923-1954\" (1954).\nVita.\nEdward Estlin Cummings (anche e. e. cummings, secondo la sua abitudine di firmarsi in minuscolo) nacque il 14 ottobre 1894 a Cambridge in Massachusetts da Edward e Rebecca Haswell Clarke Cummings. Il padre, Edward, era un professore di sociologia e scienze politiche all'Universit\u00e0 di Harvard. Padre e figlio hanno avuto un rapporto molto stretto tanto che il genitore lo ha sempre calorosamente incoraggiato a scrivere.\nLa prima prova poetica di Estlin risalirebbe a soli tre anni; si tratta di una poesia intitolata \"Oh little birdie oh oh oh, With your toe toe toe.\" Quando aveva sei anni, nacque sua sorella Elizabeth.\nFrequent\u00f2 la Cambridge Latin High School. I suoi primi racconti e poesie trovarono spazio nel giornale scolastico, \"Cambridge Review\". Dal 1911 al 1916 fu studente alla Harvard University. Qui ricevette il B. A. nel 1915 e nel 1916 consegu\u00ec l'M. A. cum laude, cio\u00e8 la laurea, (letteralmente, Magister Artium) in inglese e studi classici, discutendo una tesi dal titolo \"La Nuova Arte\". Diverse poesie di E. E. Cummings furono pubblicate a partire dal 1912 nell\"'Harvard Monthly\". Cummings stesso fu redattore del giornale universitario insieme ai compagni di studi Harvard Aesthetes, John Dos Passos, Foster Damon.\nFin da giovane E. E. Cummings si \u00e8 dedicato allo studio del latino e del greco. La devozione per le lingue antiche \u00e8 attestata dai titoli di diverse delle sue opere.\nDurante il suo ultimo anno ad Harvard fu influenzato dalla scrittura di Gertrude Stein ed Ezra Pound. Le sue prime poesie pubblicate furono raccolte in un'opera uscita nel 1920, dal titolo \"Eight Harvard poets\" (\"Otto poeti di Harvard\"), scritta insieme a John Dos Passos.\nNel 1917, a causa della prima guerra mondiale, Cummings si arruol\u00f2 nel \"Norton-Harjes Ambulance Corps\". Tuttavia un errore amministrativo gli imped\u00ec di prendere servizio per cinque settimane durante le quali stette a Parigi. Nacque in questa occasione un amore profondo per la citt\u00e0 che lo avrebbe spinto a tornarci pi\u00f9 volte nel corso della vita.\nProprio cinque settimane dopo, il 21 settembre 1917, lui e il suo amico William Slater Brown furono arrestati perch\u00e9 sospettati di spionaggio. L'accusa si basava sulle opinioni giudicate contrarie alla guerra che i due avevano espresso apertamente e su delle lettere, definite \"very bad letters\" (\"lettere molto brutte\"), che William aveva scritto e che erano state intercettate da una censura fin troppo zelante.\nFurono cos\u00ec inviati al campo di detenzione di La Fert\u00e9-Mac\u00e9, nell'Orne, in Normandia, dove restarono per circa tre mesi.\nIl suo amico lasci\u00f2 il campo per la prigione di Pr\u00e9cigne intorno a novembre, dopo l'arrivo della commissione che ogni tre mesi veniva istituita per giudicare i prigionieri, mentre Cummings dovette aspettare fino al 21 dicembre, quando ricevette il permesso di rimpatrio negli Stati Uniti. A questa soluzione si arriv\u00f2 dopo i diversi interventi e sollecitazioni da parte del padre indirizzati anche alle istituzioni. Cummings padre, in una toccante lettera di grande umanit\u00e0, si rivolse anche a Woodrow Wilson per sensibilizzare la presidenza sul caso del figlio e di quanti cittadini americani si trovavano allora coinvolti in simili incresciose situazioni. Tuttavia, la risposta tard\u00f2 molto e questo, insieme alla preoccupazione che la lettera fosse andata smarrita, aument\u00f2 la tensione nei due genitori in attesa di notizie del figlio.\nRiportiamo un passo dell'accorato appello di Cummings padre che rende conto del logoramento e dell'ansia provata dai genitori che avevano i figli in guerra: \u201cLe madri dei nostri ragazzi in Francia hanno diritti tanto quanto i nostri stessi ragazzi. La mamma del mio ragazzo aveva il diritto di essere protetta dalle orribili settimane di ansia e incertezza causate dall'inspiegabile arresto e imprigionamento del figlio. La mamma del mio ragazzo e tutte le madri americane hanno il diritto di essere protette contro ogni ansia e dolore inutile\u201d.\nE. E. Cummings rientr\u00f2 negli Stati Uniti nel capodanno del 1918. Pi\u00f9 tardi fu richiamato nell'esercito americano. Prest\u00f2 servizio nella XII Divisione di Camp Devens, Massachusetts, fino al novembre 1918.\nTorn\u00f2 a Parigi nel 1921 dove rimase per due anni fino al rientro a New York. Tra il 1920 e il 1930 ha viaggiato in Europa, incontrando tra gli altri, Pablo Picasso. Nel 1931 Cummings ha viaggiato in Unione Sovietica, raccontando la sua esperienza nel suo secondo romanzo, \"Eimi\" (1933).\nDurante questi stessi anni ha viaggiato anche in Nord Africa e Messico e ha lavorato come scrittore e ritrattista per \"Vanity Fair\" (1924-1927).\nI manoscritti di E. E. Cummings sono conservati all'Harry Ransom Center dell'Universit\u00e0 di Austin in Texas.\nL'incidente e la svolta.\nNella poesia \"my father moved through dooms of love\" (\"mio padre si \u00e8 mosso attraverso destini d'amore\"), rende omaggio alla memoria del padre che rimase ucciso nel 1925 in un incidente d'auto, al quale la madre, pur seriamente ferita, riusc\u00ec invece a sopravvivere. Nelle sue \"non-lectures\" di Harvard (1952-1953) Estlin Cummings dette il seguente resoconto dell'accaduto:\n\"Una locomotiva tagli\u00f2 in due la macchina. Quando i due macchinisti saltarono dal treno fermo, videro una donna \u2013 stordita ma in posizione eretta - che stava dietro una macchina mutilata; con il sangue che usciva (come il pi\u00f9 anziano mi rifer\u00ec) dalla sua testa. Una delle sue mani (aggiunse il pi\u00f9 giovane) continuava a tastare il suo vestito, come se cercasse di capire perch\u00e9 fosse umido. Questi uomini presero la mia anziana madre di sessantasei anni per le braccia e cercarono di guidarla verso una vicina fattoria; ma lei si divincol\u00f2 da loro, cammin\u00f2 dritta fino al corpo di mio padre, e ordin\u00f2 a un gruppo di spaventati spettatori di coprirlo. Quando questo fu fatto (e soltanto allora) lasci\u00f2 che la portassero via.\"\nLa morte di suo padre ebbe un profondo impatto su Estlin e il suo lavoro conobbe una nuova fase creativa.\nCummings inizi\u00f2 infatti a focalizzarsi nella sua poesia sugli aspetti pi\u00f9 importanti del vivere.\nQuesta svolta artistica si inaugur\u00f2 proprio con il testo, di cui abbiamo detto, che \u00e8 una sorta di ritratto-ricordo di un padre che era stato anche guida nel sapere e maestro di vita.\nPoetica.\nNonostante la vicinanza di Cummings agli stili d'avanguardia, molto del suo lavoro rientra nella tradizione.\nMolte delle sue poesie infatti sono sonetti. La poesia di Cummings spesso sviluppa i temi dell'amore e della natura, cos\u00ec come il rapporto tra l'individuo e le masse. Nei suoi componimenti s'incontra pure una dose abbondante di ironia e satira.\nMentre formalmente e dal punto di vista delle scelte tematiche la sua poesia s'inserisce nella tradizione romantica, il lavoro di Cummings dimostra universalmente una particolare idiosincrasia per quel che riguarda la struttura sintattica.\nE. C. \u00e8 stato influenzato sia dai modernisti, sia dagli \"esperimenti imagisti\" di Amy Lowell. In seguito, le sue visite a Parigi lo esposero al Dadaismo e al Surrealismo, che a turno entrarono nel suo lavoro.\nMentre alcuni dei suoi componimenti sono basati sul verso libero, molti altri hanno una struttura di quattordici versi riconducibile al sonetto, con un intricato schema rimico. Come Ezra Pound, anche Cummings considera la composizione scritta uno strumento pittografico, tanto che nel suo caso l'uso delle maiuscole, i segni di punteggiatura, le frequenti spezzature di verso, dove l'impiego dell'enjambement \u00e8 forzato al massimo, costituiscono all'occhio del lettore altrettante segnature ritmiche, attraverso cui il testo pu\u00f2 essere immediatamente interpretato e compreso a livello visivo. Per questo alto grado di visualizzazione la poesia di Cummings \u00e8 detta anche \"poem-picture\".\nLa rottura sintattica e l'originalit\u00e0 nella combinazione delle parole gli derivarono dalla lettura all'inizio del secolo di Gertrude Stein, Robert Walser e Franz Kafka.\nC'\u00e8 inoltre in E. C. una continua tensione all'innovazione linguistica espressa attraverso il gioco di parole e l'invenzione di neologismi, generalmente formati attraverso la fusione di diversi elementi grammaticali: avverbi, preposizioni, sostantivi, nomi propri.\nInteressante \u00e8 anche l'intreccio tra quotidianit\u00e0 e mito, caratteristica che rimanda pure alla poetica poundiana.\nSebbene l'opera di E. C. non conosca gli esiti di eclettismo e mescolanza concettuale propri della poesia di E. P. vi \u00e8 in ogni caso un rimando costante alle atmosfere del mito e del paganesimo greco, vissuti e interpretati come simboli di innocenza e incontaminata sensibilit\u00e0. Si pensi al Balloonman, protagonista dell'incantesimo primaverile di \"in-Just\", che si sovrappone alla figura di Pan.\nDall'introduzione a \"Is 5\", 1926: \u201cSe un poeta \u00e8 qualcuno, \u00e8 qualcuno cui importa cordialmente poco delle cose fatte \u2013 \u00e8 qualcuno ossessionato dall'idea del Fare. Come tutte le ossessioni, quella del Fare ha i suoi svantaggi; per esempio, il mio solo interesse a far quattrini sarebbe di farli. Per fortuna per\u00f2 preferirei fare qualsiasi altra cosa, incluso locomotive e rose. Le mie \u201cpoesie\u201d si misurano con rose e locomotive (per non parlare di acrobati Primavera elettricit\u00e0 Coney Island il 4 luglio gli occhi dei topi e le Cascate del Niagara)\u201d.\nIl talento di Cummings si estende ai libri, racconti e disegni per bambini. Un interessante esempio della sua versatilit\u00e0 \u00e8 un'introduzione scritta per la striscia comica \"Krazy Kat\" del fumettista George Herriman.\nLingua viva e sperimentalismo.\nCummings concepisce la necessit\u00e0 di un dinamismo nell'arte, secondo cui la poesia \u00e8 un corpo in movimento, i cui temi e figure metriche e stilistiche sono dotati di vita propria, e la forma e il contenuto fusi come fossero una creatura unica.\nE. C., nel corso della sua elaborazione, tende a realizzare una sempre maggiore densit\u00e0 semantica, costringendo la parola a rivelarsi in una pluralit\u00e0 di significati, suscitando il pi\u00f9 alto numero di nessi e giochi linguistici.\nCummings parla anche di un ciclo vitale della lingua secondo cui questa nasce in poesia e muore nell'uso che se ne fa per esprimere gli aspetti di una cultura ritenuta morta ovvero patriottica, politica, commerciale (ad es. parole d'ordine politiche, slogan pubblicitari, luoghi comuni).\nSi tratta di una formulazione condivisa nello stesso periodo e in termini piuttosto simili da Wittgenstein e ripresa da W. H. Auden nel 1967.\nLe lettere, Ezra Pound e Mary de Rachewiltz.\nQuando Cummings ha cominciato le \"non-lectures\" di Harvard, ha citato un passo tratto dalle \"Lettere a un Giovane Poeta\" di Rainer Maria Rilke in cui si parla dell'infinita solitudine in cui nascono e si esprimono le opere d'arte e della conseguente necessit\u00e0, per poterle avvicinare, di un atto d'amore.\nIl poeta lavora in silenzio e solitudine, qualcosa che \u00e8 sempre pi\u00f9 difficile in un'epoca di suono che sovrasta l'individuo ed \"esclude il momento presente\", l'unico in cui il poeta vive. Difficile dunque, fa notare Cummings, essere se stessi, ci\u00f2 che massimamente si richiede al poeta, in un periodo storico all'insegna di personalit\u00e0 interscambiabili.\nQuel che fa nascere l'arte \u00e8 l'intensit\u00e0. Il vivere pienamente le proprie sensazioni e l'atto di condividerle con chi \u00e8 in grado di viverle altrettanto intensamente, costituisce per E. C. l\"'optimum\" in cui si manifesta la creativit\u00e0 del poeta.\nLe lettere indirizzate da Cummings agli amici (Sibley Watson, Hildegarde Watson, William Carlos Williams, Charleen Swanzey, William Slater Brown, Ezra Pound, Mary de Rachewiltz) sono la testimonianza di un sodalizio letterario in fermento continuo, stimolato dalla frequentazione e da un intenso scambio di idee. Si tratta di resoconti asciutti e ironici, che nel complesso potrebbero costituire un romanzo epistolare, in cui lo stile cummingsiano giocato sulle accumulazioni verbali e tematiche descrive l'intimit\u00e0 quotidiana del poeta, creando anche l'occasione per il recupero dei ricordi.\nLa corrispondenza con Ezra Pound in particolare e la figlia di questi, Mary de Rachewiltz, documenta una lunga e profonda amicizia che si esprime nella condivisione di progetti di scrittura, viaggi e impressioni sul mondo. Ezra Pound \u00e8 un affiatato compagno d'ispirazione con cui l'intesa non \u00e8 mai venuta meno.\nQuanto a Mary \u00e8 interessante notare il tono confidenziale con cui E. C. commenta il lavoro di traduzione delle sue opere e come questa spontanea affettivit\u00e0 si estende alla evocazione dei racconti di vita e agli aneddoti della giovent\u00f9 trascorsa dal poeta a Boston (lettera del 19 febbraio 1962).\n\"La stanza enorme\".\n\"La stanza enorme\" \u00e8 un romanzo autobiografico sull'esperienza dei tre mesi di detenzione vissuti dall'autore a La Fert\u00e9-Mac\u00e9. Articolato in tredici capitoli, per lo pi\u00f9 dedicati al ritratto degli uomini e delle donne con cui si \u00e8 trovato a vivere questa situazione, l'opera si delinea come un'irriverente e disincantata denuncia degli eccessi che possono produrre l'applicazione delle regole e il rigore burocratico. Ne risulta una espressiva galleria di bozzetti che conservano memoria di comportamenti e fatti di cui diversamente non avremmo mai avuto notizia. Questo lavoro quindi oltre ad essere un'opera di creativit\u00e0 letteraria si pone anche come documento storico e antropologico di estremo interesse.\nSi tratta di un resoconto della vita nei campi di prigionia nella prima guerra mondiale, un tema che ai lettori contemporanei appare ancor pi\u00f9 denso di richiami, alla luce del dramma che \u00e8 venuto consumandosi nei campi di lavoro e tortura (lager) della seconda guerra mondiale.\nE. C. conduce un'acuta indagine psicologica dei personaggi e degli ambienti in cui si trovano. Il rilievo dato all'individualismo \u00e8 teso ad esplorare l'umanit\u00e0 delle persone, mostrando come spesso il pregiudizio e l'aggressione che questo produce, comportino una visione falsata di chi incontriamo e dunque della realt\u00e0.\nLa convivenza forzata nella prigione rivela un quadro vario e toccante di come, in una condizione di disagio e privazione, i rapporti umani possano essere sinceri e rafforzarsi.\nUn dialogo immaginario.\nE. E. Cummings cos\u00ec commenta \"La stanza enorme\" e il suo secondo romanzo \"Eimi\" (dal greco, prima persona singolare del presente del verbo essere \"io sono\"):\n\"Quando fu pubblicato \"La stanza enorme\", alcuni si aspettavano un libro di guerra; furono delusi. Quando fu pubblicato Eimi, alcuni volevano un'altra Stanza Enorme; furono delusi.\"\n\"\"La stanza enorme\" non tratta veramente di guerra?\"\n\"Si serve della guerra per esplorare un'inconcepibile immensit\u00e0 che \u00e8 tanto incredibilmente lontana da apparire microscopica.\"\n\"Quando scrisse questo libro, osserv\u00f2 qualcosa di molto grande e di molto lontano attraverso la guerra?\"\n\"Questo libro si scrisse da solo, osservai una parte trascurabile di qualcosa incredibilmente pi\u00f9 lontana di qualsiasi sole; qualcosa di pi\u00f9 inconcepibilmente enorme del pi\u00f9 prodigioso fra tutti gli universi.\"\n\"Cio\u00e8?\"\n\"L'individuo.\"\n\"Eimi \u00e8 ancora una volta l'individuo; un individuo pi\u00f9 complesso, una stanza pi\u00f9 enorme.\"\nCommedie.\nDurante la sua vita, Cummings ha pubblicato quattro commedie: \"HIM\" (1927), \"Anthropos: o, il Futuro dell'Arte\" (1930), \"Tom: un Balletto\" (1935) e \"Santa Claus: una Moralit\u00e0\" (1946).\n\"HIM\", una commedia in tre atti, fu prodotta nel 1928 dai \"Provincetown Players\" a New York e diretta da James Light. I personaggi principali sono Him, uno scrittore di commedie, e Me, la sua ragazza.\nCos\u00ec Cummings comment\u00f2 il suo lavoro: \"non cercate di capirlo, lasciate che sia lui a capire voi.\"\n\"Anthropos\", dal greco \"uomo\", nel senso di \"genere umano\", \u00e8 un lavoro in un unico atto attraverso il quale Cummings ha contribuito a sviluppare delle riflessioni in ambito antropologico. La commedia consiste in un dialogo tra un Uomo e tre cosiddetti \"subumani\", cio\u00e8 delle creature ritenute inferiori.\n\"Tom, A Ballet\" \u00e8 un balletto basato sulla Capanna dello Zio Tom. Il balletto si sviluppa in quattro episodi che furono pubblicati da Cummings nel 1935. Non \u00e8 mai stata rappresentata.\n\"Santa Claus\" \u00e8 stata probabilmente la commedia di maggior successo di Cummings. Si tratta di una allegoria del capitalismo rappresentata in un unico atto di cinque scene. La commedia fu ispirata da sua figlia Nancy, con cui il poeta si riun\u00ec nel 1946, dopo un lungo periodo di separazione. Fu pubblicata per la prima volta nell\"'Harvard College magazine\", il \"Wake\". I personaggi principali sono Santa Claus, la sua famiglia (una donna e un bambino), la Morte e la Folla. All'inizio della commedia, la famiglia di Santa Claus risulta disgregata a causa del desiderio di conoscenza (il sapere scientifico declinato nel materialismo cui \u00e8 indirizzata la critica di Cummings). Dopo una serie di eventi, comunque, la fede di Santa Claus nell'amore e il suo rifiuto di un mondo materialista e della delusione che ne deriva vengono riaffermati, e la famiglia \u00e8 finalmente riunita.\nCummings e la fisica.\nTra gli altri temi, nella poesia \"Space being (don't forget to remember) curved\", E.C. rileva il contrasto tra lo scopo della scienza di comprendere l'universo e le applicazioni tecnologiche, tendenzialmente distruttive, confinate alla ristrettezza del mondo umano e dei suoi conflitti. In essa \u00e8 attestato l'interesse acuto per la fisica da parte del poeta. Pubblicato nella raccolta \"ViVa\" nel 1931, quando soltanto pochi specialisti conoscevano le teorie di Einstein, si tratta di un testo quasi visionario per quel che riguarda la percezione delle dimensioni e della cooperazione dello spazio-tempo.\nNel modello quadridimensionale dello spazio-tempo lo spazio che costituisce l'universo risulta curvo o distorto dalla forza esercitata dalla massa degli oggetti che vi si trovano. Nelle quattro dimensioni einsteniane dove anche la distanza \u00e8 misurata in anni-luce, la luce che attraversa l'universo \u00e8, anche se lievemente, inclinata dalla spinta gravitazionale di stelle e buchi neri.\nIl componimento di E. C. \u00e8 una sorta di \"pal\u00ecntonos armon\u00eca\" (armonia di tensioni contrarie) e vuole suggerire, attraverso l'introduzione di contrastanti punti di vista, una sorta di curvatura dello spazio delle idee. Questi campi di forze opposte si misurano fin dall'inizio del componimento (cf. i due incisi tra parentesi). La seconda, per cos\u00ec dire, digressione \u00e8 la parafrasi dell'inizio del poema di Robert Frost (Mending Wall, 1914). Questa allusione poetica corrobora il riferimento scientifico iniziale di Cummings. Nel poema di \"Frost\" le forze di gravit\u00e0 e di entropia (descritte attraverso il secondo principio di termodinamica secondo cui la fine di tutte le cose \u00e8 il decadimento, o per usare un'espressione di W. B. Yeats, \"le cose si disgregano\", \"things fall apart\") minano la stabilit\u00e0 di un muro di pietra, una linea dritta, se si vuole, disegnata attraverso la sottile curvatura del mondo: le rocce continuano a cadere. Sappiamo inoltre dalla prima stanza di Cummings che lo spazio \u00e8 curvo e che l'universo cui d\u00e0 vita il suo poema \u00e8 terribilmente complesso, in tensione con se stesso, composto tanto di scienza quanto di arte, serio e altrettanto intriso di satira. Le posizioni scivolano. Le voci si intromettono e insegnano allo stesso tempo.\nAlla seconda legge di termodinamica si riferisce anche un professore di chimica della Johns Hopkins University, Donald Hatch Andrews, autore di una recensione al volume \"XAIPE\" (1950).\nQuesti sostiene che in futuro il nostro secolo non verr\u00e0 ricordato per la fissione nucleare quanto piuttosto per aver dato la prima esatta formulazione dei principi di comunicazione. In termini matematici lo scambio di comunicazione tra esseri umani, macchine e atomi si esprime nella seconda legge di termodinamica e nei concetti di entropia.\nIn ambito linguistico l'opera di Cummings si pone come innovazione nell'arte di comunicare e dunque, secondo il parere di Andrews, non solo ha valore poetico ma come contributo alla definizione di un modello per migliorare le possibilit\u00e0 di comunicare degli esseri umani.\nPer le considerazioni di Cummings sulla scienza \u00e8 interessante la lettera dell'1/2/1935 scritta a Ezra Pound. Il poeta descrive un tronco sezionato al museo di storia naturale di N. Y. City: \"Alla scienza sai, non \u00e8 mai piaciuto ci\u00f2 che \u00e8 vivo, di qui le mitragliatrici. [...] Inoltre, ci\u00f2 che vive ha l'abitudine di crescere in modo del tutto a-scientifico. Le salme (dovutamente curate) non crescono, quindi anatomia. [...] Alla scienza, come noi due ben sappiamo, importa ci\u00f2 che mio padre...descrisse come Un Giardino pensile Spirituale.\"\nGli ultimi anni.\nE. C. ha vissuto dal settembre del 1924 fino alla sua morte al Greenwich Village insieme alla sua terza compagna, Marion Morehouse, fotografa e modella, conosciuta nel 1932.\nNel 1952 la sua alma mater, Harvard, assegn\u00f2 a Cummings un posto come professore onorario. Le \"Letture\" su Charles Eliot Norton che dette tra il 1952 e il 1955 furono raccolte pi\u00f9 tardi in \"i: six nonlectures\".\nCummings ha speso l'ultima decade della sua vita viaggiando, assumendo incarichi di lettore, e trascorrendo il tempo nella sua residenza estiva di Joy Farm, sul Silver Lake in New Hampshire.\nMor\u00ec il 3 settembre 1962 all'et\u00e0 di 67 anni a North Conway in New Hampshire, a causa di un arresto cardiaco. I suoi resti cremati riposano nel Lotto 748 Althaea Path, sezione 6, nel cimitero di Forest Hills a Boston.\nPremi.\nNel corso della vita Cummings ha ricevuto numerosi premi in riconoscimento del suo lavoro creativo, tra cui:\nCummings nella cultura di massa.\nI testi di E. Cummings hanno ispirato diversi artisti e sono stati ripresi sia in ambito musicale che cinematografico.\nSu testi di sue poesie sono basate canzoni della celebre artista Bj\u00f6rk: da \"I Will Wade Out\" \u00e8 tratta \"Sun in my Mouth\" contenuta nell'album Vespertine (2001), dall'omonima poesia \"Sonnets/Unrealities XI\", contenuta nell'album Med\u00falla (2004). Una frase di \"i carry your heart with me\" viene usata come ritornello nella canzone \"Ion Square\" del gruppo inglese Bloc Party.\nAnche Bob James ha scritto un pezzo basandosi su \"up in the silence the green silence\" voce di Hilary James.\nIl CD \u00e8 \"Flesh and blood\" che rappresenta l'esordio della figlia Hilary come cantante.\nLa poesia \"I carry your heart\" di Cummings \u00e8 stata musicata da Michael Hedges. Il compositore statunitense Eric Whitacre ha scritto vari lavori corali su testi di Cummings, assai eseguiti. Tre \"poems \"di e. e. cummings costituiscono inoltre il materiale poetico esplorato in \"Circles \"(per voce, arpa e due percussionisti, 1960) di Luciano Berio.\nJohn Cage ha scritto un brano per voce sola, \"Experience n.2\", sul testo di \"It Is At Moments After I Have Dreamed. \"La cantautrice Debora Petrina ne ha fatto una rilettura per voce e piano preparato, dal titolo \"Roses of the Day\", che le Edizioni Peters han pubblicato come brano co-firmato da Petrina, Cage e Cummings.\nUn'altra sua celebre poesia \"il tuo cuore lo porto con me\" viene recitata nel film \"In her shoes\" da Cameron Diaz,che la dedica alla sorella nel giorno del suo matrimonio. Lo stesso testo \u00e8 citato anche da Abbie Lockart,\nla dottoressa di E.R. durante le promesse di matrimonio con il dottor Kovac e da Heath Ledger nel film Paradiso + Inferno.\nLa poesia \"Somewhere\" viene parzialmente letta in \"Hannah e le sue sorelle\" (1985) di Woody Allen.\nAnche i Non voglio che Clara citano la poesia \"Somewhere\" nella canzone \"Cary Grant\", contenuta nell'album omonimo. Questa canzone cita anche Notorious di Alfred Hitchcock.\nNel film del 2010 \"Charlie St. Cloud - Segui il tuo cuore\" con Zac Efron vengono recitate due volte durante il film due frasi della poesia \"Dive for Dreams\": \"trust your heart / if the seas catch fire / (and live by love / though the stars walk backward)\" [Fidati del tuo cuore / se il mare prende fuoco / (e vivi per amore / anche se le stelle camminano all'indietro)]\nNel 2012 il gruppo californiano Tin Hat ha pubblicato il CD \"The rain is a handsome animal\" in cui sono musicate 17 poesie di Cummings."}
{"id": "454299", "revid": "287204", "url": "https://it.wikipedia.org/wiki?curid=454299", "title": "Echinococcus granulosus", "text": "L\u2019Echinococcus granulosus, agente eziologico dell'echinococcosi cistica, \u00e8 una tenia che svolge lo stadio di adulto nel cane (ospite definitivo), e lo stadio larvale in diversi mammiferi domestici (bovini, suini, ovini) nei quali si incista. Anche l'uomo pu\u00f2 contrarre il parassita.\nDescrizione.\nQuesto parassita misura allo stadio adulto dai 3 ai 9 mm di lunghezza, ed \u00e8 composto solamente di tre proglottidi, di uno scolice posto alla testa dotato di quattro ventose e di un rostro centrale, posto sulla punta dello scolice, da cui si dipartono dai 28 ai 50 uncini. Le sue uova sono difficilmente distinguibili da quelli di altre specie di tenie e misurano dai 32 ai 36 micrometri.\nHabitat.\nEsso vive nell'intestino del cane e con lo scolice (il capo) \u00e8 attaccato alla parete intestinale; in un individuo se ne possono trovare decine.\n\u00c8 formato da scolice (armato), collo e tre proglottidi: una immatura, una matura e una gravida. Le proglottidi vengono rinnovate man mano e quelle gravide si distaccano e vengono eliminate tramite le feci.\nIl parassita viene ingerito accidentalmente attraverso alimenti contaminati dalle larve, contenute in capsule che con i succhi gastrici vengono sciolte ed entrano nel sangue a livello dell'intestino. Attraverso il circolo poi si diffondono e vanno a incistarsi in zone vascolarizzate, provocando cisti idatidee. Le cisti pi\u00f9 comuni si sviluppano nel fegato e nei polmoni, arrivando a misurare anche 20 cm di diametro e anche maggiori, se si incistano nella cavit\u00e0 addominale. All'interno delle cisti si formano numerosi protoscolici, da cui si svilupperanno nuovi parassiti. Il ciclo si completa quando il cane ingerisce cisti presenti nella carne e nelle frattaglie di animali infetti.\nLe cisti possono essere rimosse tramite asportazione chirurgica o svuotate per via percutanea. Il liquido contenuto, allergenico, pu\u00f2 entrare accidentalmente in contatto con l'ospite per rottura della cisti e causare reazioni allergiche anche mortali. La parassitosi si pu\u00f2 trovare anche nei Paesi sviluppati, ma \u00e8 pi\u00f9 comune nei Paesi dediti alla pastorizia. Le misure preventive pi\u00f9 semplici da osservare sono l'igiene nel contatto con i cani e di non somministrare a questi frattaglie o carne cruda o poco cotta.\nAgente patogeno.\nAnche se normalmente la fase larvale di questo parassita colpisce gli animali, \u00e8 possibile che esso scelga come ospite intermedio un essere umano, e causa echinococcosi cistica, solitamente asintomatica ma con il passare del tempo, la pressione della cisti sui tessuti o sulle ossa pu\u00f2 comportare lesioni o la loro rottura, con conseguenze che vanno dalla cecit\u00e0, alle fratture, fino alla morte per shock anafilattico.\n\"Echinococcus granulosus\" in Italia.\nQuesto parassita \u00e8 legato principalmente agli allevamenti tradizionali e alla pastorizia. Questi tipi di allevamenti vedono coinvolti l'ospite definitivo (il cane) e gli ospiti intermedi (bovini, ovini, caprini, suini, equini e talvolta l'uomo). La sua presenza \u00e8 endemica in regioni come la Sardegna, la Sicilia e la maggior parte delle regioni del centro-sud. Dei casi umani di echinococcosi cistica si fanno soltanto stime, non essendo obbligatoria la denuncia da parte dei servizi sanitari. L'ispezione al macello prevede la distruzione dei visceri parassitati (obbligatoria per legge)."}
{"id": "454304", "revid": "125164499", "url": "https://it.wikipedia.org/wiki?curid=454304", "title": "Helmut Berger", "text": "Biografia.\nHelmut Berger nacque in una famiglia di albergatori e da ragazzo frequent\u00f2 un collegio nella citt\u00e0 austriaca di Feldkirch. Successivamente lavor\u00f2 per qualche tempo nel settore alberghiero e della ristorazione, pur non avendo alcun interesse nei confronti di quel genere di attivit\u00e0. All'et\u00e0 di 18 anni si trasfer\u00ec a Londra, dove si mantenne con occupazioni occasionali e posando come modello, prendendo nel frattempo lezioni di recitazione. Si trasfer\u00ec quindi in Italia, dove frequent\u00f2 i corsi di teatro all'Universit\u00e0 per stranieri di Perugia. Si spost\u00f2 successivamente a Roma, dove lavor\u00f2 come modello e assistente cinematografico.\nNel 1964, durante le riprese del film \"Vaghe stelle dell'Orsa...\", incontr\u00f2 il regista Luchino Visconti, evento che rappresent\u00f2 il punto di svolta per la vita privata e professionale di Berger: tra i due cominci\u00f2 una relazione che avr\u00e0 termine solo con la morte del regista milanese. Diretto da Visconti, Berger affront\u00f2 il suo primo ruolo da attore nell'episodio \"La strega bruciata viva\" del film \"Le streghe\" (1967), mentre l'anno seguente ebbe la sua prima parte da protagonista nel film \"I giovani tigri\" (1968), diretto dal regista Antonio Leonviola.\nIl successo giunse con \"La caduta degli dei\" (1969), diretto nuovamente da Visconti, il quale gli affid\u00f2 la parte del nevrotico e decadente personaggio di Martin von Essenbeck. Il regista gli far\u00e0 poi interpretare il ruolo dell'infelice sovrano Ludovico II di Baviera nel film \"Ludwig\" (1973), nonch\u00e9 quello del cinico Konrad in \"Gruppo di famiglia in un interno\" (1974). Berger lavor\u00f2 anche con Vittorio De Sica in \"Il giardino dei Finzi Contini\" (1970), vincitore del premio Oscar 1972 per il miglior film straniero e, sempre nel 1972, con Nelo Risi ne \"La colonna infame\", basato sul saggio \"Storia della colonna infame\" di Alessandro Manzoni. Nel 1975 fu il protagonista maschile di \"Salon Kitty\" di Tinto Brass, e l'anno dopo del film \"Una romantica donna inglese\" (1976), diretto dal regista britannico Joseph Losey.\nDopo la scomparsa di Visconti nel 1976, Berger entr\u00f2 in un periodo di forte depressione (dichiar\u00f2 di \"essere divenuto vedovo a soli 32 anni\") che, unitamente agli eccessi di una vita sregolata, lo costrinse a pi\u00f9 di una sosta forzata, la prima nel 1977, quando rischi\u00f2 di morire per eccesso di stupefacenti. L'amico Claude Chabrol ingaggi\u00f2 Berger nel 1980 nell'adattamento televisivo del romanzo \"Fant\u00f4mas\", anche se con molte difficolt\u00e0. L'attore dovette affrontare sia la crisi cinematografica italiana sia il proprio declino fisico, e la mancanza di scritture lo costrinse a dirigere il suo percorso lavorativo al piccolo schermo e a film di poco rilievo. Durante gli anni ottanta partecip\u00f2 alla terza stagione statunitense della serie tv \"Dynasty\", nel 1985 al film di guerra \"\", per poi tornare in Italia nel 1989 e interpretare Egidio nello sceneggiato tv \"i Promessi Sposi\".\nNel 1990 Francis Ford Coppola lo scrittur\u00f2 per \"Il Padrino III\", affidandogli il ruolo di Frederick Keinszig, un ricco e potente banchiere svizzero, ma fu un'importante collaborazione musicale a riportare Berger alla notoriet\u00e0 nel 1992: lavor\u00f2 infatti, con Madonna nel controverso video musicale di \"Erotica\". Nel 1993 ritrov\u00f2 dopo molti anni un ruolo da protagonista nel film tedesco \"Ludwig 1881\", interpretando ancora il personaggio di \"Ludovico II\".\nIn tempi pi\u00f9 recenti ha partecipato da protagonista al film drammatico \"Blutsfreundschaft\" (2009), presentato nel 2010 al Festival del Cinema di Berlino, in cui ha interpretato il ruolo del proprietario di una lavanderia che ha una relazione con un militante neo-nazista. Nell'ottobre del 2012 \u00e8 tornato in tv nel \"reality\" televisivo tedesco \"Ich bin ein Star \u2013 Holt mich hier raus!\", della tv RTL, apparizione che ha destato molte polemiche soprattutto per le sconcertanti condizioni fisiche in cui apparve l'attore il quale, dopo poche puntate, ha abbandonato lo show proprio per problemi di salute. Nel 2013 \u00e8 tornato al cinema con il film \"Il violinista del diavolo\" di Bernard Rose, mentre nel 2014 ha fatto parte del cast del film francese \"Saint Laurent\", del regista Bertrand Bonello, in cui ha impersonato il grande stilista nei suoi ultimi anni di vita.\nHelmut Berger \u00e8 stato attore in due trilogie di Visconti: la cosiddetta \"Trilogia tedesca\", definita tale in quanto fa trasparire una profonda conoscenza della cultura e della storia germaniche: \"La caduta degli dei\" (1969), \"Morte a Venezia\" (1971), \"Ludwig\" (1973); la \"Trilogia bergeriana\", della quale Berger \u00e8 protagonista e grande interprete: \"La caduta degli Dei\" (1969), \"Ludwig\" (1973) e \"Gruppo di famiglia in un interno\" (1974).\nVita privata.\nBerger, che parla tedesco, francese, inglese e italiano, \u00e8 apertamente bisessuale. Agli inizi della carriera l'attore ebbe un'importante relazione sentimentale col regista italiano Luchino Visconti, durata sino alla morte di quest'ultimo nel 1976. Il 19 Novembre 1994, all'et\u00e0 di 50 anni, con l'applicazione dell'art. 13 da lui richiesto al Vaticano e concessogli da Mons. Virgilio La Rosa spos\u00f2 in Comune e nella Chiesa di S.F. Martire a Roma la scrittrice, regista e articolista Francesca Guidato in comunione dei beni. Il matrimonio fu tempestoso, principalmente a causa dei problemi di Berger con l'alcolismo scenate di gelosia e un suo tradimento; la coppia, separatasi nel 1997, ha continuato un rapporto altalenante fino al 2012; i due non hanno mai divorziato da 28 anni.\nNel 2004 l'attore torn\u00f2 in Austria e, smentendo le sue difficolt\u00e0 economiche, and\u00f2 a vivere con la madre malata, fino al decesso di quest'ultima, avvenuto per strada nel 2009 mentre lui era in una clinica di Salisburgo. Intervistato da \"Bild\" nella primavera 2010, Berger dichiar\u00f2 che gran parte delle produzioni cinematografiche italiane non avevano versato i contributi che gli avevano per\u00f2 vilmente sottratto, e che invece di milioni l'Italia gli riconosceva soltanto 200 euro al mese come pensione,tuttavia l'attore all'estero ha continuato a lavorare fino al 2020. Nell'occasione, l'attore ammise di aver speso pi\u00f9 di quanto avesse guadagnato durante la sua carriera, lamentando appunto il mancato versamento dei contributi da parte dei suoi datori di lavoro.\nNell'agosto 2015 sembrava essersi sposato con l'amico Florian Wess ed \u00e8 stato di conseguenza denunciato dalla moglie per bigamia, ma immediatamente ai Media tedeschi arriv\u00f2 la smentita che quello con Wess era stato solo una sorta di nodo d'amore, e sette giorni dopo per\u00f2 era gi\u00e0 tutto finito tra la star e il ragazzo botox."}
{"id": "454310", "revid": "599013", "url": "https://it.wikipedia.org/wiki?curid=454310", "title": "Msg", "text": ""}
{"id": "454334", "revid": "123976668", "url": "https://it.wikipedia.org/wiki?curid=454334", "title": "Michael Schenker", "text": "\u00c8 uno dei chitarristi pi\u00f9 noti nell'ambito heavy metal ed \u00e8 noto principalmente per essere stato membro di Scorpions, UFO, Michael Schenker Group. \u00c8 definito dagli esperti un grande innovatore della tecnica della chitarra elettrica e ha avuto una notevole influenza su numerosi chitarristi. Ha inoltre una notevole carriera solista, molto diversa dalla sua militanza nelle varie band, in quanto suona esclusivamente brani strumentali con la chitarra acustica, e incide solamente dischi autoprodotti.\nBiografia.\nComincia a suonare la chitarra all'et\u00e0 di nove anni quando suo fratello maggiore Rudolf Schenker riceve una chitarra Hofner Galaxie dai genitori, iniziando a cimentarsi con qualche pezzo famoso dei Beatles. Man mano che migliora nella tecnica comincia anche a suonare alcuni brani di chitarristi famosi come Eric Clapton, Tony Iommi, Jimmy Page, Ritchie Blackmore e molti altri.\nA undici anni fonda il suo primo gruppo musicale chiamato The Enervates con alcuni compagni di scuola. Tuttavia la sua vera carriera da chitarrista comincia all'et\u00e0 di 15 anni, quando suo fratello fonda la band Scorpions: insieme incideranno il primo album titolato \"Lonesome Crow\" nel 1972, firmando il contratto con la Metronome Records. In quel periodo Michael utilizza una Gibson Les Paul finch\u00e9 non la scambia con la Gibson Flying V Medallion del 1971 di Rudolf, in seguito ad un inconveniente durante un concerto ad Amburgo.\nDopo due anni Michael decide di andarsene dal gruppo di suo fratello per entrare a far parte della band inglese UFO in sostituzione del chitarrista Mick Bolton. Nello stesso periodo riceve anche una proposta di audizione da parte della mitica band Rolling Stones dopo la morte del chitarrista Brian Jones ma rifiuta dopo una discussione con Rudolf.\nSuccessivamente, nel 1973, Michael si sposta a Londra per incidere l'album \"Phenomenon\" con gli UFO. In questo album Michael registra alcuni pezzi indimenticabili per la band in questione come \"Doctor Doctor\" o \"Rock Bottom\" ma a causa dello stress accumulato e di alcune incomprensioni all'interno della band, vive un orribile periodo di alcol e droga. Finito il tour americano, Michael e la band incidono \"Force It\" e insieme all'ex tastierista degli Heavy Metal Kids Danny Peyronel ripartono per un altro tour negli Stati Uniti dopo il successo travolgente al quindicesimo Reading Festival.\nNegli anni ottanta, Schenker si afferma nella scena heavy metal come \"bandleader\" di un gruppo a suo nome, i M.S.G. (Michael Schenker Group), circondandosi di noti musicisti (anche se il gruppo non ha mai avuto una formazione fissa) come il batterista Cozy Powell, il tastierista Don Airey e il cantante Graham Bonnet. La band si afferma con album come l'omonimo \"The Michael Schenker Group\" e \"Built to Destroy\". Il talento di Michael attir\u00f2 molti artisti famosi, come Aerosmith e Ozzy Osbourne (quest'ultimo lo voleva per rimpiazzare la perdita data dalla scomparsa di Randy Rhoads) ma, avendo cieca fiducia nel suo progetto, declina entrambe le offerte.\nNegli anni novanta, i M.S.G. attraversarono un brutto periodo, rovinandosi a causa di continui scioglimenti e riunioni, e con il leader che va e viene dagli UFO. Nel frattempo, Schenker sostitu\u00ec per un breve periodo di tempo Robbin Crosby nei Ratt, apparendo nella loro performance MTV Unplugged nel 1990. Parallelamente form\u00f2 un supergruppo, composto da lui, Share Pedersen delle Vixen e Bobby Blotzer dei Ratt, chiamato Contraband, che si scioglie dopo un solo album di scarso successo.\nAgli inizi del 2000, il chitarrista ricadde in depressione, a causa del divorzio dalla moglie e la perdita di alcuni diritti d'autore. Ripresosi dopo qualche anno, Schenker pubblica un disco solista, \"Arachnophobiac\".\nNel 2005, per il 25\u00ba anniversario del Michael Schenker Group, la band riunita ha pubblicato \"Tales Of Rock'n'Roll \".\n\u00c8 testimonial di una linea di chitarre \"V\" creata da Dean Guitars, che riporta la caratteristica colorazione in bianco e nero e la \"signature\" in paletta, visibile altres\u00ec sul proprio sito."}
{"id": "454346", "revid": "767487", "url": "https://it.wikipedia.org/wiki?curid=454346", "title": "Combat Hapkido", "text": "La Combat Hapkido \u00e8 un'arte marziale coreana, che deriva esplicitamente dalla pi\u00f9 conosciuta e diffusa Hapkido; essa, infatti, pi\u00f9 che una nuova arte marziale \u00e8 un nuovo modo di interpretare L'Hapkido.\nDiffusione.\nQuesto nuovo stile viene da molti annoverato come uno stile di nazionalit\u00e0 americana, perch\u00e9 il paese dove l'hapkido si \u00e8 diffuso maggiormente sono gli Stati Uniti d'America, grazie anche alla presenza di una forte e ben organizzata minoranza coreana.\nProprio in tale paese la pratica dell'hapkido ha trovato nuovi impulsi tecnici e metodologici, data la realt\u00e0 americana con la sua sensibilit\u00e0 verso le problematiche della difesa personale, a causa dei diffusi episodi di violenza da strada. Tali impulsi trovano piena applicazione nell'opera del maestro John Pellegrini, con la creazione del Combat Hapkido, e con la nascita dell'International Combat Hapkido Federation, fondata nel 1992, organizzazione della quale G. M. Pellegrini \u00e8 il Presidente.\nIl maestro Pellegrini, IX dan Kido, uno dei pochissimi occidentali a poter vantare una simile qualifica, ha sottoposto l'intero bagaglio dell'hapkido ad un esame approfondito, alla luce della necessit\u00e0 di una moderna ed efficace difesa personale senza ignorare l'apporto delle tecniche tradizionali, riuscendo anzi ad ottenere il riconoscimento del Combat Hapkido da parte della \"Korea Kido Association\" e della \"World Kido Federation\".\nTecniche.\nLo scopo principale del Combat Hapkido \u00e8 dunque \"pura difesa personale\", e ci\u00f2 esclude ogni tentazione sportiva ed agonistica. Il fine di ogni tecnica \u00e8 di avere il massimo controllo ed infliggere il massimo danno all'aggressore con il minimo dispendio di energia in ogni situazione possibile.\nIn sostanza il lavoro della Combat Hapkido ha alle spalle una ricerca scientifica che studia le pi\u00f9 probabili tecniche, posizioni e atteggiamenti utili per la propria difesa personale puntando su leve articolari, difesa DA armi (quali coltello, bastone e contro la sempre pi\u00f9 frequente \"bottigliata in testa da bar\"), difesa CON armi (quali coltello, bastone, nunchaku ecc..), proiezioni, calci, punti di pressione, pugni, gomitate e ginocchiate e studiando le pi\u00f9 naturali reazioni di chi subisce e di chi effettua una tecnica cercando di insegnare all'allievo come muoversi di conseguenza.\nNaturalmente quando si parla di difesa personale si sottintende una situazione di pericolo \"in strada\", ci\u00f2 vuol dire che molte delle reazioni fisiche e mentali dell'aggressore e della vittima sono imprevedibili, perci\u00f2 oltre che di una preparazione fisica e tecnica un allievo di Combat Hapkido necessita, per poter mettere in pratica le tecniche apprese (in una situazione di pericolo \"da strada\" ovviamente), una grande preparazione mentale e psicologica.\nNonostante l'ingente numero di tecniche che formano la Combat Hapkido, questa arte marziale ha trovato la sua effettiva forma grazie alla eliminazione di molte tecniche e di altrettanti movimenti classici dell'Hapkido tradizionale, considerati dal maestro Pellegrini \"inutili\" in una situazione di pericolo reale."}
{"id": "454376", "revid": "124186310", "url": "https://it.wikipedia.org/wiki?curid=454376", "title": "Prato Nevoso", "text": "Prato Nevoso (o anche Pratonevoso) \u00e8 una localit\u00e0 sciistica, frazione del comune di Frabosa Sottana, in provincia di Cuneo, nei pressi di Mondov\u00ec, facente parte del Mondol\u00e8 Ski. La sua offerta sciistica \u00e8 rivolta maggiormente a una clientela di livello sciistico di media difficolt\u00e0 per la relativa facilit\u00e0 delle sue piste, ma il richiamo turistico \u00e8 notevole perch\u00e9 la stazione \u00e8 situata in una zona molto soleggiata e calda. L'intraprendenza dei suoi gestori ed il continuo rinnovamento dei suoi impianti di risalita le hanno regalato l'appellativo di \"Sestriere del Cuneese\".\nGeneralit\u00e0.\nLa sua storia risale ai primi anni sessanta quando un gruppo di imprenditori liguri decise di creare una stazione invernale facilmente raggiungibile sia da Savona e Genova che da Torino. La scelta cadde su degli alpeggi situati nel comune di Frabosa Sottana ad una altitudine di oltre 1500 metri. I veloci lavori di edificazione ed i bassi costi iniziali degli appartamenti favorirono un rapido popolamento del nuovo comprensorio turistico e la presenza dell'autostrada A6 Savona-Torino (raddoppiata negli anni novanta) ha contribuito accelerando ulteriormente tale processo e consentendo a Prato Nevoso di diventare meta abituale soprattutto per nuclei familiari. Nello stesso arco di tempo il segno demografico di Frabosa Sottana, che da settant'anni stava perdendo progressivamente abitanti, ha invertito rotta tanto che il comune ha registrato da allora un nuovo incremento nella popolazione residente.\nPurtroppo la veloce edificazione non ha seguito nessun principio di etica urbanistica, le cosiddette \"\"Stalle Lunghe\" sono un'opera a dir poco superflua.\" Altro esempio di edificazione recente, \u00e8 il condominio \"Orsa Minore\" situato sul \"Colle del Prel\" (1620\u00a0m) e, per larga parte,disabitato. Da tempo ormai si seguono canoni di edificazione selvaggia di residence/condomini che deturpano il territorio.\nStoria.\nL'idea di realizzare una nuova stazione turistica in una remota contrada del Monregalese, detta allora \"case Pr\u00e0 Nevoso\", lungo le pendici occidentali del Monte Malanotte risale gi\u00e0 al 1960 e si deve ad un imprenditore savonese, Giacomo Dodero, abituale frequentatore di Frabosa Soprana (dove possedeva una casa) ed appassionato camminatore. \nFu proprio in seguito ad una delle numerose escursioni effettuate sui monti a sud di Frabosa che egli ebbe modo di constatare l'abituale abbondanza di innevamento nel sito tra il Malanotte e la Colla del Prel, dove esisteva solo una breve sciovia.\nNel 1963, Dodero costituisce assieme al Dr. Glauco Lolli Ghetti, presidente della societ\u00e0 Carbonavi di Genova, la \"societ\u00e0 Prato Nevoso Spa\", allo scopo di realizzare una nuova stazione di sport invernali. Il momento sembra indubbiamente favorevole all'iniziativa, dato che il tasso di spopolamento dei paesi della Comunit\u00e0 Montana \"Valli del Monregalese\" in generale e delle due Frabose in particolare (-30% dal '51 al '71 per Frabosa Sottana, -40% per la Soprana) \u00e8 tale da destare preoccupazione, tanto pi\u00f9 che l'economia del comprensorio poggia su un'agricoltura in via di dissolvimento, su qualche cava di pietrisco calcareo e sabbia quarzifera e su una villeggiatura estiva concentrata a Frabosa Soprana e a Lurisia.\nPer quanto concerne gli sport invernali, se Frabosa Soprana comincia a mostrare i suoi limiti, dovuti alle quote basse e a pendii adatti a sciatori provetti, il sito di Prato Nevoso presenta caratteristiche favorevoli allo sviluppo dello sci di massa: quota di base piuttosto elevata (1480\u00a0m) ed un'esposizione a nord-ovest; presenza di un singolare pianoro lievemente depresso verso il centro, ai piedi del Monte Malanotte, e con vocazione \"naturale\" a fungere da grenouillere e da zona di convergenza delle piste di rientro nella stazione; pendii sciabili con pendenza non elevata, che si sviluppano tutte al di sopra del limite del bosco, e relativa vicinanza a Savona (96\u00a0km) e a Torino (100\u00a0km) oltrech\u00e9 ovviamente a Cuneo (40\u00a0km). Come spesso accade per i siti prescelti per la realizzazione di nuove stazioni, manca la strada di accesso e l'unica infrastruttura esistente si riduce a una mulattiera. La convenzione stipulata col Comune di Frabosa Sottana prevede l'obbligo da parte della societ\u00e0 PRATO NEVOSO di realizzare le fognature, l'acquedotto e la strada carrozzabile, la cui manutenzione dovr\u00e0 essere a carico della societ\u00e0 per 15 anni, mentre il Comune cede in cambio circa 100 ha di terreno, che ha provveduto in via preliminare ad acquistare dai singoli proprietari, al prezzo di 23 milioni di Lire di allora (1963).\nNel 1963 viene dunque elaborato dal geom. Lanza il progetto della strada, lunga 3\u00a0km dal Bivio Bergamini e con \"sette tornanti\": i lavori per la sua realizzazione, iniziati nel 1965, sono ultimati nello stesso anno, e raggiungono il costo di 1 miliardo di Lire di allora (la carrozzabile verr\u00e0 asfaltata due anni dopo nel 1967). La nascita di Prato Nevoso dal punto di vista urbanistico risale per\u00f2 al 1966, quando l'architetto Accinelli di Finale Ligure realizza \"l'Hotel Mondol\u00e8\", grosso complesso che con i suoi spioventi molto inclinati avrebbe dovuto costituire il modello di riferimento per le costruzioni successive; il centro civico della nuova localit\u00e0, comprendente anche la chiesa, viene realizzato dallo stesso architetto un po' pi\u00f9 in alto, a quota 1600 lungo le pendici del \"Monte Malanotte\". Va sottolineata l'opportunit\u00e0 della scelta di concentrare l'urbanizzazione sul lato orientale della conca per lasciare completamente libero lo spazio (circa 90.000\u00a0m\u00b2) destinato ad accogliere l'arrivo delle piste, la grenouillere, un campo di pattinaggio su ghiaccio, un piccolo anello per lo sci di fondo; questa soluzione ha peraltro comportato la necessit\u00e0 di sviluppare verso l'alto - attualmente le costruzioni pi\u00f9 avanzate si spingono fino a quota 1710, appena 30\u00a0m al di sotto della vetta del Malanotte- con conseguenti notevoli difficolt\u00e0 di spostamento all'interno della stazione (forte dislivello, distanza), che tra la parte bassa e la parte alta presenta anche differenti condizioni micro-climatiche\n(in alto il vento si fa sentire, la strada \u00e8 spesso gelata, la nebbia pi\u00f9 frequente). \nUn intervento urbanistico effettuato dalla Prato Nevoso Spa \u00e8 la famosa, lunga \"\"galleria\" commerciale\", un porticato che si sviluppa per una lunghezza di circa 300\u00a0m da quota 1480 a quota 1510 e situato quindi all'ingresso della stazione, che richiama analoghi interventi effettuati nei pi\u00f9 moderni centri turistici francesi. Tutte le costruzioni realizzate a partire dalla fine degli anni sessanta (altri 4 alberghi, un residence e ben 3800 alloggi, opera di decine di differenti architetti) non hanno osservato alcun principio di organicit\u00e0 e si sono sviluppate nella pi\u00f9 completa anarchia; d'altra parte la PRATO NEVOSO SPA anzich\u00e9 pianificare e realizzare l'intero complesso mantenendo la gestione delle attivit\u00e0 sportive, ricreative e delle strutture ricettive - come avviene nelle stazioni integrate- si \u00e8 limitata alla fase iniziale dell'operazione (acquisizione dei terreni e realizzazione dei primi immobili) per poi vendere a singoli gruppi immobiliari o a privati lotti di terreno edificabile, limitandosi a blande raccomandazioni sull'opportunit\u00e0 di seguire lo stile delle prime costruzioni.\nLe volumetrie realizzate sono indubbiamente ingenti (\u00e8 stato autorizzato l'indice 3\u00a0m\u00b3 per 1\u00a0m\u00b2) e gli immobili si dispongono \"a gradinata\" lungo l'acclive pendio che scende dal Malanotte, in buona parte negli spazi compresi tra i tornanti della strada che si arrampica verso la vetta della montagna, differendo molto, quanto a forme architettoniche, dagli edifici a spioventi molto inclinati della parte bassa. La ricettivit\u00e0 dei 3800 appartamenti-senza contare le nuove realizzazioni degli ultimi anni in Conca-, applicando il coefficiente di 4 letti per alloggio - giustificabile con le ridotte dimensioni di tali unit\u00e0 abitative - sarebbe di 15.200 letti, ma l'affollamento che in essi si registra in ogni periodo di punta e nei fine settimana consiglierebbe di elevare la stima ad almeno 17-18.000 letti, cui si aggiungono le migliaia di pendolari del sabato e della domenica (ne sono stati calcolati anche 10.000 in un solo giorno). Nei 6 esercizi alberghieri si registrano invece appena 360 letti (di cui 150 nel solo \"Grande Albergo Mondol\u00e8\") a testimonianza dell'enorme squilibrio esistente fra ricettivit\u00e0 in seconde case e ricettivit\u00e0 \"commerciabile\". Questa ingente massa di turisti - in buona parte sciatori, dato il carattere della stazione, che poco si presta allo shopping o al tranquillo relax invernale. Si deve infine osservare che Prato nevoso \u00e8 divenuto un centro permanentemente abitato, nel quale si contavano nel 1971 36 residenti, saliti a 72 nel 1981, le cui attivit\u00e0 sono ovviamente legate alla manutenzione degli alloggi e all'apertura degli alberghi e degli esercizi commerciali.\nSono da rilevare ancora le vicende finanziarie per cui nel 1979 la societ\u00e0 che controllava la PRATO NEVOSO SPA e cio\u00e8 la NAI (ex-CARBONAVI) di Genova, \u00e8 diventata di propriet\u00e0 dell'imprenditore genovese Mantovani e alla met\u00e0 degli anni ottanta \u00e8 stata assorbita dalla finanziaria GEROLIMICH, pure con sede a Genova. Nel 1991 si assiste allo scorporo della PRATO NEVOSO SRL (ex SPA) che si occupa dei terreni ancora edificabili (per una volumetria di 184.000\u00a0m\u00b3) dalla PRATO NEVOSO SKI SRL che possiede gli impianti di risalita. Negli ultimi anni la propriet\u00e0 di quest'ultima \u00e8 passata ancora di mano ed ora il comando \u00e8 posseduto da una cordata di imprenditori locali e liguri.\nLa grande rinascita.\nNegli anni novanta la ripetuta scarsit\u00e0 di precipitazioni nevose aveva portato la stazione in uno stato di crisi dal quale si \u00e8 risollevata grazie ad un'opera di ammodernamento degli impianti di risalita, non pi\u00f9 sufficienti alla richiesta degli amanti dello sci, un aumento del numero dei \"cannoni\" impiegati per l'innevamento artificiale e per ultimi l'adozione dell'illuminazione di due piste per praticare lo sport dello sci anche in ore serali e la realizzazione di uno snowpark per gli amanti dello snowboard.\nNel rilancio della stazione, infine, non \u00e8 da sottovalutare l'ottima \"realizzazione del collegamento\" con gli impianti di risalita della vicina stazione gemella di Artesina ed in seguito con quella di Frabosa Soprana che ha permesso la nascita e l'ampliamento del maxi comprensorio sciistico Mondol\u00e8 Ski. La forte richiesta di case per le vacanze ha generato in anni pi\u00f9 recenti una nuova iniziativa di grande respiro basata su un progetto per un migliaio di nuovi appartamenti teso a sviluppare particolarmente la parte del borgo nuovo.\nA partire dall'anno 2000 la gestione della stazione sciistica passa agli imprenditori Gianluca Oliva e Andrea Biasotti che con importanti investimenti finanziari, la trasformano in una stazione viva e ricca di aventi, con particolar attenzione all'aspetto \"divertimento\" degli ospiti. Gli impianti di propriet\u00e0 vengono continuamente rinnovati e modernizzati, questo ha fatto s\u00ec che Prato Nevoso e il Mondol\u00e8 siano diventati, con i loro 130 km di piste, il comprensorio pi\u00f9 grande della provincia di Cuneo.\nGrazie alla realizzazione di un impianto di innevamento centralizzato viene garantita la presenza di neve sull\u2019intero comprensorio di Prato Nevoso, dalla conca alle piste da discesa. Vengono realizzati nuovi edifici in una zona soleggiata e vicinissima agli impianti, il Borgo Stalle Lunghe, che \u00e8 diventato un bellissimo e moderno complesso residenziale integrato nel paesaggio. Qui sono presenti appartamenti di lusso, residence, un centro estetico, una spa per il rilassamento dopo una giornata passata sulle piste, una palestra e, inoltre, negozi e ristoranti.\nL'operazione ha dato impulso ad una nuova vita, anche estiva, per Prato Nevoso. Gli amministratori della societ\u00e0 hanno voluto puntare anche e soprattutto sulle famiglie facendo diventare Prato Nevoso la stazione dei bambini. Per questo motivo, in Conca, \u00e8 stato realizzato il Prato Nevoso Village, il parco giochi sulla neve con gonfiabili, piste tubing ed animazione giornaliera.\nSono state organizzate anche attivit\u00e0 rivolte ai giovani, anche sotto l'aspetto \"divertimento\" con l'organizzazione di grandi eventi totalmente gratuiti: Si inizia l\u20198 dicembre con l\u2019Open Season, la festa di apertura della stagione invernale con la presenza di grandi artisti ogni anno diversi, per poi proseguire con il Capodanno in Conca e con lo Spring Splash, che nel 2018 \u00e8 arrivato alla sua dodicesima edizione. Durante l\u2019inverno sono organizzati i Winter Wheels, la gara di moto e quad sulla neve, con discese in bicicletta, a kermesse di freestyle, a gare di bob e molti altri. \nLa stagione 2009-2010, dopo 150 giornate di sci, con impianti aperti e piste perfettamente agibili, si \u00e8 chiusa facendo registrare numeri molto elevati: 413.500 presenze per un totale di oltre 4.600.000 passaggi agli impianti di risalita.\nI mesi con pi\u00f9 presenze sono stati Gennaio, con 115.000 presenze per circa 1.350.000 passaggi, e Febbraio, con 125.000 presenze per circa 1.500.000 passaggi. Il comprensorio sciistico del Mondol\u00e9 si attesta tra i pi\u00f9 grandi ed i pi\u00f9 visitati nel panorama nord-ovest italiano, con una notevole presenza di stranieri provenienti per lo pi\u00f9 dalla Francia, Inghilterra e Germania.\nSport.\nCiclismo.\nOltre agli sport invernali, Prato Nevoso \u00e8 stato arrivo di tappa del Giro d'Italia e del Tour de France:\nSci per disabili.\nDa alcuni anni la stazione si rivolge in modo particolare alle persone disabili che vogliano sciare, mettendo a disposizione tecnici e maestri specializzati nell'insegnamento dello sci e snowboard ai portatori di disabilit\u00e1, utilizzando attrezzature idonee e strutture adeguate. L'organizzazione DiscesaLiberi (Passione Sportiva senza Barriere) \u00e8 operativa in Prato Nevoso dal 2011."}
{"id": "454377", "revid": "1543377", "url": "https://it.wikipedia.org/wiki?curid=454377", "title": "Campagna di Guadalcanal", "text": "La campagna di Guadalcanal, nota anche come battaglia di Guadalcanal, ebbe luogo tra il 7 agosto 1942 e il 9 febbraio 1943 nel teatro del Pacifico della seconda guerra mondiale tra gli Alleati sbarcati sull'isola di Guadalcanal, nelle Salomone meridionali, e l'Impero giapponese che all'inizio del luglio 1942 aveva cominciato a costruirvi sulla costa nord una pista aerea. Rappresenta la prima grande offensiva lanciata dagli Alleati contro il Giappone, che fino ad allora aveva mantenuto l'iniziativa bellica.\nIl 7 agosto 1942 le forze alleate, principalmente composte da truppe statunitensi, sbarcarono sull'isola di Guadalcanal, su quella di Tulagi e su quella di Gavutu-Tanambogo per privare il Giappone di tali basi avanzate e conquistare l'aeroporto che avrebbe potuto minacciare, una volta completato, le rotte dei rifornimenti tra gli Stati Uniti, l'Australia e la Nuova Zelanda; messe in sicurezza, le isole sarebbero servite agli Alleati per supportare una campagna volta a neutralizzare o catturare le piazzeforti giapponesi nella Nuova Britannia, come Rabaul.\nSorpresi dall'offensiva i giapponesi effettuarono tra agosto e novembre numerosi tentativi di riprendere l'isola e la base aerea (denominata Henderson Field dagli statunitensi) che causarono tre battaglie terrestri, cinque battaglie navali e scontri aerei quasi quotidiani, una serie di combattimenti culminata nella decisiva battaglia navale di Guadalcanal a met\u00e0 novembre, nella quale venne respinto l'ultimo grande sforzo giapponese di far sbarcare un numero sufficiente di truppe per ricatturare l'aeroporto. A dicembre il Giappone rinunci\u00f2 alla riconquista dell'isola di Guadalcanal ed evacu\u00f2 le forze restanti entro il 9 febbraio 1943, lasciando definitivamente l'isola in mano agli Alleati.\nLa campagna di Guadalcanal segn\u00f2 la prima grande vittoria strategica degli Alleati sul Giappone e perci\u00f2 venne spesso definita il punto di svolta della guerra: la campagna rappresent\u00f2 per gli Alleati l'inizio della transizione dalle operazioni difensive a quelle offensive, mentre il Giappone venne costretto sempre pi\u00f9 sulla difensiva. Dal successo a Guadalcanal gli Stati Uniti continuarono la campagna attraverso il Pacifico, che culmin\u00f2 con la sconfitta del Giappone e il termine della seconda guerra mondiale.\nContesto strategico.\nIl 7 dicembre 1941 con un'azione a sorpresa il Giappone attacc\u00f2 la flotta statunitense del Pacifico ancorata a Pearl Harbor, nelle Hawaii, affondando o mettendo fuori combattimento molte navi da battaglia. Liberato temporaneamente da tale minaccia, l'Impero nipponico puntava al controllo dei territori ricchi di risorse naturali del Sud-est asiatico e la costituzione di basi militari strategiche per la difesa della Sfera di prosperit\u00e0 comune comprendente il Pacifico occidentale e l'Asia. Secondo queste linee generali, il Giappone conquist\u00f2 nell'arco di sei mesi la Birmania, le Filippine, la Malesia britannica e Singapore, le Indie orientali olandesi, le isole di Guam e Wake, le isole Gilbert, l'arcipelago di Bismarck, gran parte della Nuova Guinea e le pi\u00f9 settentrionali delle isole Salomone: tali molteplici azioni militari fecero entrare in guerra il Giappone contro il Regno Unito, i dominion di Australia e Nuova Zelanda e il governo in esilio dei Paesi Bassi; nazioni che erano alleate degli Stati Uniti.\nI due tentativi del Giappone di estendere il proprio perimetro difensivo verso il Pacifico del sud e centrale vennero per\u00f2 ostacolati dalle sconfitte sofferte nella battaglia del Mar dei Coralli nella prima decade del maggio 1942 e nella battaglia delle Midway (4-6 giugno): due vittorie strategiche che permisero agli Alleati di assumere l'iniziativa e lanciare un'offensiva nel Pacifico verso le Isole Salomone (protettorato del Regno Unito), in particolare contro quelle meridionali di Guadalcanal, Tulagi e Florida.\nGli strateghi alleati erano al corrente che la marina imperiale giapponese aveva occupato Tulagi nel maggio 1942 nel corso dello scontro del mar dei Coralli e vi aveva costruito una base. Le preoccupazioni aumentarono quando all'inizio del luglio 1942 la marina nipponica inizi\u00f2 a costruire, nella vicina Guadalcanal, un aeroporto nella piana di Punta Lunga sulla costa settentrionale: a protezione dei lavori, condotti da operai di origine coreana sotto la supervisione di specialisti di costruzioni, si trovavano 600 soldati; su Tulagi e i vicini isolotti di Gavutu e Tanambogo erano stanziati circa 900 uomini (in prevalenza fanti di marina). Una volta completate, queste basi avrebbero protetto Rabaul nella Nuova Britannia e minacciato le linee di comunicazioni alleate con l'Australia, oltre a dare al Giappone una testa di ponte da cui lanciare future offensive verso le isole Figi, la Nuova Caledonia e le isole Samoa; l'aeroporto, ove i comandi nipponici avevano pianificato di dispiegare quarantacinque caccia e sessanta bombardieri, avrebbe infine fornito la necessaria copertura aerea alle navi dirette verso il Pacifico meridionale.\nPianificazione.\nI piani alleati per l'attacco alle Salomone meridionali furono concepiti dall'ammiraglio Ernest King, comandante in capo della flotta statunitense, che vedeva nell'operazione l'unico modo per strappare al Giappone posizioni pericolose per le linee di rifornimento tra gli Stati Uniti e l'Australia; inoltre ritenne possibile sfruttare questa campagna in congiunzione con quella della Nuova Guinea (dove le forze australiano-americane stavano combattendo sotto il comando del generale Douglas MacArthur) per catturare l'arcipelago di Bismarck ed eliminare la principale base giapponese a Rabaul. L'obiettivo finale sarebbe stato la riconquista delle Filippine. Il Joint Chiefs of Staff statunitense stabil\u00ec il teatro del Sud Pacifico il cui comando fu assunto il 19 giugno 1942 dal viceammiraglio Robert Ghormley. L'ammiraglio Chester Nimitz, a Pearl Harbor, venne nominato comandante in capo alleato dell'Area del Pacifico.\nA maggio 1942, in preparazione alle future offensive nel Pacifico, il maggior generale Alexander Vandegrift del Corpo dei Marines ricevette l'ordine di spostare la 1\u00aa Divisione marines dagli Stati Uniti alla Nuova Zelanda; altre forze terrestri e aeronavali vennero inviate per stabilire delle basi nelle isole Figi, Samoa, Nuova Caledonia e nelle Nuove Ebridi; di quest'ultimo arcipelago l'isola di Espiritu Santo venne scelta come quartier generale e base principale per l'offensiva, prevista per il 7 agosto 1942 e denominata in codice operazione \"Watchtower\" (\"torre di guardia\"). Inizialmente era stata pianificata l'occupazione di Tulagi e delle isole Santa Cruz ma, dopo che i ricognitori avevano individuato la base aerea in costruzione, la seconda operazione era stata annullata in favore di Guadalcanal.\nPer l'attacco 75 navi da guerra e da trasporto (tra cui vascelli americani e australiani) furono riunite presso le isole Figi il 26 luglio 1942, dove effettuarono le prove generali di sbarco prima di dirigersi verso Guadalcanal il 31 luglio. Il comandante in campo delle forze di spedizione alleate era il viceammiraglio americano Frank Fletcher imbarcato sulla portaerei ; al comando delle forze anfibie era il contrammiraglio Richmond Turner mentre il maggior generale Vandegrift era a capo dei circa uomini (principalmente marines) coinvolti negli sbarchi.\nLa campagna.\nGli sbarchi.\nGrazie al maltempo, la flotta d'invasione pot\u00e9 giungere la mattina del 7 agosto nei pressi di Guadalcanal senza essere individuata dai giapponesi. Le navi vennero suddivise in due gruppi: uno con il compito di assaltare Guadalcanal e l'altro l'isola di Tulagi, di Florida e le isole vicine. Le navi bombardarono le spiagge mentre i velivoli imbarcati sulla portaerei colpirono le posizioni giapponesi nell'entroterra, distruggendo inoltre quindici idrovolanti a Tulagi.\nTulagi e le due piccole isole vicine, Gavutu e Tanambogo, furono assaltate da marines che cozzarono contro la strenua resistenza opposta dai reparti nipponici. Con qualche difficolt\u00e0, le truppe statunitensi misero in sicurezza tutte le tre isole: Tulagi l'8 agosto e Gavutu e Tanambogo il 9 con il quasi totale annientamento dei difensori, al prezzo di 122 perdite.\nA differenza di Tulagi, Gavutu e Tanambogo, gli sbarchi a Guadalcanal furono incontrastati: alle 09:10 del 7 agosto, il generale Vandegrift e soldati giunsero sulle spiagge dell'isola tra Punta Koli e Punta Lunga, attraverso la quale gli uomini avanzarono ostacolati solo dall'intricata foresta pluviale. Al calare della notte i soldati si fermarono a 1 chilometro circa dalla base aerea; il giorno successivo, 8 agosto, i marines avanzarono senza difficolt\u00e0 di rilievo seguendo il fiume Lunga e mettendo in sicurezza l'aeroporto alle 16:00. Gli addetti alle costruzioni e le truppe giapponesi, al comando del capitano Kanae Monzen, sprovvisti di armi pesanti e in preda al panico per il bombardamento aeronavale che aveva provocato tredici morti, abbandonarono la base e fuggirono 5 chilometri a ovest verso il fiume Matanikau lasciandosi dietro viveri, rifornimenti, equipaggiamenti e veicoli.\nDurante le operazioni di sbarco del 7 e 8 agosto, la 25\u00aa Flottiglia aerea di stanza a Rabaul al comando del contrammiraglio Sadayoshi Yamada attacc\u00f2 le forze anfibie, danneggiando gravemente il cacciatorpediniere e la nave da trasporto \"George F. Elliot\" che in fiamme rimase a galla per due giorni, costituendo un pericoloso punto di riferimento.\nDopo questi scontri l'ammiraglio Fletcher, allarmato dalle perdite degli apparecchi imbarcati e preoccupato sia da ulteriori attacchi aerei giapponesi che dalla scarsit\u00e0 di carburante, si ritir\u00f2 con la sua Task Force la sera dell'8 agosto. Senza copertura aerea, l'ammiraglio Turner matur\u00f2 la decisione di ritirare le sue navi da Guadalcanal: tuttavia solo la met\u00e0 dei rifornimenti e dell'equipaggiamento pesante era stato scaricato, cosicch\u00e9 Turner ordin\u00f2 di trasportare pi\u00f9 rifornimenti possibili a Guadalcanal e Tulagi nella notte dell'8 agosto e partire il giorno successivo.\nQuella notte, mentre i trasporti venivano scaricati, due gruppi di navi da guerra alleate al comando del contrammiraglio britannico Victor Crutchley incrociarono attorno l'isola di Savo a nord-ovest della testa di ponte; vennero per\u00f2 sorpresi e sconfitti da sette incrociatori e un cacciatorpediniere dell'8\u00aa Flotta giapponese del viceammiraglio Gun'ichi Mikawa, che accompagnavano sei trasporti carichi di truppe per riconquistare la pista di Guadalcanal. Un incrociatore australiano e tre americani vennero affondati e le altre navi, un incrociatore e due cacciatorpediniere, vennero danneggiate; la squadra nipponica rimase quasi indenne ma il viceammiraglio Mikawa, preoccupato dai possibili attacchi che la portaerei \"Saratoga\" avrebbe lanciato durante il giorno e ignaro che Fletcher si era ritirato, decise il ripiegamento senza tentare di attaccare gli ormai indifesi trasporti. La fulminea azione indusse per\u00f2 Turner a ritirare le superstiti forze navali la sera del 9 agosto, interrompendo lo scarico di armi, materiali e truppe; tuttavia la prematura ritirata nipponica si dimostr\u00f2 in seguito cruciale per l'andamento della campagna: se i trasporti fossero stati affondati, probabilmente la forza da sbarco statunitense sarebbe stata annientata.\nLe prime operazioni.\nGli 11.000 marines a Guadalcanal si concentrarono inizialmente nel formare un perimetro difensivo attorno a Punta Lunga e terminare la costruzione della base aerea con l'impiego dei mezzi catturati ai giapponesi; al contempo, nell'arco di quattro giorni di sforzi intensi, i rifornimenti vennero spostati dalle spiagge nell'entroterra. Il 12 agosto la pista fu battezzata Henderson Field, in onore dell'aviatore Lofton R. Henderson ucciso durante la battaglia delle Midway, e il 18 agosto divenne operativa. Inoltre si riusc\u00ec a scaricare dai trasporti una quantit\u00e0 di viveri per cinque giorni che, sommati a quelli abbandonati dai nipponici, fornirono quattordici giorni di scorte che furono razionate in due pasti al giorno: gli uomini furono per\u00f2 colpiti da una grave forma di dissenteria che fece ammalare quasi una persona su cinque. I giapponesi fuggiti a ovest, invece, si nutrirono principalmente di noci di cocco; coloro che erano rifluiti a est stabilirono un avamposto a Punta Taivu a circa 35 chilometri dal perimetro. L'8 agosto un cacciatorpediniere giapponese proveniente da Rabaul sbarc\u00f2 113 soldati alla foce del Matanikau.\nLa sera del 12 agosto una pattuglia americana, composta da venticinque membri dell'intelligence militare al comando del tenente colonnello Frank Goettge, sbarc\u00f2 a ovest del perimetro tra Punta Cruz e il fiume Matanikau per effettuare una ricognizione e stabilire un contatto con alcuni giapponesi che si pensava volessero arrendersi: poco dopo lo sbarco per\u00f2 un plotone nipponico li attacc\u00f2 immediatamente uccidendoli quasi tutti.\nIl 19 agosto Vandegrift invi\u00f2 tre compagnie del 5\u00ba Reggimento marines contro la concentrazione giapponese a ovest di Matanikau. La prima compagnia attacc\u00f2 attraverso la foce del fiume; la seconda attravers\u00f2 il fiume circa 1 chilometro nell'entroterra e attacc\u00f2 le forze giapponesi nel villaggio Matanikau; la terza compagnia giunse con una barca pi\u00f9 a ovest e attacc\u00f2 il villaggio Kokumbuna. Dopo aver occupato brevemente i due villaggi, le tre compagnie tornarono al perimetro, dopo aver ucciso sessantacinque soldati giapponesi e aver subito quattro morti: chiamata anche \"prima battaglia di Matanikau\", fu la prima di una lunga serie di azioni attorno all'omonimo fiume intraprese durante la campagna.\nIl giorno successivo la portaerei di scorta invi\u00f2 due gruppi aerei a Henderson Field, uno composto da diciannove caccia Grumman F4F Wildcat e il secondo da dodici bombardieri in picchiata Douglas SBD Dauntless, che nel complesso divennero noti come \"Cactus Air Force\"; entrarono in azione il giorno successivo, attaccando i bombardieri che colpivano quasi giornalmente la zona. Il 22 agosto si aggiunsero cinque caccia Bell P-39 Airacobra.\nIn risposta agli sbarchi il Gran quartier generale imperiale assegn\u00f2 alla 17\u00aa Armata del tenente generale Harukichi Hyakutake, di base a Rabaul, il compito di riprendere l'aeroporto, con il supporto di varie unit\u00e0 navali tra le quali la Flotta Combinata dell'ammiraglio Isoroku Yamamoto, con quartier generale situato a Truk nelle Isole Marianne. L'armata, al tempo coinvolta pesantemente in Nuova Guinea aveva solo poche unit\u00e0 disponibili da inviare a Guadalcanal: la 35\u00aa Brigata di fanteria comandata dal maggior generale Kiyotake Kawaguchi si trovava a Palau, il 4\u00ba Reggimento \"Aoba\" nelle Filippine e il 28\u00ba Reggimento del colonnello Kiyonao Ichiki vicino a Guam, gi\u00e0 imbarcato su alcuni trasporti. Questi reparti iniziarono contemporaneamente a muoversi verso Guadalcanal e fu il \"primo elemento\" del reggimento di Ichiki, costituito da circa 917 soldati, a sbarcare per primo il 19 agosto dai cacciatorpediniere a Punta Taivu, a est del perimetro.\nSottostimando il numero e la combattivit\u00e0 delle truppe americane, nella notte del 21 agosto l'unit\u00e0 di Ichiki sferr\u00f2 un assalto frontale lungo il fiume Tenaru, vicino al torrente detto \"Alligator Creek\". La battaglia del Tenaru si risolse nel massacro dei soldati nipponici, che alle prime luci dell'alba furono investiti dal contrattacco statunitense; la maggior parte dei sopravvissuti fu uccisa e il colonnello Ichiki, constatata la sconfitta, si suicid\u00f2. Solo 128 dei 917 soldati sfuggirono alla morte o alla cattura e attesero ulteriori rinforzi e ordini da Rabaul.\nLa battaglia delle Salomone orientali.\nFrattanto le varie unit\u00e0 nipponiche affluivano all'isola attaccata: il 16 agosto partirono da Truk tre navi da trasporto, recanti a bordo i restanti soldati del 28\u00ba Reggimento fanteria e 500 uomini della 5\u00aa Forza speciale da sbarco sotto la protezione di tredici navi da guerra al comando del contrammiraglio Raiz\u014d Tanaka (soprannominato \"l'ostinato\") che aveva previsto di sbarcare le truppe il 24 agosto. Per coprire gli sbarchi e appoggiare attivamente l'attacco all'aeroporto, Yamamoto ordin\u00f2 al viceammiraglio Ch\u016bichi Nagumo di avvicinarsi alle Salomone con la sua flotta di tre portaerei scortate da trenta navi.\nNel frattempo tre portaerei statunitensi si erano avvicinate a Guadalcanal per contrastare l'offensiva giapponese; il 24 e 25 agosto le due flotte ingaggiarono battaglia a est dell'arcipelago delle Salomone, che termin\u00f2 con il ritiro di entrambe dopo aver subito ingenti danni: la era stata gravemente colpita mentre il Giappone aveva perso la portaerei leggera . Il convoglio di Tanaka, dopo aver lamentato danni di varia entit\u00e0 e la perdita di una nave, fu costretto a ripiegare nelle Isole Shortland a nord, dove trasfer\u00ec le truppe superstiti sui cacciatorpediniere per reinviarle a Guadalcanal.\nIl rafforzamento del perimetro.\nDurante il mese di agosto piccoli gruppi di aerei americani continuarono a giungere a Guadalcanal e per la fine del mese gli effettivi erano saliti a sessantaquattro velivoli di vari tipi. Il 3 settembre il maggior generale Roy S. Geiger vi giunse con il suo personale prendendo il comando di tutte le operazioni aeree della base. Le battaglie tra gli apparecchi americani e nipponici che decollavano da Rabaul continuarono quotidianamente: tra il 26 agosto e il 5 settembre gli Stati Uniti persero quindici aerei e il Giappone diciannove, ma pi\u00f9 della met\u00e0 degli aviatori alleati fu recuperata grazie a un efficiente servizio di ricerca e soccorso e ogni pilota sapeva che non sarebbe stato lasciato solo per quanto possibile; i giapponesi invece ebbero sempre difficolt\u00e0 a salvare i propri aviatori dispersi. A complicare la situazione tattica, il volo di otto ore (andata e ritorno) da Rabaul a Guadalcanal per complessivi chilometri imped\u00ec sempre ai giapponesi di mantenere una stabile superiorit\u00e0 aerea e spesso gli attacchi erano annunciati agli Alleati con buon anticipo dall'organizzazione australiana Coastwatchers, i cui membri (personale effettivo e della riserva, cui era dato lo status di ufficiali per una maggiore tutela in caso di cattura) erano appostati a Bougainville e in Nuova Georgia. Gli apparecchi americani potevano cos\u00ec portarsi in posizione vantaggiosa per piombare sugli aerei nipponici. Le forze aeree giapponesi stavano lentamente perdendo una guerra di logoramento nei cieli.\nIntanto il generale Vandegrift aveva continuato a rafforzare le difese del perimetro; tra il 21 agosto e il 3 settembre riusc\u00ec a far trasportare da Gavutu e Tanambogo nella testa di ponte tre battaglioni (tra cui il 1\u00ba Battaglione marines) al comando del tenente colonnello Merritt A. Edson e il 1\u00ba Battaglione paracadutisti marines, incrementando a uomini il complesso di forze ai propri ordini. Il 1\u00ba Battaglione paracadutisti, che aveva sofferto grandi perdite per la conquista dei due isolotti, fu posto al comando di Edson, mentre il 1\u00ba Battaglione fu fatto sbarcare il 27 agosto nei pressi del villaggio di Kokumbuna, a ovest di Matanikau, con il compito di attaccare le unit\u00e0 giapponesi nell'area; tuttavia i marines furono ostacolati dal terreno, dal caldo e dalla pronta reazione nipponica. La mattina successiva si scopr\u00ec che i giapponesi si erano dileguati col favore della notte e quindi i marines ritornarono con le barche al perimetro. Nell'azione morirono venti soldati giapponesi e tre americani.\nPiccoli convogli alleati giunsero il 23 e il 29 agosto, il 1\u00ba e l'8 settembre per portare rifornimenti, cibo, munizioni, carburante e tecnici dell'aviazione. Il 1\u00ba settembre giunsero anche 392 genieri del 6\u00ba Navy Construction Battalion (i cosiddetti \"Seabees\", dalla pronuncia delle iniziali \"CB\") che si affiancarono al 1\u00ba Battaglione del genio marines, presente dal 7 agosto, per la manutenzione e il potenziamento delle infrastrutture.\nIl Tokyo Express.\nIl 23 agosto la 35\u00aa Brigata di fanteria raggiunse Truk e venne imbarcata su navi da trasporto per il resto del viaggio verso Guadalcanal, ma nei giorni successivi le perdite sofferte dal convoglio di Tanaka a causa dell'aviazione dell'aeroporto Henderson fecero riconsiderare l'utilizzo dei lenti trasporti: perci\u00f2 da Truk i vascelli si ancorarono a Rabaul, dove le truppe trasbordarono su alcuni cacciatorpediniere che le avrebbero portate a Guadalcanal attraverso una base navale nelle Isole Shortland. I cacciatorpediniere giapponesi erano normalmente in grado di compiere un viaggio attraverso \"The Slot\" (\"la scanalatura\", ovvero il lungo braccio di mare compreso tra le due file parallele delle Isole Salomone), scaricare a Guadalcanal e tornare indietro in una sola notte, minimizzando l'esposizione agli attacchi aerei; il servizio svolto da queste navi con regolarit\u00e0 fu presto chiamato \"Tokyo Express\" dai marines e \"trasporto con topi\" dai giapponesi. Con questo sistema, tuttavia, era possibile far giungere sull'isola solo le truppe, perch\u00e9 le veloci navi da guerra non avevano spazio sufficiente per l'equipaggiamento pesante, le munizioni e le provviste necessarie che dovevano essere inviate con altri mezzi; oltretutto tali operazioni tenevano impegnato un gran numero di cacciatorpediniere, urgentemente richiesti da altri comandi della marina imperiale in difesa di mercantili e petroliere, che dalle Indie olandesi portavano petrolio e altre materie prime in patria. Gli Alleati non contrastarono i trasporti per mancanza di volont\u00e0 o per incapacit\u00e0, cos\u00ec i giapponesi poterono controllare le acque delle Salomone durante le ore notturne; nelle ore diurne invece ogni unit\u00e0 nipponica che fosse rimasta entro un raggio di circa 300 chilometri da Guadalcanal correva il pericolo di essere individuata e affondata dai velivoli statunitensi. Questa situazione tattica permase per diversi mesi durante la campagna.\nTra il 29 agosto e il 4 settembre vari incrociatori leggeri, cacciatorpediniere e navi di pattuglia giapponesi riuscirono a sbarcare a Punta Taivu la maggior parte della 35\u00aa Brigata, buona parte del 4\u00ba Reggimento \"Aoba\" e il resto del reggimento di Ichiki (in totale circa soldati); il generale Kawaguchi, giunto sul posto il 31 agosto, fu posto al comando di tutte le forze dell'isola. Un altro convoglio port\u00f2 a Kalimbo, a ovest del perimetro difensivo, altri soldati della 35\u00aa Brigata agli ordini del colonnello Akinosuke Oka.\nLa prima offensiva giapponese.\nIl 7 settembre il generale Kawaguchi invi\u00f2 il suo piano di attacco per \"sbaragliare e annichilire il nemico nei pressi della base aerea dell'isola di Guadalcanal\": prevedeva di suddividere le proprie forze in tre parti, per avvicinarsi al perimetro ed effettuare un attacco notturno di sorpresa. Le forze del colonnello Oka avrebbero attaccato da ovest, il battaglione di Ichiki rinominato battaglione \"Kuma\" avrebbe sferrato l'attacco da est e la spinta principale sarebbe stata esercitata dal \"Corpo centrale\" di Kawaguchi (forte di uomini divisi in tre battaglioni) a sud del perimetro. Lo stesso giorno le truppe di Oka iniziarono la marcia verso Punta Lunga lungo la costa, eccettuati circa 250 soldati rimasti a sorvegliare la base dei rifornimenti a Taivu.\nNel frattempo un australiano del servizio Coastwatchers, con l'aiuto di alcuni locali, aveva individuato la retroguardia nipponica nei pressi del villaggio di Tasimboko e rifer\u00ec la notizia ai comandi dei marines; il tenente colonnello Edson pianific\u00f2 subito un attacco. L'8 settembre, sbarcati a Taivu con delle barche, i soldati di Edson catturarono Tasimboko mentre i giapponesi si ritiravano verso la giungla; nel villaggio vennero rinvenuti il principale deposito di carburante del generale Kawaguchi, grandi quantitativi di cibo, munizioni, forniture mediche e una potente radio a onde corte. Prima di tornare indietro i marines distrussero ogni cosa, tranne alcuni equipaggiamenti e dei documenti che, una volta analizzati, rivelarono agli Alleati che almeno giapponesi sull'isola stavano pianificando un attacco all'aeroporto.\nAssieme al colonnello Gerald Thomas, l'ufficiale addetto alle operazioni di Vandegrift, Edson riusc\u00ec a prevedere che l'attacco giapponese sarebbe avvenuto in uno stretto ed erboso crinale, lungo 1 chilometro scarso, che correva parallelo al fiume Lunga ed era situato appena a sud della base Henderson; chiamato \"Lunga Ridge\", era un accesso naturale alla base aerea e controllava le aree circostanti ma era stato lasciato praticamente indifeso. L'11 settembre, 840 soldati del battaglione di Edson vennero dispiegati attorno il crinale per fermare i giapponesi.\nLa notte del 12 settembre il 1\u00ba Battaglione di Kawaguchi attacc\u00f2 tra il fiume Lunga e il crinale, costringendo una compagnia di marines a ripiegare prima che i giapponesi si ritirassero. La notte successiva Kawaguchi rinnov\u00f2 l'assalto con 3.000 uomini della brigata supportati dell'artiglieria leggera: appena calata la notte i giapponesi assaltarono da ovest il crinale e riuscirono a sfondare le linee, ma la loro carica fu respinta da reparti americani posti a difesa della parte settentrionale e spostati a sud. Due compagnie del 2\u00ba Battaglione di Kawaguchi effettuarono un assalto sul lato meridionale del crinale e spinsero le truppe di Edson verso la collina 124, al centro del crinale. Durante la notte, supportati dall'artiglieria, i marines frenarono uno dopo l'altro i furiosi attacchi giapponesi, alcuni dei quali si risolsero in scontri corpo a corpo; alcune unit\u00e0 nipponiche si infiltrarono nella base aerea ma furono respinte. Gli attacchi del battaglione \"Kuma\" e dell'unit\u00e0 di Oka furono del pari infruttuosi. Il 14 settembre Kawaguchi sospese gli attacchi guid\u00f2 i sopravvissuti della brigata in una marcia di cinque giorni a ovest della valle del Matanikau per unirsi all'unit\u00e0 di Oka. Al termine degli scontri le forze giapponesi avevano subito 850 morti e i marines 104.\nIl 15 settembre il generale Hyakutake apprese della sconfitta di Kawaguchi e inoltr\u00f2 la notizia al quartier generale imperiale a Tokyo; in una sessione di emergenza, i comandi dell'esercito e della marina conclusero che \"Guadalcanal potrebbe diventare la battaglia decisiva nella guerra\". Gli esiti dei numerosi combattimenti a Guadalcanal stavano infatti cambiando sensibilmente gli equilibri strategici sul fronte del Pacifico: compreso che per riprendere l'isola doveva impiegare il maggior numero possibile di truppe e armi, Hyakutake si rese conto che non poteva pi\u00f9 sostenere l'offensiva in corso in Nuova Guinea. Perci\u00f2, autorizzato dai quartier generali, ordin\u00f2 al distaccamento nipponico giunto ad appena 50 chilometri da Port Moresby di ritirarsi, almeno fino a quando non fosse stata risolta la dura lotta in corso a Guadalcanal..\nMentre i giapponesi si raggruppavano a ovest di Matanikau, le forze americane puntellavano e rafforzavano il perimetro di difesa. Gi\u00e0 il 14 settembre il generale Vandegrift aveva spostato a Guadalcanal il 3\u00ba Battaglione marines da Tulagi; poi il 18 settembre un convoglio approd\u00f2 nella testa di ponte sbarcandovi uomini della 3\u00aa Brigata (7\u00ba Reggimento, un battaglione dell'11\u00ba Reggimento, unit\u00e0 aggiuntive di supporto), 137 veicoli, tende, carburante avio, munizioni, razioni ed equipaggiamento per i genieri: questi rinforzi cruciali permisero a Vendegrift, a partire dal 19 settembre, di stabilire una linea di difesa continua attorno al perimetro. L'invio del convoglio aveva per\u00f2 provocato la perdita della portaerei , aggregata alla scorta e affondata dal sommergibile giapponese \"I-19\" a sud-est di Guadalcanal, lasciando solo la portaerei nell'area di operazioni del Sud Pacifico. Vandegrift procedette quindi con alcune modifiche alla catena di comando delle unit\u00e0 di combattimento, trasferendo molti ufficiali che non erano all'altezza delle sue aspettative e promuovendo giovani ufficiali che si erano distinti; tra costoro vi era anche Edson che fu nominato colonnello e posto al comando del 5\u00ba Reggimento.\nNei cieli sopra Guadalcanal ci fu un momento di pausa tra il 14 e il 27 settembre, poich\u00e9 il maltempo imped\u00ec i consueti bombardamenti nipponici. Entrambe le parti approfittarono di questo periodo rafforzando le rispettive unit\u00e0 aeree: i giapponesi inviarono ottantacinque velivoli a Rabaul e gli Stati Uniti ne inviarono ventitr\u00e9 a Henderson; il 20 settembre la 25\u00aa Flottiglia a Rabaul contava quindi 117 aerei e gli americani disponevano alla stessa data di settantuno apparecchi.\nAncor prima che le incursioni dovessero essere interrotte, i giapponesi avevano continuato a far affluire reparti a Guadalcanal: l'11 settembre infatti era sbarcato nella baia di Kamimbo, all'estremit\u00e0 occidentale dell'isola, il 3\u00ba Battaglione del 4\u00ba Reggimento \"Aoba\" che non pot\u00e9 partecipare all'attacco e si congiunse con le forze del colonnello Oka nei pressi di Matanikau. Il Tokyo Express funzion\u00f2 senza soluzioni di continuit\u00e0 e con il viaggio del 14, 20, 21 e 24 settembre scaric\u00f2 cibo e munizioni assieme a 280 soldati del 1\u00ba Battaglione a Kamimbo; nel frattempo la 2\u00aa e la 38\u00aa Divisione di stanza nelle Indie orientali olandesi erano state concesse al generale Hyakutake e dal 13 settembre cominciarono il viaggio per Rabaul. Con i 17.500 effettivi di tali grandi unit\u00e0, il quartier generale nipponico intendeva costituire una grande massa d'attacco per schiacciare definitivamente la testa di ponte e riprendere l'aeroporto: l'operazione fu fissata al 20 ottobre.\nLe azioni lungo il Matanikau.\nIl generale Vandegrift e il suo stato maggiore erano a conoscenza del ritiro delle truppe del generale Kawaguchi a ovest del Matanikau e che numerosi gruppi di ritardatari erano sparpagliati lungo tutta l'area tra il perimetro e il fiume Matanikau: Vandegrift quindi decise di condurre un'altra serie di piccole operazioni attorno alla valle del Matanikau con lo scopo di rastrellare i gruppi nipponici ad est del corso d'acqua e impedire che i giapponesi potessero consolidare delle posizioni troppo vicine a Punta Lunga.\nIl primo tentativo venne condotto tra il 23 e il 27 settembre ma fu respinto dalle truppe di Kawaguchi, che circondarono tre compagnie di marines nei pressi di Punta Cruz a ovest di Matanikau, infliggendo loro forti perdite; gli americani riuscirono a ripiegare solo grazie all'assistenza di un cacciatorpediniere e di un'unit\u00e0 della guardia costiera. Nella seconda azione avvenuta tra il 6 e il 9 ottobre, un nutrito reparto di marines attravers\u00f2 il fiume Matanikau, attacc\u00f2 le forze giapponesi appena sbarcate al comando dei generali Masao Maruyama e Yumio Nasu e provoc\u00f2 gravi perdite al 4\u00ba Reggimento nipponico; l'attacco costrinse i giapponesi a ritirarsi e ostacol\u00f2 i preparativi del previsto grande attacco al perimetro. Tra il 9 e l'11 ottobre, infine, il 1\u00ba Battaglione marines colp\u00ec due piccoli avamposti nipponici situati 50 chilometri a est di Punta Lunga, nei pressi della baia Aola: i marines uccisero trentacinque giapponesi al prezzo di diciassette soldati e tre marinai morti.\nLa seconda offensiva giapponese.\nTra l'ultima settimana di settembre e la prima di ottobre il Tokyo Express trasport\u00f2 buona parte della 2\u00aa Divisione di fanteria a Guadalcanal. La marina imperiale, gi\u00e0 impegnata nel trasporto di uomini, rifornimenti e mezzi, acconsent\u00ec a supportare attivamente la progettata offensiva e invi\u00f2 navi da guerra per bombardare la base aerea.\nNel frattempo il comandante delle forze di terra nel Pacifico del Sud, generale Millard Harmon, convinse l'ammiraglio Ghormley a imbastire un altro convoglio per portare rinforzi alla testa di ponte e garantire la difesa della preziosa pista aerea in vista dell'offensiva nipponica. L'8 ottobre i uomini del 164\u00ba Reggimento dell'esercito si imbarcarono in Nuova Caledonia per Guadalcanal, con data di arrivo prevista al 13 ottobre; a protezione dei trasporti Ghormley destin\u00f2 la Task Force 64, costituita da quattro incrociatori e cinque cacciatorpediniere al comando del contrammiraglio Norman Scott.\nL'8\u00aa Flotta del viceammiraglio Gunichi Mikawa programm\u00f2 un importante trasporto per la notte dell'11 ottobre, formando un convoglio di due navi appoggio idrovolanti e sei cacciatorpediniere con a bordo 728 soldati, artiglieria e munizioni al comando del contrammiraglio Takatsugu J\u014djima; in contemporanea all'ennesimo viaggio del Tokyo Express, la squadra del contrammiraglio Aritomo Got\u014d forte di tre incrociatori pesanti e due cacciatorpediniere ebbe l'incarico di cannoneggiare la base Henderson con speciali munizioni esplosive, atte a distruggere gli aerei e le strutture. I giapponesi quindi, abituati ad agire nelle ore notturne senza alcuna opposizione, non erano preparati a sostenere una battaglia navale.\nPoco prima della mezzanotte, le navi americane rilevarono la flotta del contrammiraglio Got\u014d sul radar all'imboccatura dello stretto tra l'isola di Savo e Guadalcanal; Scott era in posizione per effettuare un taglio del T della flotta giapponese, ancora ignara delle unit\u00e0 americane che, aperto il fuoco, affondarono l'incrociatore \"Furutaka\" e il cacciatorpediniere \"Fubuki\". Poco dopo la nave ammiraglia riport\u00f2 gravi danni e Got\u014d fu mortalmente ferito; il suo vice, il capitano e ufficiale anziano dello stato maggiore Kikunori Kijima, tent\u00f2 senza successo di riordinare lo schieramento giapponese, quindi ordin\u00f2 di ripiegare senza portare a termine il bombardamento della pista aerea. Sebbene avesse riportato un'importante vittoria tattica, anche la squadra del contrammiraglio Scott aveva sofferto perdite: il cacciatorpediniere USS \"Duncan\" era stato affondato, lo USS \"Farenholt\" e l'incrociatore leggero erano rimasti molto danneggiati. Mentre la battaglia infuriava, per\u00f2, il convoglio del contrammiraglio J\u014djima aveva sbarcato il carico ed era ripartito senza essere stato localizzato. La mattina del 12 ottobre quattro cacciatorpediniere del convoglio tornarono indietro per assistere la ritirata delle navi di Got\u014d danneggiate e salvare i naufraghi, ma il \"Murakumo\" e il \"Natsugumo\" furono ripetutamente colpiti dai gruppi aerei statunitensi di Guadalcanal e affondarono. Il convoglio americano raggiunse Guadalcanal come previsto il 13 ottobre e sbarc\u00f2 uomini e materiali senza problemi.\nBombardamento della base di Henderson.\nNonostante la dura sconfitta subita al largo di Capo Speranza, i giapponesi continuarono i piani e i preparativi per il grande attacco e il 13 ottobre un convoglio di sei navi cargo, con otto cacciatorpediniere di scorta, part\u00ec dalle isole Shortland diretto verso Guadalcanal: a bordo erano presenti soldati del 16\u00ba e del 230\u00ba Reggimento, due batterie di artiglieria pesante e anche un gruppo di carri armati.\nPer proteggere il convoglio dagli aerei di Henderson, l'ammiraglio Yamamoto invi\u00f2 due navi da battaglia da Truk per bombardare la base. Alle 01:33 del 14 ottobre la e la , un incrociatore leggero e nove cacciatorpediniere raggiunsero Guadalcanal e aprirono il fuoco sulla base Henderson da una distanza di metri; in un'ora e ventitr\u00e9 minuti le due corazzate spararono 973 granate da 355\u00a0mm che per la maggior parte caddero in un'area di metri di lato attorno alla base. Molti proiettili erano a frammentazione, specificatamente progettati per la distruzione di bersagli terrestri. Il bombardamento danneggi\u00f2 in maniera grave entrambe le piste, incendi\u00f2 la maggior parte del carburante disponibile, distrusse quarantotto dei novanta aerei e uccise quarantuno persone, tra cui sei piloti. La squadra nipponica fece immediatamente rotta su Truk prima delle 03:00.\nNonostante i gravi danni, il personale della base fu in grado di ripristinare una delle piste in poche ore e da Espiritu Santo furono inviati d'urgenza diciassette bombardieri SBD Dauntless e venti caccia F4F Wildcat; gli apparecchi da trasporto dell'esercito e della marina al contempo formarono un ponte aereo tra le due basi per portare la benzina avio. Consci dell'avvicinamento di un grande convoglio di rifornimenti giapponese, gli Stati Uniti cercarono disperatamente un modo per impedire che giungesse a destinazione: utilizzando il carburante prelevato dagli aerei distrutti (quello trasportato per via aerea essendo ancora insufficiente), i velivoli ancora funzionanti poterono decollare e attaccarono due volte il convoglio il 14 ottobre, ma non provocarono danni.\nIl convoglio giapponese raggiunse il promontorio di Tassafaronga a mezzanotte del 14 ottobre e inizi\u00f2 le operazioni di scarico, che si svolsero indisturbate fino al mattino del 15, quando un gruppo di aerei della base Henderson bombard\u00f2 il convoglio e distrusse tre navi da trasporto. Il resto della flotta salp\u00f2 quella notte, avendo terminato lo sbarco di tutte le truppe e di due terzi del carico di rifornimenti ed equipaggiamento. Diversi incrociatori pesanti nipponici bombardarono nuovamente la base durante la notte tra il 14 e il 15 ottobre, distruggendo qualche altro aereo ma senza causare danni significativi.\nL'attacco all'aeroporto.\nTra il 1\u00ba e il 17 ottobre il Giappone invi\u00f2 uomini a Guadalcanal e il generale Hyakutake ebbe a sua disposizione un totale di effettivi per l'offensiva che sarebbe partita da sud, visto che le posizioni a est di Matanikau erano state eliminate. La 2\u00aa Divisione del tenente generale Masao Maruyama (rinforzata da reparti della 38\u00aa Divisione) contava soldati suddivisi in tre reggimenti di tre battaglioni ciascuno: questa forza marci\u00f2 attraverso la giungla per attaccare da sud le linee dei marines nei pressi della riva orientale del fiume Lunga. La data d'attacco fu stabilita per il 22 ottobre e successivamente rinviata al 23. Come diversivo, cinque battaglioni di fanteria (circa uomini) al comando del maggior generale Tadashi Sumiyoshi ebbero l'ordine di lanciare un assalto da ovest lungo la costa con l'appoggio dell'artiglieria pesante. I giapponesi stimarono in i soldati a difesa dell'aeroporto, quando in realt\u00e0 erano circa .\nIl 12 ottobre una compagnia di genieri inizi\u00f2 i lavori per stendere un sentiero, chiamato \"la strada Maruyama\", da Matanikau verso la porzione meridionale del perimetro difensivo. Il tracciato lungo 25 chilometri attraversava un territorio estremamente difficile, percorso da numerosi fiumi e ruscelli e punteggiato da gole profonde e fangose, da ripidi crinali e ricoperto da una densa giungla; tra il 16 e il 18 ottobre, la 2\u00aa Divisione inizi\u00f2 la marcia lungo la strada Maruyama.\nIl 23 ottobre le forze di Maruyama erano ancora intente ad attraversare la giungla per raggiungere le linee americane e appreso ci\u00f2 il generale Hyakutake rimand\u00f2 l'azione alle ore 19:00 del 24 ottobre. Queste manovre rimasero del tutto ignorate dagli Alleati. Il maggior generale Sumiyoshi per\u00f2, sebbene informato dallo stato maggiore di Hyakutake del rinvio dell'offensiva, non fu in grado di contattare le proprie truppe che come pianificato andarono all'attacco il 23 ottobre: due battaglioni del 4\u00ba Reggimento e nove carri armati della 1\u00aa Compagnia indipendente avanzarono alla foce del Matanikau e caricarono le linee dei marines, intaccandole; tuttavia il forte appoggio d'artiglieria permise agli americani di rintuzzare la penetrazione nipponica, di distruggere i carri armati e di falciare poi con le armi leggere la fanteria giapponese rimasta allo scoperto, subendo perdite assai modeste.\nLa sera del 24 ottobre le forze di Maruyama raggiunsero finalmente il perimetro e per due notti consecutive condussero sterili attacchi frontali contro le linee tenute dal 1\u00ba Battaglione del tenente colonnello Chesty Puller e dal 3\u00ba Battaglione del parigrado Robert Hall, facente parte del 164\u00ba Reggimento. Marines e soldati dell'esercito impiegarono tutte le armi in loro possesso, anche cannoni anticarro M3 da 37\u00a0mm, per frenare le cariche degli attaccanti, facendone \"una terribile carneficina\"; un piccolo gruppo di giapponesi riusc\u00ec a passare le difese ma fu scovato e annientato nei giorni successivi. Il generale Maruyama perse pi\u00f9 uomini nella lotta, che era costata agli americani appena sessanta morti. In quei due giorni inoltre gli aerei di base a Henderson difesero con successo l'aeroporto e le infrastrutture dalle incursioni giapponesi, con l'abbattimento di quattordici velivoli e l'affondamento dell'incrociatore leggero \"Yura\".\nNelle prime ore del 26 ottobre i giapponesi attaccarono ripetutamente anche nei pressi del Matanikau ma senza esito e alle 08:00 del 26 ottobre il generale Hyakutake sospese ogni ulteriore offensiva e ordin\u00f2 la ritirata. Circa met\u00e0 dei sopravvissuti delle forze di Maruyama ripieg\u00f2 verso la valle di Matanikau mentre il 230\u00ba Reggimento di fanteria al comando del colonnello Toshinari Sh\u014dji fu inviato verso Punta Koli, a est del perimetro. Il 4 novembre gli elementi pi\u00f9 avanzati della 2\u00aa Divisione raggiunsero l'area del quartier generale della 17\u00aa Armata a Kokumbona, a ovest del Matanikau; la grande unit\u00e0 era per\u00f2 decimata dalle perdite di combattimento e i superstiti erano stremati da ferite, malnutrizione e malattie tropicali: venne relegata alla difesa costiera per il resto della campagna non potendo condurre azioni offensive. Lo stesso giorno il colonnello Sh\u014dji raggiunse Punta Koli e stabil\u00ec un campo. Nel complesso il grande attacco era costato all'esercito nipponico tra i e i morti, mentre gli americani persero ottanta uomini.\nIl combattimento navale.\nMentre si svolgeva la battaglia a terra le portaerei nipponiche e altre navi da guerra, sotto la direzione generale dell'ammiraglio Isoroku Yamamoto a Truk, si spostarono nei pressi delle Isole Salomone meridionali, da dove speravano di ingaggiare e sconfiggere definitivamente tutte le forze navali statunitensi, in particolar modo le portaerei che contrastavano l'offensiva di Hyakutake. Circa dieci giorni prima, il 18 ottobre, l'ammiraglio Nimitz aveva rimpiazzato il viceammiraglio Ghormley, ritenuto troppo pessimistico e miope per continuare efficacemente a svolgere il proprio incarico, con il dinamico ammiraglio William Halsey che, avvertito il 23 ottobre dai ricognitori aerei, intendeva cercare lo scontro con le squadre nipponiche che convergevano sull'isola.\nLe due flotte si confrontarono la mattina del 26 ottobre a nord-ovest delle isole Santa Cruz. Dopo uno scontro dei rispettivi reparti lanciati dalle portaerei, le navi di superficie alleate furono costrette a ritirarsi dall'area di battaglia quando fu affondata la portaerei \"Hornet\" e gravemente danneggiata la pari classe \"Enterprise\"; la formazione giapponese si ritir\u00f2 a sua volta per i danni gravi alle portaerei \"Zuiho\" e \"Sh\u014dkaku\" e le pesanti perdite tra le file dei gruppi aerei imbarcati. Anche se il Giappone ottenne un'apparente vittoria tattica, il logoramento subito dagli equipaggi degli apparecchi imbarcati, veterani e per lo pi\u00f9 insostituibili, costitu\u00ec nel lungo termine un grande vantaggio tattico alleato, le cui perdite di velivoli erano state relativamente basse. Dopo tale battaglia le portaerei giapponesi non riuscirono pi\u00f9 a giocare un ruolo significativo nella campagna.\nGli scontri sul Matanikau e a Punta Koli.\nVolendo sfruttare la recente vittoria, il generale Vandegrift invi\u00f2 sei battaglioni di marines e uno dell'esercito all'attacco della zona a ovest di Matanikau. L'operazione, comandata dal colonnello Edson, si proponeva di catturare Kokumbona e i quartier generali della 17\u00aa Armata a ovest di Punta Cruz, area che era presidiata dal 4\u00ba Reggimento \"Aoba\" del colonnello Nomasu Nakaguma. Le forze giapponesi erano fortemente indebolite a causa delle gravi perdite negli scontri precedenti, delle malattie tropicali e della mancanza di cibo.\nL'offensiva inizi\u00f2 il 1\u00ba novembre e, dopo alcune difficolt\u00e0, il 3 novembre furono distrutte le forze a difesa della zona di Punta Cruz assieme ad alcune unit\u00e0 inviate in aiuto di Nakaguma: il colonnello Edson era a un passo dallo sfondamento delle difese nipponiche e dalla cattura di Kokumbona, ma quel giorno alcuni reparti americani sul lato orientale della testa di ponte avevano individuato e ingaggiato nuove truppe giapponesi che erano sbarcate vicino a Punta Koli. Per contrastare questa nuova minaccia, il 4 novembre il generale Vandegrift interruppe temporaneamente l'offensiva in corso sul Matanikau, che era costata fino ad allora settantuno uomini; il Giappone aveva sofferto oltre 400 perdite nell'azione.\nEffettivamente cinque cacciatorpediniere avevano portato a Punta Koli 300 uomini per supportare le forze del colonnello Sh\u014dji, in rotta dopo la disastrosa battaglia del 24 ottobre; il generale Vandegrift invi\u00f2 un battaglione di marines al comando del maggiore Herman H. Hanneken per intercettarli che, per\u00f2, fu risospinto verso il perimetro dai reparti nipponici appena sbarcati. In risposta Vandegrift ordin\u00f2 al 1\u00ba Battaglione del tenente colonnello Puller e a due battaglioni del 164\u00ba Reggimento di raggiungere Hanneken e contrattaccare.\nIl colonnello Sh\u014dji giunse con le proprie truppe a Punta Koli mentre gli americani iniziavano a muoversi. A partire dall'8 novembre questi ultimi cercarono di circondare le forze nipponiche a \"Gavaga Creek\" ma nel frattempo il generale Hyakutake aveva ordinato a Sh\u014dji di abbandonare le posizioni e unirsi alle forze presenti a Kokumbona, a ovest della pista aerea: tra il 9 e l'11 novembre il colonnello si pose dunque alla testa di circa - uomini e inizi\u00f2 a ritirarsi verso sud. Il 12 novembre le ultime resistenze nipponiche a Punta Koli furono domate, gli americani contarono nella sacca i corpi di circa 450-475 soldati giapponesi e catturarono la maggior parte delle armi pesanti e dei rifornimenti. I reparti del tenente colonnello Puller e del maggiore Hanneken ebbero quaranta morti e 120 feriti.\nIl 4 novembre due compagnie di marines comandate dal tenente colonnello Evans Carlson erano sbarcate nella baia di Aola, 64 chilometri a est di Punta Lunga, assieme ad aliquote del 147\u00ba Reggimento dell'esercito: il distaccamento aveva il compito di proteggere 500 \"Seabees\" che erano stati incaricati di costruire una seconda base aerea. L'ammiraglio Halsey, consultatosi con il viceammiraglio Turner, approv\u00f2 la costruzione di una pista nella baia, che venne tuttavia abbandonata alla fine di novembre a causa del terreno inadatto. Il 5 novembre il generale Vandegrift ordin\u00f2 al tenente colonnello Carlson di marciare verso ovest e attaccare tutti i gruppi di soldati giapponesi che fossero sfuggiti all'accerchiamento di Punta Koli. Con il resto delle compagnie del suo battaglione, che giunsero qualche giorno dopo, Carlson costitu\u00ec un cordone continuo di pattuglie dalla baia di Aola al perimetro che sostennero numerosi scontri con i reparti nipponici in fuga; almeno 500 furono le perdite di questi contro appena sedici morti tra le compagnie di Carlson. Quando le superstiti unit\u00e0 giapponesi raggiunsero il fiume Lunga a met\u00e0 novembre, pi\u00f9 o meno a met\u00e0 strada da Matanikau, erano ridotte a circa effettivi, che calarono ulteriormente nell'ultima parte del tragitto verso le posizioni della 17\u00aa Armata, ove il colonnello Sh\u014dji giunse con solo 700 od 800 soldati in uno stato miserando: costoro si riunirono ad altre unit\u00e0 nipponiche in difesa del monte Austen e dell'alto corso del fiume Matanikau.\nNei giorni precedenti, in contemporanea ai primi combattimenti di Punta Koli, le spedizioni del Tokyo Express del 5, 7 e 9 novembre avevano tradotto a Guadalcanal truppe della 38\u00aa Divisione, per la maggior parte effettivi del 228\u00ba Reggimento, che furono subito dispiegate a Punta Cruz e Matanikau: qui, tra il 10 e il 18 novembre, aiutarono a resistere agli attacchi organizzati dal generale Vandegrift. I due schieramenti continuarono a fronteggiarsi lungo una linea situata poco a ovest di Punta Cruz per le sei settimane successive.\nIl fallimento della terza offensiva giapponese.\nNonostante il fallimento nella battaglia di Henderson Field e le perdite subite, l'esercito nipponico aveva pianificato un nuovo attacco alla base aerea nel mese di novembre, per il quale si resero necessari ulteriori rinforzi. L'esercito richiese ancora una volta la cooperazione della marina e l'ammiraglio Yamamoto mise a disposizione undici grandi navi da trasporto per portare uomini della 38\u00aa Divisione, munizioni, viveri, veicoli e armi pesanti da Rabaul a Guadalcanal; come scorta a tale convoglio invi\u00f2 una squadra incentrata sulle navi da battaglia e , rifornite con le speciali granate a frammentazione per neutralizzare l'aeroporto durante la notte del 12-13 novembre. I vulnerabili trasporti avrebbero potuto a questo punto accostarsi in sicurezza all'isola e scaricare il giorno successivo. Il comando della squadra fu dato al viceammiraglio Hiroaki Abe che s'imbarc\u00f2 sulla \"Hiei\".\nAll'inizio di novembre i servizi segreti alleati vennero a conoscenza che i giapponesi stavano preparando nuovamente un'offensiva per riprendere la base Henderson. Per incrementare gli uomini al comando del generale Vandegrift fu inviata la Task Force 67 del viceammiraglio Turner, un grande convoglio che recava a bordo il 1\u00ba Battaglione del genio, il 4\u00ba Battaglione di scorta dei Marines, due battaglioni del 182\u00ba Reggimento dell'esercito, sostituti per le unit\u00e0 di terra e di aria, munizioni e viveri: in totale uomini. La protezione dei trasporti fu affidata a due formazioni comandate dai contrammiragli Daniel Callaghan e Norman Scott e agli aerei basati a Guadalcanal. Le navi vennero attaccate numerose volte l'11 e il 12 novembre dagli aerei giapponesi provenienti da Rabaul ma la maggior parte dei trasporti riusc\u00ec a sbarcare gli uomini e il carico senza patire troppi danni.\nFrattanto aerei da ricognizione statunitensi avvistarono le navi nipponiche in avvicinamento e avvertirono il comando alleato. Il viceammiraglio Turner ordin\u00f2 alle navi di scorta a Guadalcanal di salpare al calare della sera del 12 novembre e distacc\u00f2 tutte le navi da guerra disponibili per proteggere le truppe presenti a terra: la flotta del contrammiraglio Callaghan consisteva di due incrociatori pesanti, tre leggeri e otto cacciatorpediniere.\nAttorno alle 01:30 del 13 novembre Callaghan s'imbatt\u00e9 d'improvviso nel gruppo da bombardamento del viceammiraglio Abe a sud dell'Isola di Savo, che era forte delle due corazzate, di un incrociatore leggero e di undici cacciatorpediniere: l'oscurit\u00e0 era infatti quasi completa a causa della luna nuova e le navi americane erano inavvertitamente penetrate nello schieramento giapponese. La battaglia esplose subito con grande violenza e su distanze molto brevi; nella mischia le navi di Abe affondarono o danneggiarono gravemente tutte le unit\u00e0 del contrammiraglio Callaghan (rimasto ucciso nello scontro) eccettuati un incrociatore e un cacciatorpediniere. La battaglia termin\u00f2 dopo le 03:00 quando Abe, nonostante la vittoria tattica, ordin\u00f2 la ritirata: il combattimento aveva fatto perdere ore preziose e aveva causato l'affondamento di due cacciatorpediniere, mentre un terzo e l'ammiraglia, la corazzata \"Hiei\", erano gravemente danneggiati. La \"Hiei\" rimase indietro e affond\u00f2 nella giornata del 13 novembre, dopo essere stata ripetutamente attaccata dagli aerei basati a Henderson Field o imbarcati sulla \"Enterprise\", ritornata in linea sebbene non ancora riparata. Il mancato bombardamento navale costrinse l'ammiraglio Yamamoto a ordinare un altro giorno d'attesa al convoglio del contrammiraglio Tanaka, all'ancora nei pressi delle Isole Shortland; al contempo Yamamoto ingiunse al viceammiraglio Nobutake Kond\u014d di assemblare una nuova squadra con le navi da guerra provenienti da Truk e le unit\u00e0 superstiti della formazione di Abe e ritentare l'attacco all'aeroporto il 15 novembre.\nNel frattempo, attorno alle 02:00 del 14 novembre, un incrociatore e un cacciatorpediniere provenienti da Rabaul al comando del viceammiraglio Mikawa cannoneggiarono la pista, ma inflissero danni contenuti e non distrussero che pochi velivoli. Mentre Mikawa faceva rotta a nord il contrammiraglio Tanaka, confidando che le distruzioni arrecate alla base fossero ingenti, inizi\u00f2 a dirigersi verso Guadalcanal attraverso la \"scanalatura\": gli aerei di Henderson e dell\"'Enterprise\" attaccarono le navi di Mikawa e il convoglio, affondando l'incrociatore pesante e sette navi da trasporto; la maggior parte delle truppe fu comunque recuperata dai cacciatorpediniere di scorta e riportata nelle Shortland. Sopraggiunta la notte, Tanaka continu\u00f2 la navigazione verso Guadalcanal, mentre la flotta di Kond\u014d si avvicinava all'isola.\nPer intercettare la flotta di Kond\u014d, l'ammiraglio Halsey distacc\u00f2 le navi da battaglia e con quattro cacciatorpediniere prelevati dalla Task Force dell\"'Enterprise\": la nuova squadra fu posta al comando del contrammiraglio Willis Lee che, imbarcatosi sulla \"Washington\", raggiunse il tratto di mare tra Guadalcanal e Savo poco prima delle 23:00 del 14 novembre. Il gruppo navale giapponese, composto dalla corazzata \"Kirishima\", da due incrociatori pesanti, due incrociatori leggeri e nove cacciatorpediniere, giunse poco dopo. Le unit\u00e0 nipponiche aprirono subito il fuoco scompaginando la formazione americana, che fu investita da uno sciame di siluri: i quattro cacciatorpediniere furono immediatamente affondati o messi fuori combattimento e un ordigno centr\u00f2 la corazzata \"South Dakota\" che non pot\u00e9 reagire a causa di un'avaria all'impianto elettrico, cosa che indusse le navi giapponesi a concentrare il tiro su di essa. Tuttavia la \"Washington\" riusc\u00ec ad avvicinarsi senza essere notata e danneggi\u00f2 gravemente la corazzata \"Kirishima\", poi fece rotta a sud inseguita per un certo tratto dai giapponesi, mentre la \"South Dakota\" si allontanava dalla battaglia; dopo poco il viceammiraglio Kond\u014d decise di ripiegare senza eseguire il bombardamento. Il cacciatorpediniere \"Ayanami\" fu affondato durante lo scontro e la \"Kirishima\", ormai devastata, col\u00f2 a picco nelle prime ore del 15 novembre.\nQualche ora pi\u00f9 tardi, alle 04:00, le quattro navi da trasporto di Tanaka giunsero nei pressi del promontorio di Tassafaronga e i soldati iniziarono velocemente a scaricare i rifornimenti. Alle 05:55 gli aerei e l'artiglieria americana presero di mira i trasporti arenati sulla spiaggia e li distrussero assieme alla maggior parte del carico; solo circa - uomini riuscirono a sbarcare sull'isola. Questo nuovo fallimento costrinse il Giappone a cancellare l'offensiva pianificata per novembre, regalando agli Alleati un'importante vittoria strategica.\nIl 26 novembre fu costituito a Rabaul l'8\u00ba Gruppo d'armate al comando del tenente generale Hitoshi Imamura, responsabile per le operazioni della 17\u00aa Armata a Guadalcanal e della 18\u00aa Armata del tenente generale Hataz\u014d Adachi in Nuova Guinea. Il generale Imamura rese subito noto che avrebbe rinvigorito gli attacchi all'aeroporto Henderson ma l'offensiva condotta dal generale MacArthur in direzione di Buna, nella Nuova Guinea sud-orientale, rappresent\u00f2 un serio pericolo per Rabaul ed egli decise di sospendere l'invio di ulteriori rinforzi a Guadalcanal per fronteggiare la difficile situazione in Nuova Guinea.\nI tentativi di rifornimento.\nL'impero giapponese continu\u00f2 a registrare notevoli impedimenti nel trasporto di uomini e materiali sull'isola e l'impiego dei sommergibili, nelle ultime due settimane di novembre, rappresent\u00f2 solo un disperato espediente che soddisfece solo in minima parte il fabbisogno giornaliero della 17\u00aa Armata. Il tentativo di stabilire delle basi intermedie sulle isole centrali delle Salomone e agevolare cos\u00ec l'invio dei convogli fu frustrato da numerose incursioni aeree alleate. Il 26 novembre il generale Hyakutake notific\u00f2 al generale Imamura che il pericolo di una crisi dei rifornimenti alimentari si stava facendo reale: alcune unit\u00e0 in prima linea non avevano ricevuto cibo da sei giorni e anche le truppe di retroguardia avevano a disposizione un terzo delle razioni normali. La situazione costrinse i comandi giapponesi a impiegare nuovamente i cacciatorpediniere per inviare i rifornimenti.\nIl personale dell'8\u00aa Flotta ide\u00f2 un modo per velocizzare lo scarico dei viveri e ridurre al minimo la sosta dei cacciatorpediniere nelle acque di Guadalcanal: grandi barili contenenti benzina od oli lubrificanti furono svuotati, ripuliti e riempiti di forniture mediche e cibo, poi uniti in gruppi con delle corde e caricati sulle navi; una volta giunti davanti alla costa, i cacciatorpediniere avrebbero compiuto una rapida virata e lanciato in mare i barili, che avevano all'interno aria a sufficienza per galleggiare. A questo punto una barca o un alcuni soldati sarebbero partiti da riva e avrebbero raccolto tutti i barili.\nIl viceammiraglio Mikawa programm\u00f2 la missione di rifornimento per la notte del 30 novembre e l'affid\u00f2 alle unit\u00e0 del \"Tokyo Express\", dandone il comando al contrammiraglio Tanaka. Egli aveva ai propri ordini otto cacciatorpediniere, di cui sei trasportavano tra i 200 e 240 barili ciascuna a spese delle munizioni per le armi di bordo. Allertato dalla decrittazione delle comunicazioni nipponiche e dal messaggio di una vedetta dei Coastwatchers, l'ammiraglio Halsey ordin\u00f2 l'intercettazione alla nuova Task Force 67, costituita da cinque incrociatori e quattro cacciatorpediniere al comando del contrammiraglio Carleton Wright, cui si aggregarono nella giornata del 30 novembre due altri cacciatorpediniere.\nAlle 22:40 Tanaka giunse da nord-ovest nei pressi di Guadalcanal e si prepar\u00f2 a scaricare i barili mentre il contrammiraglio Wright si avvicinava da sud-est. I cacciatorpediniere americani rilevarono le navi nemiche sul radar e un comandante chiese il permesso di lanciare i siluri, ma Wright esit\u00f2 quattro minuti prima di concedere l'autorizzazione, volendo aspettare che le navi nipponiche si mettessero in posizione ottimale per il tiro. I siluri furono infine lanciati ma mancarono i bersagli; contemporaneamente gli incrociatori aprirono il fuoco e inflissero gravi danni al cacciatorpediniere \"Takanami\". Tanaka, colto di sorpresa, reag\u00ec con decisione: annull\u00f2 lo scarico dei barili, aument\u00f2 la velocit\u00e0 e vir\u00f2 verso nord-ovest, ordinando durante la manovra il lancio individuale: in totale furono sparati quarantaquattro siluri. Gli ordigni affondarono l'incrociatore pesante e devastarono l', l' e l'. La squadra di Tanaka riusc\u00ec ad allontanarsi, abbandonando il devastato \"Takanami\" e senza portare a compimento la missione.\nAl 7 dicembre le forze giapponesi a Guadalcanal, complice anche il fallimento di Tanaka, perdevano circa cinquanta uomini al giorno per malnutrizione, malattie e operazioni militari. Il contrammiraglio Tanaka fece ulteriori tentativi per portare cibo e medicine il 3, il 7 e l'11 dicembre che andarono a vuoto e perse anche un cacciatorpediniere, affondato da un siluro.\nLe ultime battaglie.\nIl 12 dicembre lo stato maggiore generale della marina propose l'abbandono di Guadalcanal e contemporaneamente diversi ufficiali dell'esercito notificarono al quartier generale imperiale che era impossibile compiere ulteriori sforzi per riprendere l'isola. Una delegazione guidata dal colonnello Joichir\u014d Sanada, a capo delle operazioni del settore, visit\u00f2 la base di Rabaul il 19 dicembre e si consult\u00f2 con il generale Imamura e il suo stato maggiore: al ritorno della delegazione a Tokyo, il colonnello Sanada raccomand\u00f2 l'abbandono di Guadalcanal. I capi del quartier generale imperiale si dissero infine d'accordo e il 26 dicembre ordinarono di iniziare il ritiro, di costituire una nuova linea di difesa nelle Salomone centrali e di reindirizzare risorse e rinforzi al fronte in Nuova Guinea.\nIl 28 dicembre il capo di stato maggiore generale dell'esercito Hajime Sugiyama e il suo omologo della marina, ammiraglio Osami Nagano, informarono personalmente l'imperatore Hirohito della decisione di ritirarsi da Guadalcanal, cui il sovrano acconsent\u00ec formalmente tre giorni dopo. I comandi giapponesi nel Pacifico meridionale prepararono un piano di evacuazione, chiamato \"operazione Ke\", da attivare negli ultimi giorni del gennaio 1943.\nNel frattempo gli Stati Uniti avevano proceduto ad alcuni cambiamenti nel proprio schieramento. A dicembre la 1\u00aa Divisione marines fu gradualmente ritirata e nel corso del mese successivo le operazioni passarono al XIV Corpo d'armata del maggior generale Alexander Patch, composto dalla 2\u00aa Divisione marines e dalla 25\u00aa Divisione fanteria dell'esercito; il generale Patch sostitu\u00ec il parigrado Vandegrift al comando delle forze alleate a Guadalcanal, che a gennaio 1943 contavano oltre uomini. A tali effettivi si aggiunsero il 132\u00ba e 182\u00ba Reggimento, il quartier generale e varie unit\u00e0 minori di artiglieria e genio della \"Divisione Americal\", che si riunivano al 164\u00ba Reggimento giunto sull'isola il 13 ottobre..\nIl 18 dicembre le forze alleate iniziarono ad attaccare le posizioni giapponesi sul monte Austen (a sud-sud-est dell'aeroporto) tra le quali una, detta \"Gifu\" e pesantemente fortificata, oppose grande resistenza e costrinse ad arrestare temporaneamente l'offensiva il 4 gennaio 1943. L'assalto al monte Austen riprese il 10 gennaio e si estese a due crinali vicini chiamati \"Seahorse\" e \"Galloping Horse\": la dura battaglia ebbe termine il 23 gennaio con la cattura di tutti gli obiettivi. Contemporaneamente a tale spinta verso l'entroterra, i marines erano avanzati lungo la costa settentrionale dell'isola verso ovest. Nel complesso la duplice offensiva era costata a marines ed esercito 250 soldati, mentre la 17\u00aa Armata aveva perso circa uomini.\nLa fine della campagna.\nIl 14 gennaio un viaggio del Tokyo Express raggiunse Guadalcanal e sbarc\u00f2 un battaglione che doveva fungere da retroguardia per proteggere l'evacuazione, denominata in codice operazione \"Ke\"; un ufficiale aveva accompagnato le truppe da Rabaul per notificare al generale Hyakutake l'ordine di ritirarsi. Contemporaneamente le navi da guerra giapponesi e gruppi aerei iniziarono a portarsi in posizione attorno a Rabaul e all'isola di Bougainville secondo le direttive del piano: le ricognizioni aeree e le intercettazioni alleate rilevarono i movimenti della flotta, ma l'ammiraglio Halsey e il generale Harmon li interpretarono come i preparativi per un nuovo tentativo di riconquistare Guadalcanal.\nIl generale Patch, avvertito di un'imminente offensiva, invi\u00f2 solo una parte relativamente piccola delle proprie unit\u00e0 a mantenere una pressione costante sulle forze giapponesi a ovest della testa di ponte; il 29 gennaio Halsey organizz\u00f2 un convoglio di rifornimento per Guadalcanal scortato da una squadra di incrociatori, sempre nell'ottica di dover contrastare una probabile operazione combinata giapponese. La formazione navale fu avvistata quel pomeriggio dai ricognitori aerei nipponici e attaccata da due ondate di bombardieri a sera, che danneggiarono gravemente l'incrociatore pesante . La nave fu presa a rimorchio e lo sbandamento fu annullato, ma il pomeriggio del 30 gennaio un gruppo di aerosiluranti riusc\u00ec ad affondarla. Halsey ordin\u00f2 al resto della Task Force di tornare alla base e pose il resto delle forze navali nel mar dei Coralli a sud di Guadalcanal, pronte a controbattere l'attesa offensiva giapponese.\nNel frattempo la 17\u00aa Armata si era ritirata verso la costa occidentale dell'isola coperta dalle unit\u00e0 di retroguardia. Nella notte del 1\u00ba febbraio l'operazione \"Ke\" prese avvio: venti cacciatorpediniere dell'8\u00aa Flotta al comando del contrammiraglio Shintar\u014d Hashimoto raccolsero con successo soldati, quasi tutti appartenenti alla 38\u00aa Divisione; gli aerei della base Henderson intervennero con diverse incursioni aeree e riuscirono ad affondare il \"Makigumo\", ma male informati sui movimenti delle navi americane attaccarono e affondarono per errore anche il cacciatorpediniere USS \"De Haven\".\nNelle notti del 4 e del 7 febbraio 1943 Hashimoto complet\u00f2 l'evacuazione del resto delle forze giapponesi da Guadalcanal: la marina imperiale era riuscita a trarre in salvo soldati. A parte alcuni attacchi aerei gli Alleati, ancora convinti che presto si sarebbe scatenato un grande attacco giapponese, non tentarono di bloccare le operazioni di salvataggio di Hashimoto, peraltro scambiate per missioni di rifornimento e sbarco. Il 9 febbraio il generale Patch cap\u00ec che i giapponesi si erano ritirati e dichiar\u00f2 la conquista di Guadalcanal, ponendo fine alla campagna.\nBilancio e conseguenze.\nFinita la lunga ed estenuante lotta durata sei mesi, le strutture di Guadalcanal e Tulagi furono ampliate e si trasformarono in due grandi bastioni che avrebbero efficacemente supportato l'avanzata attraverso le Salomone. Su Guadalcanal furono costruite altre due piste a Punta Lunga e una terza dedicata ai bombardieri fu installata a Punta Koli; furono inoltre edificati ampi accampamenti, caserme e baraccamenti per accogliere le truppe necessarie a proseguire le operazioni nell'arcipelago. La zona attorno a Tulagi divenne una base avanzata di primaria importanza per le navi alleate impegnate nella riconquista delle isole Salomone. Entrambe le isole furono dotate di adeguate strutture portuali e logistiche.\nLa battaglia delle Midway del giugno 1942 \u00e8 da molti - seppur non unanimemente - considerata come il punto di svolta della guerra del Pacifico perch\u00e9 fu una vittoria navale di portata strategica che arrest\u00f2 l'espansione verso est del Giappone e la minaccia alle Hawaii. Tuttavia l'impero nipponico aveva continuato a espandersi nel Pacifico meridionale, anche se non fulmineamente come nei primi mesi di guerra, e la sua spinta fu arrestata solo alla fine dell'estate del 1942: nella Nuova Guinea sud-orientale reparti australiani fermarono e distrussero un contingente delle forze da sbarco speciali giapponesi nella battaglia della baia di Milne tra il 25 agosto e il 7 settembre, infliggendo al Giappone la prima grave sconfitta terrestre del conflitto. Al contempo i combattimenti a Guadalcanal crebbero d'intensit\u00e0 e nonostante il massiccio invio di uomini e mezzi, negli ultimi mesi del 1942 fu chiaro che per il Giappone la campagna era ormai perduta.\nLa campagna ebbe un alto costo per il Giappone in termini di materiali e uomini: furono uccisi circa soldati e il dragaggio di risorse volto a distruggere la forza di spedizione alleata compromise gli sforzi in Nuova Guinea; la marina fu privata di ventiquattro unit\u00e0 moderne e circa 600 velivoli furono distrutti. Ma la perdita pi\u00f9 grave era rappresentata dagli equipaggi veterani periti con le navi e dai piloti ben addestrati abbattuti (in particolare membri dell'aviazione navale) che non fu possibile reintegrare in breve tempo, lasciando al fronte per lunghi mesi reclute inesperte. Da un punto di vista strategico, il Giappone perse il controllo delle Isole Salomone meridionali e con esse la possibilit\u00e0 di continuare la marcia verso sud e colpire o bloccare le linee di comunicazione tra gli Stati Uniti e l'Australia; inoltre il ritiro da Guadalcanal e poi dalle isole centrali (Nuova Georgia, Kolombangara, Vella Lavella) pose Rabaul nel raggio dell'aviazione alleata basata a terra, ben presto coadiuvata dalle portaerei dell'ammiraglio Halsey..\nQuella di Guadalcanal fu una delle prime vaste campagne sul fronte del Pacifico e una battaglia di attrito che mise duramente alla prova le capacit\u00e0 logistiche di entrambe le parti: gli Stati Uniti puntarono sullo sviluppo di un saldo sistema di trasporti aerei mentre l'impero giapponese, con una superiorit\u00e0 aerea decisamente precaria, dovette affidare il rifornimento delle unit\u00e0 a chiatte motorizzate, cacciatorpediniere e sommergibili, ottenendo risultati modesti. All'inizio della campagna gli Stati Uniti non poterono schierare che limitate forze terrestri e aeronavali, a causa della priorit\u00e0 data dal governo Roosevelt alla sconfitta della Germania nazista e anche della scarsa produzione bellica. La marina americana in particolare, che per la prima parte della campagna pot\u00e9 beneficiare di pochi ricambi, soffr\u00ec cos\u00ec tante perdite che per anni rifiut\u00f2 di pubblicare il numero totale delle vittime. Tuttavia, mentre la battaglia continuava e l'opinione pubblica era via via informata degli avvenimenti legati a Guadalcanal, al settore furono destinate forze sempre pi\u00f9 ampie. Gli sforzi del Giappone furono invece ostacolati dal suo apparato militare-industriale, relativamente giovane e incapace di garantire una vasta fabbricazione seriale di armamenti, come era in grado di fare l'industria statunitense: quindi col procedere della campagna l'impero nipponico accus\u00f2 perdite continue che solo in minima parte pot\u00e9 ripianare, mentre gli Stati Uniti dopo alcune difficolt\u00e0 riuscirono sempre a rimpiazzare le attrezzature distrutte e gli uomini uccisi; addirittura nella parte finale della campagna aumentarono il numero di unit\u00e0 gettate in battaglia.\nDopo la campagna il Giappone dovette assumere un contegno difensivo prima di quanto fosse stato previsto su tutto il fronte del Pacifico: infatti in quei sei mesi l'essenziale delle riserve nipponiche era stato utilizzato a Guadalcanal a scapito di altri teatri bellici; un indebolimento che permise al generale MacArthur di guidare all'inizio del 1943 una vittoriosa controffensiva in Nuova Guinea e catturare le basi di Buna e Gona, mettendo in sicurezza la parte sud-orientale dell'isola. Gli Alleati riuscirono a guadagnare un'iniziativa strategica che non venne pi\u00f9 contrastata e il 30 giugno lanciarono l'operazione Cartwheel che, in parte rivista ad agosto, formalizz\u00f2 la strategia dell'isolamento di Rabaul e del taglio delle linee di comunicazioni marittime. L'operazione coordin\u00f2 le due avanzate attraverso le Salomone e in Nuova Guinea, che culmin\u00f2 nel febbraio 1944 con la distruzione della piazzaforte giapponese; in contemporanea l'ammiraglio Nimitz aveva diretto l'attacco da est al Giappone. Entrambe le spinte offensive sfruttarono la strategia del \"salto della rana\", secondo la quale venivano occupate solo le posizioni pi\u00f9 importanti grazie alle grandi forze anfibie statunitensi, oltrepassando le altre: il generale MacArthur e l'ammiraglio Nimitz poterono cos\u00ec progredire rapidamente verso le isole metropolitane del Giappone..\nDiversi leader politici e militari giapponesi, tra cui Naoki Hoshino, Osami Nagano e Torashir\u014d Kawabe affermarono dopo la fine della guerra che Guadalcanal fu il punto di svolta decisivo nel conflitto. Il generale Kawabe disse: \"Il punto di svolta [della guerra], quando le azioni positive cessarono o diventarono addirittura negative, fu, penso, Guadalcanal\"."}
{"id": "454378", "revid": "1513836", "url": "https://it.wikipedia.org/wiki?curid=454378", "title": "Serbia e Montenegro all'Eurovision Song Contest", "text": "La Serbia e Montenegro ha partecipato all'Eurovision Song Contest due volte, per la prima volta nel 2004, ottenendo al suo debutto un grandissimo successo con un secondo posto in classifica con la performance di \u017deljko Joksimovi\u0107. Nel 2005, la seconda partecipazione ottenne un settimo posto in classifica con la band di Podgorica, Montenegro, i No Name. Formalmente la Serbia e Montenegro partecip\u00f2 anche all'edizione del 1992 quando era ancora chiamata Repubblica Federale di Jugoslavia; da allora, fu assente per 11 edizioni.\nLa stessa band montenegrina doveva partecipare anche all'edizione del 2006 con la canzone \"Moja ljubavi\" ma, a causa di una serie di accuse di brogli tra le due emittenti televisive, la serba SRT e la montenegrina RTCG, il 20 marzo 2006 la Serbia e Montenegro si \u00e8 ufficialmente ritirata dalla gara. Il paese (o pi\u00f9 precisamente la Serbia, visto che in Montenegro la gara non \u00e8 stata trasmessa) ha per\u00f2 partecipato all'Eurovision Song Contest 2006 prendendo parte alle votazioni. Quello stesso anno, Joksimovi\u0107 fu tra gli autori della canzone della Bosnia \"Lejla\", che fin\u00ec terza; inoltre, Jovana Jankovic, che diede i voti, disse \u00abCome potete vedere, quest'anno non abbiamo portato una canzone ma, ve lo promettiamo, l'anno prossimo vi daremo di meglio\u00bb, cosa che avvenne per la parte serba con la vittoria di Marija \u0160erifovi\u0107.\nA seguito del referendum sull'indipendenza del Montenegro, dal 2007 i due paesi partecipano alla manifestazione come stati separati.\nPartecipazioni.\nNOTE:\nStatistiche di voto.\nFino al 2005, le statistiche di voto della Serbia e Montenegro sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:"}
{"id": "454408", "revid": "1513836", "url": "https://it.wikipedia.org/wiki?curid=454408", "title": "Albania all'Eurovision Song Contest", "text": "L'Albania ha debuttato all'Eurovision Song Contest nel 2004, partecipandovi senza interruzioni. Non ha mai vinto la competizione e il suo risultato migliore \u00e8 un 5\u00ba posto, ottenuto nel 2012 da Rona Nishliu con \"Suus\".\nLa nazione ha mancato la finale in 7 occasioni (2006, 2007, 2011, 2013, 2014, 2016 e 2017) e ha sempre utilizzato il Festivali i K\u00ebng\u00ebs come metodo di selezione nazionale.\nStoria.\nL'emittente radiotelevisiva albanese Radio Televizioni Shqiptar (RTSH) entr\u00f2 a far parte dell'Unione europea di radiodiffusione (UER) nel 1999, e gi\u00e0 dal 1962 produceva e trasmetteva un proprio festival musicale: il Festivali i K\u00ebng\u00ebs.\nAnni 2000: debutto e prime partecipazioni.\nNel 2002 l'emittente tent\u00f2 di partecipare all'Eurovision Song Contest 2003, ospitato dalla capitale lettone, Riga, tuttavia a causa dell'alto numero di partecipanti, l'Albania, la Bielorussia e Serbia e Montenegro dovettero attendere l'anno successivo per debuttare alla manifestazione.\nLa 42\u00aa edizione del Festivali i K\u00ebng\u00ebs fu quindi la prima a selezionare il rappresentante dell'Albania all'Eurovision Song Contest 2004 di Istanbul, in Turchia, e fu vinta dalla cantante Anjeza Shahini con il brano \"Imazhi yt\". Il brano tuttavia aveva una durata maggiore rispetto al regolamento della manifestazione europea (che consentiva una durata massima di 3 minuti) pertanto fu registrata una nuova versione del brano, completamente tradotta in inglese con il titolo \"The Image of You\". La Shahini riusc\u00ec quindi a qualificarsi dalla semifinale, classificandosi al 7\u00ba posto nella finale dell'evento.\nPer l'Eurovision Song Contest 2005 di Kiev, il FiK selezion\u00f2 Ledina \u00c7elo con \"Nes\u00ebr shkoj\", che come quanto accaduto l'anno precedente \u00e8 stato sottoposto ad un revamp e tradotto in inglese con il titolo \"Tomorrow I Go\". Il brano si esib\u00ec direttamente in finale, visto il risultato ottenuto nell'edizione precedente, raggiungendo il 16\u00ba posto.\nNelle due successive partecipazioni (2006 e 2007) la nazione non riusc\u00ec a qualificarsi per la finale, pur introducendo per la prima volta l'albanese nella manifestazione nel 2006 con il brano \"Zjarr e ftoht\u00eb\" e tentando nel 2007 una canzone bilingue, \"Hear My Plea\". La svolta venne decretata nel 2008 dalla giovane Olta Boka, che con \"Zemr\u00ebn e lam\u00eb peng\" riusc\u00ec a riportare l'Albania in finale classificandosi al 17\u00ba posto, trend che verr\u00e0 mantenuto nel 2009 da Kejsi Tola e nel 2010 da Juliana Pasha.\nAnni 2010.\nNel 2011 la nazione manc\u00f2 nuovamente la finale con \"Feel the Passion\" di Aurela Ga\u00e7e. L'edizione successiva vide tuttavia un'importante inversione di rotta: a vincere il Festivali i K\u00ebng\u00ebs 2011 fu infatti la cantante kosovara Rona Nishliu, che decise di mantenere inalterato il suo brano \"Suus\", scritto interamente in albanese e con il titolo in latino. La ballata si classific\u00f2 al 2\u00ba posto nella propria semifinale, raggiungendo il 5\u00ba posto nella finale dell'evento, miglior risultato mai raggiunto dall'Albania.\nLe partecipazioni alle due edizioni successive, 2013 e 2014, tuttavia non videro lo stesso successo concludendo in entrambi i casi al 15\u00ba posto nelle rispettive semifinali.\nCon Elhaida Dani l'Albania riusc\u00ec a tornare in finale, pur presentando per la prima volta un brano completamente diverso da quello selezionato attraverso il Festivali i K\u00ebng\u00ebs 2014. La cantante aveva infatti vinto il festival con il brano \"Diell\" che tuttavia fu ritirato su richiesta di uno degli autori e successivamente sostituito con \"I'm Alive\", che comunque porter\u00e0 alla nazione un 17\u00ba posto nella finale dell'Eurovision Song Contest 2015.\nAncora una volta, per due edizioni di fila, la nazione manc\u00f2 la finale nel 2016 e nel 2017.\nNel 2018 partecip\u00f2 nuovamente una canzone mantenuta in albanese, \"Mall\" di Eugent Bushpepa, che all'Eurovision Song Contest 2018 porter\u00e0 l'Albania ad un passo dalla top ten, classificandosi 11\u00ba nella finale dell'evento. Anche per l'edizione successiva si scelse di mantenere la canzone vincitrice del Festivali i K\u00ebng\u00ebs 2018, \"Ktheju tok\u00ebs\", in lingua originale. Il brano riuscir\u00e0 a qualificarsi nuovamente per la finale concludendo al 17\u00ba posto.\nAnni 2020.\nL'Albania avrebbe dovuto prendere parte all'Eurovision Song Contest 2020 di Rotterdam con il brano \"Fall from the Sky\", versione inglese di \"Shaj\", brano con cui Arilena Ara vinse il 58\u00ba Festivali i K\u00ebng\u00ebs. Tuttavia l'edizione della manifestazione \u00e8 stata annullata a causa della pandemia di COVID-19.\nPer l'edizione 2021, riconfermata a Rotterdam, a rappresentare il paese \u00e8 stata Anxhela Peristeri con il brano in lingua albanese \"Karma\", brano vincitore del 59\u00ba Festivali i K\u00ebng\u00ebs. Il brano permette la terza qualificazione consecutiva in finale per il paese concludendo al 21\u00ba posto.\nStatistiche di voto.\nFino al 2021, le statistiche di voto dell'Albania sono:\nAltri premi ricevuti.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "454416", "revid": "731511", "url": "https://it.wikipedia.org/wiki?curid=454416", "title": "Robert Kerr (atleta)", "text": "Biografia.\nRobert Kerr era originario della contea irlandese di Fermanagh (odierna Irlanda del Nord), ma aveva lasciato l'Irlanda quando era ancora un bambino emigrando con la sua famiglia in Canada. Era cresciuto ad Hamilton, nell'Ontario. In poco tempo divent\u00f2 il miglior velocista a livello locale. Nel 1904 prese parte ai Giochi Olimpici di St. Louis, negli Stati Uniti, usando i suoi risparmi per pagarsi il viaggio fino a Saint Louis, ma venne eliminato nei turni preliminari delle gare di velocit\u00e0.\nNegli anni seguenti le prestazioni di Kerr migliorarono, ed il velocista arriv\u00f2 a detenere il record canadese su tutte le distanze dalle 40 alle 220 iarde. Vinse tre titoli nazionali consecutivi sulle 200 iarde dal 1906 al 1908, pi\u00f9 uno sulle 100 iarde nel 1907.\nNell'estate del 1908 si rec\u00f2 in Inghilterra per partecipare alle Olimpiadi di Londra. Durante la preparazione per le gare olimpiche partecip\u00f2 ai campionati britannici, dove vinse 100 e 200 iarde. Ai Giochi olimpici era quindi uno degli atleti pi\u00f9 attesi nelle prove di velocit\u00e0. Nei 100 metri piani, dopo aver vinto batteria e semifinale in 11\" netti, con lo stesso tempo nella finale arriv\u00f2 terzo, dietro allo statunitense James Rector (secondo in 10\"9) e al sudafricano Reginald Walker (primo in 10\"8). Nei 200\u00a0m piani vinse il primo turno in 22\"2 e il secondo turno in 22\"6; ripet\u00e9 lo stesso tempo della finale, vincendo di stretta misura davanti agli statunitensi Robert Cloughen e Nathaniel Cartmell, ed aggiudicandosi la medaglia d'oro.\nAbbandonato l'agonismo, Kerr rimase attivo nell'ambiente sportivo, come allenatore, giudice di gara e dirigente sportivo. Fu giudice di gara in due olimpiadi, Amsterdam 1928 e Los Angeles 1932. Lavor\u00f2 all'organizzazione dei Giochi dell'Impero Britannico (gli attuali Giochi del Commonwealth) che si svolsero nel 1930 ad Hamilton e fu segretario onorario del Comitato Olimpico Canadese.\nNel 1955 venne inserito nella Canada's Sports Hall of Fame. Kerr mor\u00ec nel 1963, poche settimane prima di compiere 81 anni. Ad Hamilton \u00e8 ricordato con un parco che porta il suo nome, il \"Bobby Kerr Park\"."}
{"id": "454420", "revid": "834", "url": "https://it.wikipedia.org/wiki?curid=454420", "title": "Bobby Kerr", "text": ""}
{"id": "454424", "revid": "697352", "url": "https://it.wikipedia.org/wiki?curid=454424", "title": "Serial televisivo", "text": ""}
{"id": "454435", "revid": "858648", "url": "https://it.wikipedia.org/wiki?curid=454435", "title": "Storia di Berlino", "text": "L'autore Carl Sternheim (1878-1942) scrisse: \"Tutto quanto \u00e8 accaduto a Berlino non ha paragoni\", forse proprio in queste parole risiede il senso di questa citt\u00e0.\nNel 1650, quando Roma, Parigi, Londra, Madrid, Praga e Mosca erano gi\u00e0 delle capitali importanti, Berlino, nonostante fosse capoluogo della Marca di Brandeburgo, era ancora una piccola citt\u00e0 di provincia. Persino in Germania non era molto conosciuta, erano molto pi\u00f9 importanti citt\u00e0 come Norimberga, Augusta, Magonza, Colonia, Amburgo e Lubecca. Nel 1500, Berlin e C\u00f6lln, i due nuclei della citt\u00e0, avevano insieme appena 12.000 abitanti; nel 1648, dopo la guerra dei trent'anni, ne erano rimasti 6.000. La sorprendente e rapida ascesa della Prussia che, tra il 1650 e il 1800 divenne una delle grandi potenze politiche e militari dell'Europa, diede invece uno stimolo importante allo sviluppo di Berlino, diventata nel frattempo capitale di questo stato. Ma solo da quando \u00e8 capitale della Germania unita, cio\u00e8 dal 1871, Berlino pu\u00f2 essere considerata a pieno titolo una delle metropoli pi\u00f9 importanti dell'Europa.\nDalle origini al Medioevo.\nNel VI secolo il territorio tra la Sprea e l'Havel viene occupato da popolazioni slave che vi fondarono due distinte cittadelle fortificate: K\u00f6penick e Brandeburgo. Le due zone erano divise da una cintura di selve, nella quale si trovava il guado della Sprea. Proprio in quel punto sorger\u00e0 la citt\u00e0 doppia di Berlino/C\u00f6lln.\nNel 928 i sassoni conquistano la regione, mentre nel 948 Ottone I fonda i vescovati di Havelberg e Brandeburgo.\nNel 1134 l'imperatore Lotario II affida l'amministrazione della regione alla casata degli Ascani. Fu Alberto l'Orso a riconquistare la fortezza di Brandeburgo e ad assumere (1157) il titolo di Margravio, cacciando le popolazioni slave. Fu la nascita della Marca di Brandeburgo.\nI primi documenti ufficiali attestanti l'esistenza di Berlino e C\u00f6lln risalgono al 1237; si ipotizza che le due citt\u00e0 fossero state fondate poco prima, nell'ambito dell'opera di germanizzazione e cristianizzazione dell'area. La prima fortificazione in pietra a difesa della citt\u00e0 risale al 1250.\nNel 1280 Berlino ottiene, prima citt\u00e0 a est del fiume Elba, il permesso di battere moneta; contemporaneamente nasce la prima dieta della Marca di Brandeburgo, dove si riunivano i nobili. Compaiono per la prima volta su uno stemma, assieme al simbolo dell'aquila imperiale, due orsi stilizzati, antesignani dell'attuale orso rampante, simbolo di Berlino.\nIl 20 marzo 1307 viene ratificata l'unione tra Berlino e C\u00f6lln per scopi difensivi, e l'edificazione di un comune palazzo municipale, sul ponte della Sprea.\nNel 1319 la casata degli Ascani si estinse. I successori, i Wittelsbach, furono contestati dalla nobilt\u00e0 locale; anche la casata del Lussemburgo tent\u00f2 di impadronirsi della citt\u00e0. Fu un periodo di guerra, segnato anche dai grandi incendi del 1376 e del 1380.\nDal Rinascimento al Seicento.\nNel 1411 l'imperatore Sigismondo VI assegn\u00f2 la Marca di Brandeburgo a Federico VI Hohenzollern, burgravio di Norimberga, che sconfisse gli usurpatori ed assunse, nel 1415, il nome di Federico I, margravio del Brandeburgo, e il titolo di elettore (\"Kurf\u00fcrst\") del Sacro Romano Impero. Con lui inizi\u00f2 il dominio degli Hohenzollern, che mantennero il potere ininterrottamente fino al XX secolo.\nIl successore, Federico II \"Dente di Ferro\", abol\u00ec i diritti della citt\u00e0 e sciolse l'amministrazione cittadina. Nel 1443 inizi\u00f2 la costruzione del castello cittadino come sua residenza. In conseguenza di ci\u00f2, i berlinesi si ribellarono nel 1447; la rivolta venne per\u00f2 sedata l'anno dopo; Berlino e C\u00f6lln furono nuovamente divise.\nIl 2 novembre 1539 nella \"Nikolaikirche\" di Spandau - da non confondere con la Nikolaikirche nel centro di Berlino - l'elettore Gioacchino II ufficializza la conversione della citt\u00e0 alla riforma protestante.\nNel 1540 compare a Berlino la prima stamperia di libri.\nIl 6 gennaio 1541 nel municipio di C\u00f6lln viene rappresentata per la prima volta una piece teatrale. lo \"Spiel von der Geburt des Herrn Jesu\" (\"Pezzo sulla nascita del Signore Ges\u00f9), rappresentazione religiosa sulla nascita di Cristo su testo di Heinrich Knaust.\nNel 1571 l'elettore Giovanni Giorgio accoglie in citt\u00e0 i profughi calvinisti vittime di persecuzioni religiose nei Paesi Bassi.\nDurante la Guerra dei trent'anni (1618-1648), Berlino fu devastata dagli eserciti stranieri. Nel 1631 un terzo della popolazione fu decimato da un'epidemia di peste. L'elettore, Giorgio Guglielmo, fu assolutamente incapace di provvedere alla difesa della citt\u00e0, e fugg\u00ec nella pi\u00f9 sicura K\u00f6nigsberg.\nIl suo successore, Federico Guglielmo \"Il grande elettore\" (\"Gro\u00dfe Kurf\u00fcrst\"), torn\u00f2 a Berlino nel 1643. Dopo aver concluso la pace, ampli\u00f2 il castello e incoraggi\u00f2 lavori pubblici come la lastricatura delle strade. Nel 1662 furono fondate le due nuove citt\u00e0 di Friedrichswerder e Neu-C\u00f6lln am Wasser. Entrambe furono comprese, assieme a Berlino e C\u00f6lln, nella nuova cinta muraria bastionata del 1658-83. Nel 1685, con l'Editto di Potsdam, furono accolti a Berlino stranieri cacciati da Vienna, e circa 6.000 ugonotti cacciati dalla Francia. Per accoglierli, si fondarono le nuove citt\u00e0 di Dorotheenstadt (1674) e Friedrichstadt (1688). Berlino inizi\u00f2 a svilupparsi economicamente e militarmente.\nIl settecento.\nLa forza crescente della Marca di Brandeburgo cominci\u00f2 ad avere i suoi effetti: dal 1701 l'elettore Federico III (al potere dal 1688 come margravio del Brandeburgo ed elettore del Sacro Romano Impero) assunse il nome di Federico I ed il titolo di \"Re in Prussia\" (formalmente la Marca di Brandeburgo apparteneva al Sacro Romano Impero).\nLa consorte, regina Sofia Carlotta, cur\u00f2 lo sviluppo della cultura, fondando nel 1696 l'Accademia delle Arti, nel 1700 l'Accademia delle Scienze, e chiamando a Berlino lo scienziato Gottfried Leibniz. Introdusse a Berlino l'architettura barocca e fece costruire il castello di Charlottenburg. Si apr\u00ec l'Unter den Linden e si destin\u00f2 il Tiergarten a riserva di caccia.\nNel 1709 si ratific\u00f2 l'unione, questa volta definitiva, delle citt\u00e0 di C\u00f6lln, Friedrichswerder, Dorotheenstadt e Friedrichstadt a Berlino.\nL'assidua presenza militare in citt\u00e0 favor\u00ec la nascita e lo sviluppo della fabbrica di fucili Splitgerber &amp; Daum, fondata nel 1712. A causa dell'espansione economica della citt\u00e0, le antiche fortificazioni furono smantellate per fare spazio a delle piazze, come il \"Rondell\" (oggi Mehringplatz) davanti all'Hallesches Tor, l\u2019\"Achteck\" (\"ottagono\", oggi Leipziger Platz) davanti alla Potsdamer Tor e il \"Karre\" (\"quadrato\", oggi Pariser Platz) davanti alla Porta di Brandeburgo. Cos\u00ec dal 1732 fu costruito un nuovo muro doganale (\"Akzisemauer\") alto sei metri che abbracciava una parte pi\u00f9 ampia di area urbana.\nDal 1750 al 1753 visse alla corte di Potsdam, dove il re abitava nel suo palazzo di Sanssouci, l'illuminista e filosofo francese Voltaire. Attorno a questa figura sorsero circoli di scienza e letteratura, nonch\u00e9 la nascita di nuovi periodici. Fu quindi costruita in quest'epoca l'Opera a Unter den Linden, la cattedrale di Sant'Egidio e il palazzo del principe Enrico. Inoltre l'Unter den Linden fu trasformato in un elegante viale e costruito il parco del Tiergarten.\nNel 1786 dopo la morte di Federico il Grande a Berlino vivevano circa 150.000 abitanti. Il viaggiatore Johann Kaspar Riesbeck scrisse in una lettera del 1784: \u201c\"Berlino \u00e8 una citt\u00e0 straordinariamente bella ed elegante. La si deve considerare una delle pi\u00f9 belle citt\u00e0 d'Europa. Non ha quella monotonia che la rende alla lunga noiosa la vista della maggior parte delle nuove citt\u00e0, costruite con regolarit\u00e0. La maniera di costruire, la disposizione, la forma delle piazze, gli alberi in queste ultime e in talune strade, insomma, tutto \u00e8 vario e piacevole\".\u201d\nNel 1791 l'architetto Carl Gotthard Langhans consegna alla cittadinanza l'opera pi\u00f9 famosa di Berlino: la porta di Brandeburgo.\nL'Ottocento.\nCon la sconfitta delle truppe prussiane a Jena, Berlino fu occupata dalle truppe napoleoniche dal 1806 fino al 1808, con l'ingresso delle truppe attraverso la porta di Brandeburgo il 27 ottobre 1806. L'occupazione francese comport\u00f2 un indebitamento della citt\u00e0. Tuttavia al termine dell'occupazione fu introdotto un ordinamento che concedeva la possibilit\u00e0 di un'amministrazione delle citt\u00e0 da parte dei cittadini, seppur ristretto solo ai cittadini benestanti.\nNel 1810 fu aperta la Friedrich-Wilhems-Universit\u00e4t. L'universit\u00e0 cominci\u00f2 ad attrarre grandi studiosi tedeschi quali Johann Gottlieb Fichte, Friedrich Carl von Savigny e persino Georg Wilhelm Friedrich Hegel. Ma nel marzo del 1812 le truppe francesi occuparono nuovamente la citt\u00e0, creando un vasto movimento di resistenza.\nAl termine delle guerre napoleoniche si ebbe la restaurazione degli antichi poteri, che non impedirono lo sviluppo di un'intensa industrializzazione. In questo clima di fervore nacque la prima linea ferroviaria di Prussia che collegava Berlino a Potsdam il 29 ottobre 1838. Si ampli\u00f2 la citt\u00e0 con i nuovi quartieri Friedrich-Wilhelm-Stadt (1830) e Luisenstadt (1840).\nNegli anni sessanta dell'Ottocento intorno a Potsdamer Platz furono innalzati i primi blocchi di appartamenti, necessari ad una citt\u00e0 in completa espansione urbanistica. Basti pensare che la popolazione di Berlino nel 1800 contava 170.000 persone, mentre nel 1849 aveva raggiunto le 412.154: pi\u00f9 del doppio. Questo comport\u00f2 l'aumento dei problemi sociali e dei conflitti che confluirono nelle proteste del 1848, in cui le classi operaie avanzavano importanti rivendicazioni tra cui la libert\u00e0 di stampa. Con i disordini sorti il re cominci\u00f2 a fare delle concessioni, fino al raggiungimento di una costituzione che faceva della Prussia una monarchia costituzionale, con la possibilit\u00e0 del voto per classi.\nBerlino era comunque una citt\u00e0 in continua crescita. Nel 1856 entr\u00f2 in servizio l'acquedotto della compagnia Berlin Water-works. Lo stampatore Ernst Litfa\u00df (1816-1874) firm\u00f2 un contratto con il capo della polizia con cui ebbe il permesso di installare in citt\u00e0 delle colonne rivestite di manifesti, le cosiddette \u201c\"Litfa\u00dfs\u00e4ule\"\u201d, che posero un freno alla diffusione dei manifesti selvaggi.\nFu introdotto anche un ordinamento edilizio con cui sorsero grandi casermoni dotati di cortili, grandi abbastanza per permettere ad una pompa antincendio di manovrare. Cos\u00ec tra il 1857 e il 1871 la popolazione raggiunse gli 800.000 abitanti. In questa espansione lo slogan era \u201c\"Berlino diventa metropoli\"\u201d.\nCon la nascita dell'Impero germanico, fu realizzata anche l'unit\u00e0 nazionale, per cui il parlamento tedesco fu sistemato provvisoriamente nell'ex sede della Manifattura Reale di Porcellane nella Leipziger Stra\u00dfe, successivamente tra il 1884 e il 1894 fu costruito il \"Reichstag\". Inoltre fu costruita una rete elettrica realizzata dalla Siemens &amp; Halske. Poco dopo fu fondata la societ\u00e0 elettrica AEG, determinando nel 1895 un impiego su vasta scala di manodopera berlinese: un cittadino su tre era impiegato nell'industria elettrica.\nNel 1895 la baronessa Spitzemberg ricorda: \"\u201cIl traffico nelle vie principali come Leipziger Stra\u00dfe o Friedrichstra\u00dfe \u00e8 semplicemente assordante. Le vetture a elettricit\u00e0 e i tram formano una corrente ininterrotta, vetture di ogni genere, carretti, a due e a tre ruote, sfilano uno di fianco all'altro, uno dietro l'altro e qualche volta persino sopra l'altro. Il frastuono di questi veicoli, il fischiare delle ruote, fa scoppiare la testa. Gli incroci stradali sono opere d'arte per gli abitanti della citt\u00e0, una croce per i provinciali. La signora von Beulwitz racconta che quasi volevano abbracciarsi dalla gioia quando, dopo aver passato un incrocio del genere, si sono ritrovati sani e salvi sull'isola pedonale!\u201d\"\nDal 1865 per quasi due decenni furono realizzate linee tranviarie trainate da cavalli. Ma a poco a poco essi furono sostituiti dai tram elettrici a partire dal 1881. Con l'apertura della linea ad anello la \u201c\"Ringbahn\"\u201d in traffico divenne sempre pi\u00f9 importante, la Ringbahn collegava direttamente diverse stazioni ferroviarie della citt\u00e0.\nIl Novecento.\nLe incertezze di inizio secolo.\nNel 1902 entr\u00f2 in funzione la prima linea della metropolitana, da Stralauer Tor alla stazione del giardino zoologico, con una diramazione verso Potsdamer Platz. Berlino divenne la quinta citt\u00e0 europea dopo Londra, Budapest, Glasgow e Parigi ad avere una metropolitana sotterranea.\nCon l'avvio della prima guerra mondiale, Berlino, seppur non direttamente coinvolta nella guerra, rimase un centro nevralgico per la progettazione e la produzione di armamenti. Certamente i problemi legati all'economia di guerra si sentirono anche nella capitale, con la creazione di mense popolari.\nIl 9 novembre 1918 il Re e Imperatore abdica lasciando un vuoto di potere che decreter\u00e0 una serie di scontri di piazza. Il 5 gennaio 1919 vi furono degli scontri con la polizia ad Alexanderplatz e in altri quartieri, sedati con l'arresto ma anche l'assassinio dei capi della rivolta Karl Liebknecht e Rosa Luxemburg. Ma la situazione non si era ancora del tutto normalizzata, tanto da costringere a spostare la sede dell'Assemblea Costituente in una sede pi\u00f9 tranquilla, Weimar.\nNel 1920 furono uniti alla citt\u00e0 molti comuni e citt\u00e0 circostanti, formando la \"Grande Berlino\".\nNegli anni venti si sviluppa una cultura del consumo e del lieto vivere, molte famiglie acquistano auto, frigoriferi e altri apparecchi domestici, mentre l'elettrificazione delle case cominciava ad estendersi a tutti i quartieri della citt\u00e0. Si diffusero cos\u00ec, radio e cinema. Quest'ultimo divenne un punto di forza della cultura tedesca, dopo la nascita degli studi cinematografici dell'UFA a Berlino. Ma anche teatri e cabaret ebbero un boom. Tuttavia il benessere dur\u00f2 poco, poich\u00e9 al termine degli anni venti il tasso di disoccupazione torn\u00f2 a salire vertiginosamente. Nel 1932 in citt\u00e0 si contavano 603.000 disoccupati su 4 milioni di abitanti. Queste incertezze economiche favorirono l'ascesa al potere del nazismo.\nIl nazismo.\nCon l'ascesa di Adolf Hitler al potere gli assetti della citt\u00e0 mutano. Cominciarono cos\u00ec le azioni di pulizia dai \"nemici dello stato\" tramite le azioni delle SS e delle SA. Dopo il rogo del Reichstag nel 1933 dichiarando lo stato d'emergenza furono annullati i diritti politici e civili essenziali, accentrando tutto il potere nelle mani del nuovo dittatore. Cos\u00ec iniziarono gli arresti di massa contro politici di sinistra e simpatizzanti, ricorrendo ad una sistematica violenza che rese il clima della citt\u00e0 rovente. Iniziarono i roghi dei libri sulla piazza dell'opera dell'Unter den Linden, nonch\u00e9 le aggressioni contro gli ebrei.\nDurante le olimpiadi del 1936, Berlino divenne la vetrina del mondo con la presenza di quasi mille commentatori radiofonici da tutto il mondo, una citt\u00e0 che riusc\u00ec a nascondere le sue violenze e gli accanimenti per breve periodo. Il 9 novembre 1938 le persecuzioni si intensificarono con la \u201cNotte dei cristalli\u201d, in cui furono distrutti negozi di ebrei e incendiate sinagoghe.\nNel frattempo si intensificarono i progetti, fu costruito l'aeroporto di Tempelhof, e la colonna della vittoria dapprima sita a Konigsplatz, poi trasferita.\nLa seconda guerra mondiale.\nAll'avvio del secondo conflitto mondiale per le strade di Berlino non vi fu lo stesso entusiasmo sorto spontaneo nel 1914. Iniziarono le misure di oscuramento notturno, furono introdotte le tessere per gli alimenti, la vita divenne difficile tanto da impiantare coltivazioni di generi alimentari nelle piazze e nei cortili.\nIl 25 agosto 1940 vi fu il primo bombardamento di Berlino da parte degli inglesi. Questo attacco determin\u00f2 la costruzione di torri antiaeree sul territorio urbano. Per quanto sino al settembre del 1940 i bombardamenti furono limitati, le vittime furono 500. A fronte dell'espansione tedesca tra il 1941 e il 1942 gli allarmi aerei diminuirono ulteriormente. Ma dal 1943 il bilancio della \u201c\"battaglia di Berlino\"\u201d divenne molto pi\u00f9 pesante. Un milione e mezzo di persone rimasero senza casa e 9,5 chilometri quadrati di superficie urbana rasa al suolo. Il bilancio finale della guerra aerea conta attorno alle 50.000 vittime e la distruzione di circa il 70% degli edifici del Mitte.\nNel corso della guerra si intensificarono i crimini contro gli ebrei, costretti a lasciare i loro appartamenti e ghettizzati in quartieri ebraici. Ma dal 18 ottobre 1941 iniziarono le deportazioni ad Auschwitz e negli altri campi di sterminio. Dei 170.000 ebrei berlinesi sopravvissero oltre 100.000 all'estero e solo 6.500 nascosti in citt\u00e0, aiutati da numerosi coraggiosi che rischiavano la propria vita.\nIl 1\u00ba febbraio 1945 i nazisti dichiararono Berlino \u201c\"zona di difesa\"\u201d. Il 16 aprile inizi\u00f2 una battaglia decisiva per la capitale che vedeva l'avanzamento dell'Armata Rossa sin nelle strade del centro. Il 30 aprile Hitler si tolse la vita nel suo bunker sotto la Cancelleria cos\u00ec nella notte tra l'8 e il 9 maggio 1945 fu firmata la resa incondizionata della Germania: la bandiera sovietica sventolava ormai in cima al Reichstag.\nIl dopoguerra.\nFino ai primi di luglio del 1945 l'Unione Sovietica era l'unica potenza ad occupare Berlino a cui seguirono gli inglesi, gli americani e i francesi, ognuno nel proprio settore di controllo.\nLa citt\u00e0 offriva uno spettacolo di distruzione e miseria, decretando la nascita del mercato nero con cui riprendeva la vita quotidiana. Tutte le infrastrutture erano distrutte, il traffico urbano bloccato, non c'era n\u00e9 gas n\u00e9 acqua. Per avviare la ricostruzione fu ricostruita anche la vita politico amministrativa della citt\u00e0 con l'insediamento di uomini comunisti nei settori chiave della citt\u00e0.\nDal 17 luglio al 2 agosto 1945 si apr\u00ec la conferenza di Potsdam presso il Palazzo Cecilienhof in cui si incontrarono i capi di governo di USA, URSS e Gran Bretagna, per decidere il futuro politico ed economico della Germania. Ma per quanto furono decisi i punti essenziali della democratizzazione e smilitarizzazione del paese, le divergenze divennero inevitabili. Alle elezioni del consiglio comunale del 1947 la vittoria di Ernst Reuter (SPD) a sindaco fu osteggiata dai sovietici. Inoltre le trattative per l'introduzione di una riforma monetaria fallirono, facendo s\u00ec che le potenze occidentali introducessero nelle loro zone di appartenenza una nuova moneta, ormai la Germania si avviava alla divisione in blocchi.\nCon l'introduzione della riforma monetaria il settore Ovest della citt\u00e0, posto all'interno della zona di influenza sovietica fu tagliato fuori da qualsiasi collegamento via terra. Cos\u00ec si rese necessario l'avvio di un ponte aereo con cui le potenze occidentali sostennero Berlino Ovest.\nA seguito del blocco, i sovietici abbandonarono ogni dialogo decretando la nascita di due consigli comunali. Cos\u00ec nel settore sovietico fu eletto Friedrich Ebert, figlio del presidente della Repubblica di Weimar di un tempo, eletto su seduta straordinaria del parlamento comunale dell'est. Quindi Ernst Reuter pot\u00e9 assumere definitivamente la carica di sindaco di Berlino Ovest.\nIl 24 maggio 1949 entr\u00f2 in vigore la Costituzione della Repubblica Federale tedesca; poco dopo fu fondata la DDR (divisione della Germania).\nNel 1950 Walter Ulbricht del Partito Socialista Unificato di Germania (SED) decise che il grande, Castello di Berlino, situato nel centro della citt\u00e0, andava distrutto, in quanto simbolo dell'antico assolutismo prussiano. Il grande palazzo fu raso al suolo tra settembre e dicembre 1950: andarono cos\u00ec irrimediabilmente distrutte preziose opere d'arte.\nBerlino Ovest, isolata dal resto del paese visse anni drammatici, con 306.000 disoccupati. Ma grazie al programma di ricostruzione finanziato dagli europei e dal paese stesso, la citt\u00e0 crebbe economicamente.\nNella Germania orientale il 17 giugno 1953 i muratori che lavoravano alla costruzione dell'ospedale di Friedrichshain nonch\u00e9 alla Stalinallee si sollevarono chiedendo condizioni di lavoro pi\u00f9 dignitose. Questa ribellione trov\u00f2 il sostegno anche di colleghi che lavoravano all'Opera Unter den Linden. In poche ore la protesta si allarg\u00f2 a tutta la DDR, con slogan come \u201c\"Via il governo\"\u201d. L'insurrezione fu sedata dichiarando lo stato di guerra da parte delle truppe d'occupazione sovietiche. L'ordine fu ripristinato con divieti di riunirsi in assemblea, coprifuoco e presenza militare. Le conseguenze furono l'arresto di 13.000 persone, la morte di almeno 51 manifestanti - ma le stime arrivano a 100 - e il ferimento di 400.\nIl muro di Berlino.\nNel novembre del 1958 Khru\u0161\u010d\u0451v chiese espressamente la smilitarizzazione di Berlino Ovest, quindi il ritiro degli Alleati e la trasformazione della capitale in citt\u00e0 libera, integrata nella DDR. In caso di rifiuto, il Cremlino avrebbe conferito al governo la piena sovranit\u00e0 sul suo territorio. Il timore era quello di un nuovo blocco di Berlino Ovest. Nel giugno del 1961 durante una conferenza stampa, Walter Ulbricht rispose alla domanda di un giornalista riguardo al significato di Berlino citt\u00e0 libera dicendo: \"\u201cCapisco la sua domanda in questo modo, che in Germania Ovest c'\u00e8 gente che si augura che noi mobilitiamo i lavoratori della capitale per erigere un muro\u2026 nessuno ha intenzione di erigere un muro!\u201d\" Invece il 13 agosto 1961 avvenne la chiusura dei confini della citt\u00e0. Il traffico urbano fu interrotto e furono costruite delle barriere per le strade e le piazze lungo i confini di settore. Da una semplice separazione decretata da una linea bianca si pass\u00f2 al filo spinato, poi dopo le difficolt\u00e0 causate dalle continue fughe fu eretto il muro. Fino al 1972 divenne impossibile qualsiasi sconfinamento, anche a parenti. Poi con l'entrata in vigore dei \u201c\"regolamenti dei pass\"\u201d, la situazione miglior\u00f2. Tuttavia la presenza del muro non imped\u00ec i tentativi di fuga ricorrendo ai mezzi pi\u00f9 disparati: nuotando lungo lo Sprea, forzando il confine con auto corazzate, o persino fuggendo con una mongolfiera.\nDurante la visita del presidente statunitense John Fitzgerald Kennedy nel 1963, pronunci\u00f2 un discorso divenuto famoso: \"\u201cIl muro \u00e8 la pi\u00f9 disgustosa e la pi\u00f9 evidente dimostrazione del fallimento del sistema comunista. [\u2026] Il muro non \u00e8 solo uno schiaffo in faccia alla storia. \u00c8 uno schiaffo in faccia all'umanit\u00e0. [\u2026] Tutti gli uomini liberi, non importa dove vivono, sono cittadini di Berlino, ed \u00e8 per questo che io, in quanto uomo libero, sono orgoglioso di poter dire: Ich bin ein Berliner (io sono un berlinese)!\u201d\"\nLa nascita del muro cre\u00f2 notevoli problemi all'economia della citt\u00e0, con aziende strozzate dalle difficolt\u00e0 del muro: mancanza di manodopera ma anche di commesse. Per ovviare fu richiamata manodopera dall'estero, con flussi di immigrati turchi, jugoslavi e polacchi. Tuttavia la vita culturale andava avanti: fu inaugurata la Filarmonica e la Staatsbibliothek di Scharoun, la Neue Nationalgalerie di Ludwig Mies van der Rohe. A Berlino est sorse la torre della televisione con i suoi 365 metri, il Palast der Republik.\nNegli anni ottanta l'opposizione civile nella DDR si rafforz\u00f2, specie per i danni ambientali provocati dalla gestione governativa. Il 18 ottobre 1989 Erich Honecker si dimise a causa del crescente malcontento, il suo successore divenne Egon Krenz. Tuttavia il 4 novembre ad Alexanderplatz si riunirono un milione di persone per protesta, rivendicando a gran voce la libert\u00e0 di stampa, di riunione e di opinione. Il 9 novembre G\u00fcnter Schabowski annunci\u00f2 ad una conferenza stampa che per viaggi privati fuori dalla DDR non era pi\u00f9 necessario il visto. Alla domanda del giornalista italiano Riccardo Ehrmann, rispose che il regolamento entrava immediatamente in vigore. Cos\u00ec migliaia di berlinesi si accalcarono ai checkpoint per varcare il confine. Alle 22.30 si sollevarono le sbarre dei check point: il muro era caduto.\nBerlino dopo il muro.\nNei giorni e nelle settimane seguenti la caduta del muro, Berlino era una citt\u00e0 invasa da visitatori che passavano da una parte e dall'altra. Dappertutto si cominci\u00f2 a fare buchi nel muro. Il 12 novembre fu aperto a Potsdamer Platz il primo passaggio provvisorio, tanto da permettere ai due sindaci della citt\u00e0 di potersi incontrare. Nel 1992 la stazione della metro Potsdamer Platz fu rimessa in funzione e riattivata la linea 2.\nIl 2 dicembre 1990 Berlino elesse per la prima volta dopo decenni i suoi rappresentanti al parlamento nazionale e comunale. Torn\u00f2 presso il Municipio Rosso nel quartiere del Mitte, la sede del sindaco. Inoltre nel 1991 il parlamento nazionale decise di riportare la capitale del paese riunificato a Berlino. Nel settembre 1999 il parlamento torn\u00f2 nella sede del Reichstag ristrutturato da Norman Foster.\nOggi.\nL'ultimo decennio del XX secolo \u00e8 segnato da immensi cantieri con cui la citt\u00e0 voleva mutare volto. Furono costruiti nuovi edifici governativi, ambasciate e sedi di media. Potsdamer Platz rappresenta l'esempio del cambiamento, attraendo gli investimenti di varie societ\u00e0 che concessero a importanti architetti la costruzione degli edifici.\nCon l'abbattimento del muro numerose aziende dell'est hanno chiuso, poich\u00e9 non in grado di sostenere i costi della concorrenza. Nel frattempo la citt\u00e0 ha attratto nuove aziende, seppur il tasso di disoccupazione si mantenga elevato. La citt\u00e0 \u00e8 divenuta un polo di attrazione per giovani e creativi del mondo nonch\u00e9 per eventi come la Love Parade, il Christopher Street Day e il Carnevale delle culture.\nBibliografia.\n\"Berlino, Una breve storia\" di Christian H\u00e4rtel \u2013 Berlin edition"}
{"id": "454449", "revid": "767487", "url": "https://it.wikipedia.org/wiki?curid=454449", "title": "Skydancer", "text": "Skydancer \u00e8 il primo album pubblicato dal gruppo melodic death metal svedese Dark Tranquillity nel 1993, nonch\u00e9 primo album melodic death metal pubblicato nella storia."}
{"id": "454452", "revid": "2075278", "url": "https://it.wikipedia.org/wiki?curid=454452", "title": "L'Or\u00e9al", "text": "L'Or\u00e9al \u00e8 la prima azienda per fatturato a livello mondiale operante nel settore beauty &amp; cosmetici, specializzato nei prodotti di cosmetica e bellezza.\nStoria.\nLa nascita di L'Or\u00e9al risale al 1907, quando Eug\u00e8ne Schueller, giovane chimico francese mise a punto una formula di sintesi che permetteva di tingere i capelli.. Il 30 luglio 1909, Schueller fonda la Soci\u00e9t\u00e9 Fran\u00e7aise de Teintures Inoffensives pour Cheveux con Andr\u00e9 Spery, contabile. Nel 1936 l'azienda diventa una SARL (societ\u00e0 a responsabilit\u00e0 limitata) e nel 1939 muta ancora in una SA (societ\u00e0 anonima), assumendo la denominazione L'Or\u00e9al; il nome della ditta deriva per assonanza da quello di questo suo primo prodotto.\nNel 2016 il gruppo rileva la casa di profumi Atelier Cologne e il marchio americano di cosmetici IT Cosmetics, specializzato per persone con problemi dermatologici. Acquisisce inoltre la societ\u00e0 di gestione Les Thermes di Saint-Gervais-les-Bains e la licenza del marchio Saint-Gervais Mont-Blanc.. All'inizio del 2017 rileva i marchi di cura della pelle CeraVe, AcneFree e Ambi da Valeant per 1,3 miliardi di dollari e in giugno vende The Body Shop a Natura Cosmeticos, una societ\u00e0 brasiliana, per 1 miliardo di euro.. Nel settembre 2017 scompare nella sua casa alle porte di Parigi Liliane Bettencourt, presidente e singolo maggiore azionista de L'Or\u00e9al: secondo Forbes, era la donna pi\u00f9 ricca del mondo con un patrimonio di 39,5 miliardi di euro.. \nNel marzo 2018 il gruppo acquisisce la societ\u00e0 canadese ModiFace, leader mondiale nell'intelligenza artificiale applicata alla bellezza, e rinnova l'accordo di licenza con la societ\u00e0 italiana Giorgio Armani fino al 2050.. Due mesi pi\u00f9 tardi, in maggio, acquisisce la societ\u00e0 coreana di trucco e lifestyle Nanda e il marchio americano di colorazione professionale Pulp Riot.. L'Or\u00e9al annuncia anche l'accordo di licenza mondiale per le fragranze e i cosmetici del marchio Valentino. Nell'agosto 2018 annuncia la proposta di acquisizione dei bagni termali La Roche-Posay e l'acquisizione dell'azienda tedesca Logocos Naturkosmetik, specializzata in prodotti di bellezza vegani e biologici..\nAttivit\u00e0.\nNell'organizzazione per i circuiti di distribuzione, il Gruppo L'Or\u00e9al dispone di 4 divisioni operative (prodotti professionali, prodotti per il grande pubblico, prodotti di lusso e cosmesi attiva) e di partecipazioni date da diverse attivit\u00e0 quali la chimica semplice, la dermatologia, la salute, la finanza, il \"design\", la pubblicit\u00e0, il settore assicurativo.\nA San Francisco sorge l'incubatore tecnologico de L'Or\u00e9al e del laboratorio California Research Center con il compito di fare evolvere il colosso francese in un \"tech player\".. Responsabile dell'incubatore \u00e8 Guive Balooch, nato a Berkeley e studi in biologia molecolare e cellulare con master in biomateriali.\nAzionisti.\nAl 22 gennaio 2020 gli azionisti sono:\nDati finanziari.\nUlteriori informazioni disponibili su L'Or\u00e9al Finance\nDa notare che i bilanci 2005 sono conformi alla norma IFRS\nTestimonial.\nTestimonial del passato:\nTestimonial attuali:\nBeatrice Valli (2019-presente)\nMarchi.\nI marchi del gruppo L'Or\u00e9al sono categorizzati in base al loro circuito di distribuzione:"}
{"id": "454492", "revid": "767487", "url": "https://it.wikipedia.org/wiki?curid=454492", "title": "Of Chaos and Eternal Night", "text": "Of Chaos and Eternal Night \u00e8 un EP pubblicato dal gruppo melodic death metal svedese Dark Tranquillity."}
{"id": "454503", "revid": "113710501", "url": "https://it.wikipedia.org/wiki?curid=454503", "title": "Ossido di potassio", "text": "L'ossido di potassio (K2O) \u00e8 un composto ionico di potassio e ossigeno. Questo solido giallo pallido, il pi\u00f9 semplice degli ossidi di potassio, \u00e8 un composto raro e altamente reattivo. Alcuni materiali di commercio, come fertilizzanti e cementi, vengono dosati assumendo la composizione percentuale che sarebbe equivalente alla miscela di composti chimici K2O.\nProduzione.\nL'ossido di potassio \u00e8 prodotto dalla reazione di ossigeno e potassio; questa reazione fornisce perossido di potassio, K2O2. Il trattamento del perossido con potassio produce l'ossido:\nIn alternativa e pi\u00f9 convenientemente, K2O viene sintetizzato riscaldando il nitrato di potassio con il potassio metallico:\nUn'altra possibilit\u00e0 \u00e8 di riscaldare il perossido di potassio a 500 \u00b0C che si decompone a quella temperatura dando ossigeno puro e ossido di potassio:\nL'idrossido di potassio non pu\u00f2 essere ulteriormente disidratato nell'ossido ma pu\u00f2 reagire con il potassio fuso per produrlo, liberando l'idrogeno come sottoprodotto:\nPropriet\u00e0 e reazioni.\nK2O cristallizza nella struttura dell'antifluorite. In questo motivo le posizioni degli anioni e dei cationi sono invertite rispetto alle loro posizioni in CaF2, con ioni di potassio coordinati a 4 ioni di ossido e ioni di ossido coordinati a 8 ioni potassio. K2O \u00e8 un ossido basico e reagisce con l'acqua violentemente per produrre l'idrossido di potassio caustico. Essendo inoltre deliquescente, pu\u00f2 reagire assorbendo l'acqua dall'atmosfera."}
{"id": "454510", "revid": "1501110", "url": "https://it.wikipedia.org/wiki?curid=454510", "title": "The Girlie Show Tour", "text": "The Girlie Show \u00e8 stato il quarto tour di concerti della cantautrice statunitense Madonna, a supporto del suo quinto album in studio, \"Erotica\".\nIl tour prende il nome da una tela a olio del 1941 del pittore statunitense Edward Hopper, intitolata appunto \"The Girlie Show\". Madonna port\u00f2 il suo tour in America, Europa, Asia e Oceania, toccando per la prima volta nella sua carriera anche paesi quali Turchia, Israele e Australia. \nLa tourn\u00e9e fu un notevole successo mondiale, incassando circa 70 milioni di dollari. \nPer i concerti londinesi vennero venduti trentamila biglietti in appena 10 minuti registrando, alla fine, il tutto esaurito in entrambe le date.\nStoria.\nMadonna, dopo l'estenuante esperienza del \"Blond Ambition Tour\", aveva dichiarato che non sarebbe mai pi\u00f9 andata in tour, tuttavia le sono bastati soli tre anni per cambiare idea. Il 25 settembre del 1993 dallo Stadio di Wembley di Londra parte, quindi, il tour mondiale, che poi si \u00e8 concluso a Tokyo il 19 dicembre dello stesso anno.\nLo show venne diretto e progettato dal fratello di Madonna Christopher Ciccone. Lo spettacolo viene descritto come un miscuglio tra un concerto rock, uno spettacolo di moda, uno spettacolo carnevalesco, uno spettacolo di cabaret e uno spettacolo di burlesque.\nIl palco usato per lo spettacolo \u00e8 molto pi\u00f9 complesso rispetto a quelli usati durante i tour precedenti della cantante. Ha, infatti, una passerella che porta dalla parte centrale del palco principale ad un palco pi\u00f9 piccolo a livello sottoelevato, tramite una piccola scalinata di collegamento. \u00c8 dotato, inoltre, di una piattaforma girevole al centro del palco principale, e nella parte posteriore dello stesso \u00e8 possibile notare dei balconi. Sopra il palco si nota la scritta \"Girlie Show\". Gli abiti per lo show sono stati disegnati dagli stilisti italiani Dolce &amp; Gabbana, che realizzeranno ben 1500 costumi di stoffe raffinate e d'impatto.\nControversie e problemi.\nMadonna, come nel precedente tour, ha dovuto affrontare vari problemi. In Germania, a causa dei contenuti del concerto, dichiarati \"pornografici\", alcuni movimenti politici spinsero l'organizzazione a cancellare la data di Francoforte, malgrado fossero gi\u00e0 stati venduti 13.000 biglietti. Il 2 di ottobre 1993 lo spettacolo avrebbe dovuto fare tappa al Forum di Assago nell'Hinterland milanese, ma a causa della mancanza di spazi adeguati, dovuti soprattutto alle dimensioni del palco, lo show fu eliminato. Anche in Israele il tour fu accompagnato da polemiche, sostenute da alcuni ortodossi ebrei che chiedevano la cancellazione dello spettacolo di Tel Aviv. A Portorico si \u00e8 urlato allo scandalo dopo che Madonna ha strofinato la bandiera del paese tra le gambe sul palco.\nSinossi.\nIl direttore artistico, Christopher Ciccone, ha diviso il concerto in tre atti pi\u00f9 un encore: \"Dominatrix\", ispirato al BDSM ma anche con influenze indiane, \"Studio 54\", che ha come tema le discoteche anni '70, \"Weimar Cabaret\", che comprende un omaggio a Marlene Dietrich e dei numeri stile burlesque, e infine l' \"Encore\".\nLo spettacolo inizia con il suono di una fanfara circense al termine della quale, da dietro una tenda rossa appare Pierrot, che far\u00e0 diverse brevi apparizioni durante tutto lo spettacolo. Vicino a Pierrot una ballerina a seno nudo introduce l'esibizione di Madonna ballando su un lungo palo. Madonna, vestita con un abito da dominatrice, entra in scena su una piattaforma illuminata facendo oscillare una frusta mentre canta in playback \"Erotica\" . Alla fine della canzone Madonna si spoglia del suo gilet, della maschera e dei guanti mentre partono le note di \"Fever\" nella quale la cantante balla in modo allusivo con due ballerini che indossano solo un paio di slip neri, prima di scomparire, alla fine della esibizione, insieme ai ballerini tra le fiamme. Segue una intro a tema India, al termine della quale Madonna e i ballerini eseguono \"Vogue\" con degli abiti in stile ind\u00f9. L'ultima canzone di questa sezione \u00e8 \"Rain\", che termina con un intervallo di danza tra le note di \"Singing in the Rain\".\nSi apre la seconda parte dello spettacolo. Madonna scende dal tetto su una gigantesca strobosfera indossando una parrucca afro bionda (ispirata al film Venere bionda del 1932 in cui recita Marlene Dietrich) e cantando \"Express Yourself\", durante la quale lei e le coriste riproducono l'ambientazione di una discoteca anni settanta, e \"Deeper and Deeper\", al termine della quale Madonna si toglie la parrucca e lei e i suoi ballerini simulano un'orgia. Seguono \"Why's It So Hard\" e \"In This Life\" , dedicata ai suoi amici Martin Burgoyne e Christopher Flynn, scomparsi pochi anni prima a causa dell'AIDS. Alla fine di \"In this Life\" riappare la figura di Pierrot.Nel secondo intermezzo, tra le note di \"The Beast Within\", i ballerini mettono in scena un ballo apocalittico con varie allusioni erotiche, al termine del quale inizia una versione completamente irriconoscibile di \"Like a Virgin\", interpretata da Madonna come omaggio diretto alla scomparsa Marlene Dietrich, morta nel maggio del 1992. La canzone venne rallentata e cantata con un voluto accento tedesco, concludendosi con un accenno del cavallo di battaglia dell'attrice morta, \"Falling in love again\" tratto dal film \"Venere bionda\" del 1932.\nDopo \"Bye Bye Baby\" in cui Madonna si esibisce con le coriste in uno spettacolo burlesque e l'ispanica \"I'm going Bananas,\" tratta dall'album \"I'm Breathless\", Madonna canta \"La Isla Bonita\" affiancata sul palco dal chitarrista Paul Pesco. In seguito Madonna esegue \"Holiday\" vestita in abiti militari con alle spalle una gigantesca bandiera americana.\nPer l'encore, Madonna e i suoi ballerini tornano sul palco in abiti vittoriani ed eseguono \"Justify My Love\", con uno sfondo a scacchiera. Quando il brano termina, il sipario cala e si pu\u00f2 udire una outro. Successivamente il sipario si rialza, mentre l'artista canta un brevissimo frammento di \"Everybody Is a Star\", per poi eseguire una nuova versione di \"Everybody\". Al termine di quest'ultima, Pierrot appare sul palco e rivela che in realt\u00e0 non \u00e8 altro che Madonna stessa, riprendendo la frase \"Everybody is a star\" (Ognuno \u00e8 una stella) e chiudendo lo show.\nScaletta.\n\"The Girlie Theme\" \n\"The Beast Within\" \n\"The Girlie Theme\" \nArtisti d\u2019apertura.\nLa seguente lista rappresenta il numero correlato agli artisti d'apertura nella tabella delle date del tour."}
{"id": "454529", "revid": "729019", "url": "https://it.wikipedia.org/wiki?curid=454529", "title": "Il Velino", "text": "il Velino/AGV News \u00e8 stata un'agenzia di stampa italiana con sede a Roma.\nStoria.\nFu fondata il 3 novembre 1998 dall'ex senatore Lino Jannuzzi, che ha ispirato il nome dell'agenzia, e dai giornalisti Roberto Chiodi e Stefano de Andreis. In principio forniva un servizio agli abbonati che prevedeva l'invio di una newsletter via fax con indiscrezioni dal Palazzo. Con la diffusione di Internet e della posta elettronica, l'agenzia ha convertito tutti i suoi prodotti in newsletter via email e abbonamenti ai notiziari tramite accesso all'area riservata del sito.\nLino Jannuzzi \u00e8 stato direttore editoriale della testata dal 1999 al 2002. Per un periodo di circa 3 anni (dal 2007 al 2010) anche l'ex radicale, nonch\u00e9 portavoce del Popolo delle Libert\u00e0, Daniele Capezzone \u00e8 stato a capo della testata, con Maurizio Marchesi direttore responsabile.\nLa societ\u00e0 editrice \u00e8 \"FCS Communications S.R.l.\", posseduta e presieduta dall'imprenditore e giornalista Luca Simoni, che \u00e8 anche attuale direttore responsabile della testata. L'amministratore delegato, nonch\u00e9 rappresentante legale della societ\u00e0 editrice \u00e8 il fratello di Luca Simoni, Fausto, ex dirigente Enav, noto per aver rifiutato tangenti nel periodo dello scandalo Enav-Finmeccanica.\nNel 2018 l'agenzia entra in un periodo di crisi; l'editore decide di sospendere i pagamenti ai redattori. In luglio il Comitato di redazione proclama uno sciopero, che si protrae per ben sei mesi, fino al gennaio 2019. \nIl 21 maggio 2019 il cda della societ\u00e0 editrice delibera la messa in liquidazione della societ\u00e0 dal 1\u00ba luglio.\nSede.\nIl Velino ha avuto la propria sede storica in via del Tritone fino al 2014. Ora gli uffici e la redazione si trovano nel quartiere di Montespaccato, nella periferia Ovest di Roma. Possiede inoltre uffici a Milano, Napoli, Lamezia Terme, Palermo e Bruxelles.\nOrganizzazione.\nVi lavorano una quarantina di giornalisti professionisti e numerosi collaboratori che, oltre al notiziario quotidiano, realizzano una serie di newsletter quotidiane e settimanali sui temi della politica interna ed internazionale, dell'economia, della sanit\u00e0, dell'agroalimentare, dell'ambiente, delle regioni, della cultura e dello spettacolo. Ha corrispondenti in Italia e all'estero.\nLe notizie vengono trasmesse on-line in tempo reale dalle otto del mattino fino al termine della giornata politica attraverso il sito Internet dell'agenzia cui si accede per mezzo di una password personale.\nDiffusione.\nLa diffusione, oltre che dai diversi canali tematici presenti sul sito, \u00e8 garantita dai maggiori sistemi telematici dedicati alle notizie: Telpress, Telecom e Datastampa, che giungono sui monitor delle principali testate giornalistiche, delle istituzioni, dei sindacati, dei partiti, delle forze di polizia, delle grandi aziende. Le newsletter per gli abbonati raggiungono i destinatari per posta elettronica. L'accesso all'area riservata permette di utilizzare il sistema di archiviazione elettronica dell'agenzia aggiornato 24 ore su 24."}
{"id": "454540", "revid": "1990283", "url": "https://it.wikipedia.org/wiki?curid=454540", "title": "Armenia all'Eurovision Song Contest", "text": "L'Armenia ha debuttato all'Eurovision Song Contest nel 2006, partecipandovi senza interruzioni fino al 2012 per poi riprendere dall'anno successivo. Non ha mai vinto la competizione e i suoi risultati migliori sono il 4\u00ba posto ottenuto nel 2008 da Sirusho con \"Q\u00e9l\u00e9, q\u00e9l\u00e9\" e nel 2014 da Aram Mp3 con \"Not Alone\".\nLa partecipazione viene curata dall'emittente televisiva statale Hayastani hanrayin herrustaynkerut'yun (ARMTV).\nLa nazione ha mancato la finale in 3 occasioni (2011, 2018 e 2019) e ha utilizzato un metodo variegato per la selezione del proprio rappresentante: dal 2007 al 2011 e nel 2013 ha organizzato una generica finale nazionale, tra il 2017 e il 2018 e nel 2020 ha utilizzato il Depi Evratesil, mentre nelle rimanenti occasioni ha optato per una selezione interna.\nNel 2021, ha annunciato il ritiro dalla manifestazione citando le forti crisi governative del paese a seguito alla guerra del Nagorno Karabakh del 2020, confermando il suo ritorno per l'edizione seguente.\nStoria.\nAnni 2000.\nDopo l'ingresso delle emittenti ARMTV e ARMR nell'UER nel 2005, l'Armenia fece il debutto all'Eurovision Song Contest 2006 di Atene, in Grecia. La pertecipazione fu curata dall'emittente televisiva ARMTV, che selezion\u00f2 internamente il cantante Andre\u00ef Hovnanyan, meglio noto con lo pseudonimo di Andr\u00e9, con il brano \"Without Your Love\". Nonostante le proteste da parte dell'Azerbaigian, poich\u00e9 il cantante era originario di Step'anakert, capitale del territorio conteso dell'Artsakh, la nazione caucasica consegu\u00ec un 8\u00ba posto nella finale dell'evento. Per l'anno successivo l'emittente scelse di optare per una finale nazionale, che premiando il brano bilingue \"Anytime You Need\", interpretato da Hayko, comport\u00f2 il debutto della lingua armena all'Eurovision Song Contest. Grazie al piazzamento nella \"top ten\" dell'edizione precedente, il brano si esib\u00ec direttamente in finale, raggiungendo nuovamente l'8\u00ba posto.\nNel 2008 ARMTV scelse internamente Sirusho, organizzando una finale nazionale per selezionare il brano, che risulter\u00e0 essere nuovamente bilingue. Pur dovendosi esibire nella prima semifinale dell'evento, vista l'abolizione del precedente sistema di avanzamento alla finale, il brano \"Q\u00e9l\u00e9, q\u00e9l\u00e9\" riusc\u00ec a qualificarsi per la finale, dove ottenne un discreto 4\u00ba posto, vincendo il premio assegnato dai fan della manifestazione nella categoria dei premi Marcel Bezen\u00e7on. La nazione mantenne il suo ritmo di qualifiche anche per il 2009 e il 2010, rimanendo nella \"top ten\" della finale.\nAnni 2010.\nL'Eurovision Song Contest 2011 segn\u00f2 la prima non-qualifica armena, che con \"Boom Boom\" di Emmy riusc\u00ec a guadagnarsi solamente il 12\u00ba posto nella prima semifinale dell'evento, pur mantenendo il diritto di voto nella finale. L'edizione del 2012 fu ospitata dalla capitale azera di Baku e nonostante un'iniziale adesione alla manifestazione, la nazione scelse di ritirarsi oltre il termine ultimo previsto adducendo come ragione la mancata garanzia di sicurezza per la delegazione armena oltre che per le crescenti tensioni in Nagorno Karabakh. Per questo ritiro tardivo, supportato da diversi artisti armeni, l'emittente dovette pagare una multa composta dalla quota di partecipazione pi\u00f9 un ulteriore 50% e fu obbligata alla trasmissione delle tre serate dell'evento, anche se alla fine la finale fu l'unica ad esser trasmessa.\nNonostante il polemico ritiro dell'edizione precedente, la nazione torn\u00f2 a partecipare nel 2013 utilizzando per l'ultima volta la finale nazionale precedentemente organizzata, che selezion\u00f2 il gruppo rock Dorians, che con la sua \"Lonely Planet\" raggiunger\u00e0 il 18\u00ba posto nella finale dell'evento. Dal 2014 l'emittente inizi\u00f2 ad adottare un metodo di selezione interna sia per l'interprete che per il brano. Il primo ad esser selezionato cos\u00ec fu Aram Mp3 che a Copenaghen con la sua \"Not Alone\" riusc\u00ec a doppiare il risultato conseguito da Sirusho nel 2008, classificandosi al 4\u00ba posto in finale.\nSulla scia del successo conseguito, l'emittente opt\u00f2 per una selezione interna anche per il 2015, scegliendo il supergruppo internazionale Genealogy, tra i cui membri era presente Inga Arshakyan. Furono tuttavia sollevate polemiche sul titolo del brano selezionato, \"Don't Deny\", visto, in particolare da Azerbaigian e Turchia, come un chiaro richiamo al genocidio armeno, che gode di un riconoscimento internazionale limitato. Gli interpreti modificarono quindi il titolo in \"Face the Shadow\", anche se il testo non sub\u00ec cambiamenti. Il brano, nonostante le polemiche, riusc\u00ec a qualificarsi per la finale, concludendo al 16\u00ba posto. Anche per il 2016 fu mantenuta la selezione interna di entrambi, premiando la cantante Iveta Mukuchyan con la sua \"LoveWave\". Il brano riusc\u00ec a riportare l'Armenia nella \"top ten\", pur non mancando le polemiche riguardanti l'utilizzo della bandiera dell'Artsakh nella \"green room\". Durante una conferenza stampa successiva la cantante difese il gesto sostenendo di voler semplicemente \"attirare l'attenzione\" sullo status della regione del Nagorno Karabakh.\nPer l'edizione 2017 l'emittente scelse di organizzare il primo Depi Evratesil che selezion\u00f2 Artsvik come rappresentante della nazione mentre il brano fu selezionato internamente da ARMTV. L'Armenia riusc\u00ec nuovamente a qualificarsi per la finale e scelse di mantenere anche nel 2018, seppur con alcuni cambiamenti nel format, il Depi Evratesil che selezion\u00f2 Sevak Khanagyan con la prima canzone integralmente in armeno, \"Qami\", che tuttavia non riuscir\u00e0 a raggiungere la finale. Anche nel 2019, nonostante il ritorno alla selezione interna, la nazione si fermer\u00e0 alla semifinale.\nAnni 2020.\nIl 2020 ha segnato il ritorno del Depi Evratesil, vinto dalla cantante greco-armena Ath\u012bna Manoukian con \"Chains on You\". Tuttavia l'Eurovision Song Contest 2020 \u00e8 stato annullato nel mese di marzo 2020 a causa della pandemia di COVID-19.\nStatistiche di voto.\nFino al 2019, le statistiche di voto dell'Armenia sono state:\nAltri premi ricevuti.\nMarcel Bezen\u00e7on Awards.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:"}
{"id": "454541", "revid": "1318658", "url": "https://it.wikipedia.org/wiki?curid=454541", "title": "Arrondissement di Saint-Julien-en-Genevois", "text": "L\"arrondissement\" di Saint-Julien-en-Genevois \u00e8 un \"arrondissement\" dipartimentale della Francia situato nel dipartimento dell'Alta Savoia, nella regione dell'Alvernia-Rodano-Alpi.\nStoria.\nFu creato nel 1860, dopo l'annessione della Savoia alla Francia. Soppresso nel 1926, fu ricostituito nel 1933.\nComposizione.\nL\"arrondissement\" \u00e8 composto da 72 comuni raggruppati in 7 cantoni:"}
{"id": "454543", "revid": "1714743", "url": "https://it.wikipedia.org/wiki?curid=454543", "title": "Ottone III del Monferrato", "text": "La data precisa di nascita \u00e8 incerta ma fu sicuramente il figlio primogenito di Giovanni II del Monferrato (1321 \u2013 1372) e di Elisabetta di Maiorca (1337 \u2013 1406)\nBiografia.\nEgli sal\u00ec comunque assai giovane al governo del marchesato, come da testamento del padre, che ne dispose la assistenza da parte di Ottone di Brunswick e di Amedeo VI di Savoia. Tuttavia Ottone di Brunswick spos\u00f2 nel 1376 Giovanna I di Napoli, allontanandosi dal marchesato e non potendo pi\u00f9 prestarsi per mantenere la reggenza.\nDebole e incapace di reggere da solo il pesante incarico che l'assenza dello zio Ottone gli aveva consegnato, Secondotto decise di stringere un'alleanza contro Amedeo VI ed i Savoia-Acaja, sposando la figlia di Galeazzo II Visconti, Violante (o Iolanda, 1354 \u2013 1382).\nTale alleanza per\u00f2 si riveler\u00e0 poco efficace. Avendo il fratello di Ottone di Brunswick attaccato e conquistato Asti, Secondotto chiese aiuto a Galeazzo, il quale intervenne con forze ingenti: l'obiettivo del milanese era di mantenere sotto il suo controllo Asti.\nQuando Secondotto si accorse del grave pericolo che rappresentava il cognato Gian Galeazzo era ormai troppo tardi. Le truppe del milanese sconfissero quelle del debole marchese paleologo che, preso da timore, decise di partire con un suo piccolo seguito verso ignota destinazione. Il 16 dicembre 1378 Ottone III Secondotto venne assassinato nel castello di Mattaleto, nei pressi di Langhirano in Val Parma, e il suo corpo fu sepolto nel duomo di Parma.\nOttone di Brunswick, ricevuta la notizia della morte violenta del marchese, fece rapido ritorno in Monferrato per gestire la situazione di caos che il decesso di Ottone III aveva creato. Egli impose sul trono monferrino il fratello di Ottone, Giovanni III del Monferrato.\nDiscendenza.\nIl 2 d'agosto del 1377 si spos\u00f2 con Violante Visconti. Senza discendenza."}
{"id": "454601", "revid": "380654", "url": "https://it.wikipedia.org/wiki?curid=454601", "title": "Donald Pleasence", "text": "Interprete valente di solida formazione teatrale, tra i ruoli maggiormente conosciuti della sua pluridecennale carriera spiccano quello dello psichiatra Sam Loomis nella serie horror di \"Halloween\" (dal 1978 al 1995), del \"flight lieutenant\" Colin Blythe ne \"La grande fuga\" (1963), del marito umiliato in \"Cul-de-sac\" (1966), di Ernst Stavro Blofeld, nemesi storica di James Bond, in \"Agente 007 - Si vive solo due volte\" (1967) e del presidente degli Stati Uniti in \"\" (1981).\nBiografia.\nNacque a Worksop, nella regione del Nottinghamshire, in Inghilterra, da Alice e Thomas Stanley Pleasence. La sua famiglia era composta da impiegati ferroviari; suo nonno era addetto alle segnalazioni, mentre suo padre e suo fratello erano capistazione. Dopo aver tentato invano di ottenere una borsa di studio per la \"RASA\", si diede alla stessa occupazione dei familiari, divenendo un impiegato presso la stazione del padre, prima di diventare capostazione a Swinton, nello Yorkshire.\nScrisse a varie compagnie teatrali in cerca di un impiego e fu accettato da una compagnia di Jersey nella primavera del 1939, ottenendo l'incarico di assistente direttore di scena. Il suo debutto come attore avvenne con la trasposizione teatrale di \"Cime tempestose\", alla vigilia della seconda guerra mondiale. Nel 1942 interpret\u00f2 Curio in \"La dodicesima notte\", ma la sua carriera fu interrotta per prestare servizio militare nella \"Royal Air Force\". Venne catturato in Francia e poi incarcerato in un campo di prigionia tedesco.\nUna volta rimpatriato, Pleasence ritorn\u00f2 sulle scene recitando ne \"I fratelli Karamazov\", prodotto e diretto da Peter Brook e con Alec Guinness protagonista, pur perdendosi la prima perch\u00e9 malato di morbillo. A ci\u00f2 segu\u00ec un impiego a Broadway con la compagnia di Laurence Olivier e gli allestimenti degli shakespeariani \"Cesare e Cleopat\" e \"Antonio e Cleopatra\". Tornato in Inghilterra ricevette il plauso della critica per la sua performance in \"Hobson's Choice\". Nel 1952 inizi\u00f2 a lavorare sul piccolo schermo, ottenendo ruoli modesti. Divenne noto grazie alla sua interpretazione del Principe Giovanni nella serie televisiva \"Robin Hood\". Nel 1962 venne contattato da Buck Houghton, produttore della serie \"Ai confini della realt\u00e0\", per apparire come guest star nell'episodio \"Il cambio della guardia\".\nIl suo esordio nel mondo del cinema avvenne nel 1954 con \"Il grande flagello\". Del 1963 \u00e8 il suo primo ruolo di rilievo in \"The Caretaker - Il guardiano\", tratto da un dramma di Harold Pinter gi\u00e0 interpretato da Pleasence a teatro. In quello stesso anno fu nel cast de \"La grande fuga\". Nel 1966 venne diretto da Roman Pola\u0144ski in \"Cul-de-sac\". Nel 1967 recit\u00f2 in \"Agente 007 - Si vive solo due volte\", dando per la prima volta un volto al personaggio di Ernst Stavro Blofeld, il diabolico capo della SPECTRE, nemico numero uno di James Bond. \nNel 1973 ebbe il ruolo di antagonista in un episodio della serie televisiva \"Colombo\", dove interpret\u00f2 un produttore di vino di origine italiana. Dopo aver preso parte ad un considerevole numero di pellicole, nel 1978 accett\u00f2 di interpretare il ruolo del dott. Loomis in \"Halloween - La notte delle streghe\" di John Carpenter (ruolo che avrebbe ricoperto in molti film della saga), ottenendo cos\u00ec la sua definitiva consacrazione internazionale. Torn\u00f2 a lavorare con Carpenter nel film d'azione \"\" (1981), nel quale interpret\u00f2 il presidente degli Stati Uniti d'America prigioniero di una banda di criminali metropolitani, e nell'horror demoniaco \"Il signore del male\" (1987). \nLavor\u00f2 spesso in Italia: interpret\u00f2 il ruolo del \"Dottore\" in \"...altrimenti ci arrabbiamo!\" (1974), fu un entomologo paraplegico in \"Phenomena\" di Dario Argento e un commissario di polizia in \"Sotto il vestito niente\" di Carlo Vanzina, entrambi del 1985. Nel 1991, sempre diretto da Vanzina, interpret\u00f2 il banchiere Ripa in \"Miliardi\". La sua ultima apparizione sul grande schermo fu in un giallo di produzione italiana: \"Fatal Frames - Fotogrammi mortali\" di Al Festa, uscito nel 1997.\nPleasence mor\u00ec in Francia, il 2 febbraio 1995, all'et\u00e0 di 75 anni, a seguito di complicazioni dovute ad un intervento chirurgico per la sostituzione di una valvola cardiaca, subito nel dicembre precedente. Il corpo fu cremato.\nVita privata.\nPleasence si spos\u00f2 quattro volte: la prima con l'attrice Miriam Raymond (1941\u20131958), dalla quale ebbe le figlie Angela e Jean; la seconda con la cantante e attrice Josephine Crombie (1959\u20131970), dalla cui unione nacquero le figlie Lucy e Polly Jo; la terza con l'attrice Meira Shore (1970\u20131988), dal cui matrimonio nacque la sua ultima figlia Miranda; la quarta e ultima volta con Linda Kentwood (dal 1988 fino alla morte).\nDoppiatori italiani.\nNelle versioni in italiano dei suoi film, Donald Pleasence \u00e8 stato doppiato da:"}
{"id": "454607", "revid": "1543377", "url": "https://it.wikipedia.org/wiki?curid=454607", "title": "Regno di Macedonia", "text": "Il Regno di Macedonia () \u00e8 stato un regno del mondo antico, che si trovava nella parte meridionale della Penisola balcanica; originariamente il suo territorio corrispondeva all'omonima regione collocata nella parte nord-orientale dell'antica Grecia tra l'Epiro a ovest, la Tracia a est, la Peonia a nord e la Tessaglia a sud.\nFondato, secondo la tradizione, agli inizi dell'VIII secolo a.C. dal mitico re Carano, con Filippo II (che fu sovrano dal 359 al 336 a.C.), il Regno di Macedonia inizi\u00f2 la sua ascesa da piccolo Stato periferico fino a raggiungere il dominio di tutta la Grecia. Grazie al figlio di Filippo, Alessandro Magno (re dal 336 a.C. al 323 a.C.), il regno si trasform\u00f2 in un impero che si estendeva dalla penisola ellenica fino al fiume Indo e comprendeva i territori occidentali di quello che era stato l'Impero achemenide, per un totale di 5,2 milioni di km\u00b2.\nAlla morte di Alessandro Magno, l'Impero macedone si disgreg\u00f2 nei regni ellenistici, governati dai Diadochi, i \"successori\" del re. Alcuni di essi diedero inizio, nelle regioni da loro governate, a delle dinastie di stirpe macedone che avrebbero regnato per secoli, come la dinastia seleucide nell'omonimo impero, che perdur\u00f2 fino alla deposizione di Filippo II Filoromeo per opera di Pompeo nel 63 a.C., e la dinastia tolemaica in Egitto, che rimase sul trono sino alla morte di Cleopatra nel 30 a.C.\nAlla morte di Alessandro IV, figlio del Magno e ultimo rappresentante della dinastia argeade, il Regno di Macedonia fu governato dapprima dalla dinastia antipatride e poi da quella antigonide, pur con le brevi parentesi dei regni di Pirro, Lisimaco e Tolomeo Cerauno.\nCon la battaglia di Pidna (168 a.C.), il regno fu conquistato dai Romani, che lo annetterono definitivamente nel 148 a.C., dopo aver domato la breve riscossa dell'ultimo re macedone Andrisco (Filippo VI) e trasformato la Macedonia in una provincia della repubblica romana.\nNome.\nIl nome \"Macedonia\" deriva dal termine greco \"makedon\u00f2s\" (), che significa \"uomo alto\", vocabolo possibilmente descrittivo degli antichi abitanti della regione.\nStoria.\nOrigini e leggenda.\nIn origine, la Macedonia era anche chiamata Emazia (dal nome di un leggendario re chiamato Emazio) e le sue origini sono leggendarie. Secondo la tradizione riportata da Eusebio, il primo mitico sovrano, Carano, fond\u00f2 il regno nell'VIII secolo a.C., in una data precedente alla prima Olimpiade (776 a.C.) e regn\u00f2 per 30 anni. Secondo Giustino, che a sua volta cita Marsia, fu lo stesso Carano a fare di Aigai (l'odierna Verghina) la capitale del regno, cambiando alla citt\u00e0 il nome originario, che era Edessa.\nSecondo un'altra tradizione, agli inizi del VII secolo a.C. Perdicca I arriv\u00f2 nella regione da Argo e si insedi\u00f2 sul trono, fondando la dinastia argeade (dal nome della citt\u00e0 Argo). Erodoto riporta che questa tradizione derivava dal fatto che Alessandro I voleva confermare con questa leggenda l'origine greca della sua casata in modo da poter partecipare alle Olimpiadi, che erano riservate esclusivamente agli atleti di origine greca. Gli Hellanodikai (i giudici olimpici) accettarono questa tradizione e permisero ad Alessandro di partecipare ai giochi, anche se secondo alcuni storici moderni, il loro assenso avvenne non per una reale convinzione delle origini elleniche del re macedone, ma come ricompensa per il suo aiuto strategico durante la seconda guerra persiana al fianco della coalizione ellenica. Alessandro aveva infatti avvertito i comandanti greci dell'imminente attacco dell'esercito achemenide prima della battaglia di Platea e inoltre aveva annientato le truppe persiane superstiti, che erano riuscite a riparare nei pressi di Anfipoli dopo la sconfitta.\nIl Regno di Macedonia era in origine situato in una fertile pianura alluvionale, bagnata dai fiumi Aliacmone e Assio, a nord del Monte Olimpo e comprendeva solamente la cosiddetta Macedonia Inferiore. Col regno di Alessandro I, i Macedoni iniziarono l'espansione a nord nella cosiddetta Macedonia Superiore, annettendo la Lincestide e l'Elimiotide e a ovest, oltre il fiume Assio, annettendo l'Eordia, la Bottiea e la Migdonia, regioni che a quel tempo erano in mano ai trib\u00f9 trace.\nA nord della Macedonia vivevano diversi popoli di etnia non ellenica, come i Peoni, i Traci e gli Illiri, coi quali il Regno di Macedonia si trov\u00f2 spesso in conflitto. A sud si trovavano invece i Tessali, coi quali i Macedoni avevano diverse affinit\u00e0 culturali e politiche, mentre a ovest vi era l'Epiro, Paese che per secoli ebbe relazioni pacifiche con la Macedonia, e suo alleato nella lotta contro le scorrerie illire del IV secolo a.C.\nRapporti con le polis della Grecia classica.\nDurante la guerra del Peloponneso (431-404 a.C.) la Macedonia altern\u00f2 il sostegno a Sparta e ad Atene. Una volta concluso il conflitto tra le due poleis, Archelao I spost\u00f2 la capitale da Aigai a Pella (399 a.C.) e, dopo alcuni anni di turbolente lotte per la successione, fu il nuovo re Aminta III (sul trono dal 393 al 370 a.C.) a unificare lo Stato, pur mantenendo forti contrasti con gli allevatori di bestiame delle pianure costiere e con le famiglie tribali delle zone interne, alleate con la famiglia reale attraverso matrimoni dinastici.\nPrima della formazione della Lega di Corinto (337 a.C.) da parte del re Filippo II, i Macedoni, anche se probabilmente parlavano un dialetto di origine greca, non erano considerati dalle poleis del sud come un popolo di cultura e tradizione ellenica ma dei \"barbari\", soprattutto per il fatto che non adottavano una forma di governo democratica o aristocratica basata sulle citt\u00e0-Stato, ma una monarchia assoluta.\nNel corso del IV secolo a.C., la Macedonia entr\u00f2 in maggiore contatto con le poleis del sud, coniugando la cultura classica con le tradizioni arcaiche, come la poligamia dei re e la persistenza della monarchia ereditaria, che deteneva un potere assoluto, pur mitigato dall'aristocrazia terriera e disturbato dalle lotte intestine fra gli stessi membri della famiglia reale.\nAscesa del Regno di Macedonia.\nAminta III ebbe tre figli dalla moglie Euridice: i primi due, Alessandro II e Perdicca III, regnarono solo per poco tempo, mentre il figlio minorenne di quest'ultimo, Aminta IV, fu deposto dal terzo figlio di Aminta, Filippo II di Macedonia (359-336 a.C.), che sal\u00ec sul trono portando la Macedonia al dominio dell'antica Grecia e all'annessione di territori della Tracia, dell'Illiria, della Pelagonia e di parte della Peonia.\nFilippo II miglior\u00f2 l'esercito macedone introducendo diverse variazioni alla tradizionale armata oplitica per renderla pi\u00f9 efficace. Fece allungare le picche e introdusse la cosiddetta falange macedone. Inoltre introdusse gli eteri, i cavalieri con armatura pesante.\nDapprima Filippo fece guerra agli Illiri, guadagnandosi il prestigio di un grande guerriero e rendendo sicuri i confini settentrionali del regno. Successivamente, rivolse le sue mire espansionistiche verso est, conquistando la citt\u00e0 di Anfipoli, che controllava l'accesso via terra alla Tracia ed era famosa per le sue miniere d'argento. Anfipoli faceva parte della Lega delio-attica ed era quindi nell'orbita di Atene, che per\u00f2 non intervenne in opposizione all'espansione del potere della Macedonia perch\u00e9 gi\u00e0 impegnata nella guerra degli alleati (357-355 a.C.). Dopo la conquista di Anfipoli, Filippo II mosse guerra alla Tessaglia, conquistandone la gran parte dei territori.\nIl controllo della Tessaglia port\u00f2 Filippo II a essere sempre pi\u00f9 coinvolto nella politica della Grecia centrale. Nel 356 a.C. scoppi\u00f2 la terza guerra sacra tra la Focide e Tebe e i loro rispettivi alleati. I Tebani chiesero aiuto a Filippo II e le truppe tebano-macedoni sconfissero i Focesi e i loro alleati ateniesi nella battaglia dei Campi di Croco, che port\u00f2 il Regno di Macedonia in una posizione di egemonia nella lega anfizionica.\nNel successivo conflitto con Atene, Filippo tent\u00f2 di impadronirsi di Bisanzio e del Bosforo, in modo da tagliar fuori i nemici dai rifornimenti di grano, ma l'assedio di Bisanzio fall\u00ec. In ogni caso, gli Ateniesi si resero conto del grave pericolo che Filippo II rappresentava per loro e, sotto la spinta di Demostene, organizzarono una coalizione in funzione anti-macedone di molte delle citt\u00e0-Stato greche, inclusa Tebe, che in precedenza era stata alleata di Filippo II. L'esercito greco si scontr\u00f2 con le truppe macedoni nella decisiva battaglia di Cheronea, che vide Filippo II trionfare, ponendo quindi il sovrano di Macedonia in una posizione di indiscutibile egemonia dell'intera Grecia.\nImpero macedone.\nFilippo II fu assassinato nel 336 a.C. da Pausania di Orestide, una delle sue guardie del corpo e il trono pass\u00f2 al figlio Alessandro, che estese l'egemonia macedone sull'Impero achemenide, effettuando una spedizione vittoriosa in Asia (334-323 a.C.), che lo port\u00f2 a formare un impero che si estendeva dalla Grecia centrale fino all'Egitto e all'India.\nEra ellenistica.\nImmediatamente dopo la morte improvvisa del sovrano (323 a.C.) l'impero di Alessandro si disgreg\u00f2 in molteplici satrapie, ognuno delle quali era retta da un diadoco, ovvero una guardia del corpo del defunto re o uno dei comandanti dell'esercito macedone. I diadochi erano stati nominati a tale scopo dal reggente Perdicca, la guardia di Alessandro al quale il re, in punto di morte, aveva consegnato l'anello. Con la distribuzione dei territori dell'impero ai militari pi\u00f9 fedeli ad Alessandro, Perdicca intendeva facilitare la conservazione dell'integrit\u00e0 del regno per l'eventuale figlio del re, Alessandro IV, che a quel tempo doveva ancora nascere, ma ottenne il risultato opposto, ovvero la frammentazione dell'impero nei regni ellenistici.\nLa frammentazione politica non imped\u00ec per\u00f2 la diffusione della lingua e della cultura greca in tutti i territori del vasto impero, dando inizio al cosiddetto Ellenismo.\nDurante la spartizione dell'impero, Perdicca aveva confermato Antipatro come \"stratego d'Europa\", ovvero capo di Stato della Macedonia e della Grecia, in spregio alla decisione che aveva preso Alessandro poco prima di morire di sostituirlo con Cratero, ma il titolo di re di Macedonia apparteneva contemporaneamente ad Alessandro IV e al fratellastro di Alessandro Magno, Filippo Arrideo.\nLe guerre fra i Diadochi portarono alla modifica degli assetti dello scacchiere geopolitico tratteggiato da Perdicca, che trov\u00f2 egli stesso la morte nella ribellione del suo esercito, e alla scomparsa di entrambi i re: Alessandro IV fatto assassinare da Cassandro, figlio di Antipatro e nuovo re di Macedonia, e Filippo da Olimpiade d'Epiro, madre di Alessandro Magno.\nLa morte dei familiari di Alessandro estinse la dinastia argeade, che aveva regnato per mezzo millennio, e port\u00f2 al trono dapprima quella antipatride, che mantenne il controllo del regno per soli otto anni, e poi quella antigonide, che regn\u00f2 dal 294 al 167 a.C., pur con gli intermezzi dei regni di Lisimaco e di Pirro (288-281 a.C.), di quello di Tolomeo Cerauno (281-279 a.C.) e del periodo di anarchia e di lotta alla successione che ne segu\u00ec (279-273 a.C.).\nConflitto con Roma.\nDurante i regni di Filippo V (221-179 a.C.) e di suo figlio Perseo, il Regno di Macedonia si scontr\u00f2 con la Repubblica romana. Il \"casus belli\" fu, nel contesto della seconda guerra punica, l'alleanza di Filippo V con Annibale, vincitore a Canne sull'esercito romano. La prima guerra macedonica (215-205 a.C.) si risolse senza n\u00e9 vinti n\u00e9 vincitori con la pace di Fenice (205 a.C.).\nLa seconda guerra macedonica (200-196 a.C. vide invece la netta vittoria romana nella battaglia di Cinocefale (197 a.C.) per opera del proconsole Tito Quinzio Flaminino e la conseguente proclamazione della libert\u00e0 della Grecia dal dominio macedone da parte dello stesso magistrato (196 a.C.), mentre la potenza del Regno di Macedonia e i suoi confini venivano notevolmente ridimensionati.\nPerseo, il figlio di Filippo V volle potenziare l'esercito e inizi\u00f2 una politica aggressiva nei confronti della Grecia. I Romani reagirono scatenando la terza guerra macedonica (171-168 a.C.), che si concluse con la battaglia di Pidna e la disfatta delle truppe macedoni per opera del console Lucio Emilio Paolo Macedonico. Lo stesso Perseo si arrese ai Romani, fu deposto e deportato in territorio romano, dove mor\u00ec in prigionia. La Macedonia fu suddivisa in quattro repubbliche fedeli a Roma.\nQualche anno dopo Andrisco, proclamatosi re di Macedonia col nome di Filippo VI, sollev\u00f2 la Macedonia contro Roma e intraprese la quarta guerra macedonica (149-148 a.C.). Andrisco fu sconfitto da Quinto Cecilio Metello Macedonico a Pidna (148 a.C.) e il Regno di Macedonia perse definitivamente l'indipendenza: divenne infatti una provincia della Repubblica romana.\nTra il 65 a.C. e il 30 a.C. Roma conquist\u00f2 l'Impero seleucide e l'Egitto, estinguendo cos\u00ec le ultime dinastie di stirpe macedone che si erano instaurate in questi territori in conseguenza della spartizione dell'impero di Alessandro Magno.\nIl re.\nIl re () di Macedonia era la suprema autorit\u00e0 politica e militare dello Stato. Il titolo va inteso nel suo aspetto arcaico, in analogia ai re omerici. La regalit\u00e0 doveva essere in ogni caso confermata dall'assemblea degli uomini in armi, che traeva le sue origini dagli antichi \"amici\", o \"eteri\" ) del re, coloro che potevano combattere al suo fianco e assicurare cos\u00ec la difesa della comunit\u00e0. L'importanza degli \"amici\" del re \u00e8 confermata dal fatto che la successione al trono, pur seguendo di solito la linea della primogenitura, richiedeva la conferma dell'assemblea."}
{"id": "454618", "revid": "1543377", "url": "https://it.wikipedia.org/wiki?curid=454618", "title": "Mirmo!!", "text": " \u00e8 un manga scritto e illustrato da Hiromu Shinozuka e pubblicato in Giappone dalla Shogakukan dal 2001 al 2005. Il manga ha riscosso abbastanza successo in Giappone ed \u00e8 considerato la migliore opera della Shinozuka, composta da 12 \"tank\u014dbon\". Nella versione italiana del manga sono stati mantenuti i nomi della versione animata.\nL'anime in totale \u00e8 composto da quattro serie per un totale di 172 episodi; Italia 1 ha trasmesso 156 episodi dal 2005 fino al 2007. Dal 1\u00ba marzo 2010, \"Mirmo!!\" \u00e8 andato in replica su Hiro dal primo episodio. Le restanti 16 puntate sono andate in onda su quest'ultimo canale dal 21 luglio al 5 agosto 2010. Dal mese di giugno del 2013 l'anime \u00e8 tornato in replica sul canale del digitale terrestre Frisbee.\nLa serie nel 2003 ha vinto il premio Shogakukan per i manga, mentre l'anno successivo, nel 2004, ha vinto il premio Kodansha per i manga, sempre nella categoria \"kodomo\"\nTrama.\nMirmo \u00e8 il principe dei folletti ed \u00e8 figlio di re Morumo e della regina Saria. A Mirmo viene imposto di sposare Rima (Rilum), follemente innamorata di lui, ma purtroppo non ricambiata. Il giovane folletto, contrario all'imminente matrimonio, si nasconde quindi dalla sua futura sposa. Viene per\u00f2 catapultato sulla Terra e gli viene assegnato il compito di esaudire il desiderio espresso dalla neo-liceale Camilla (Kaede), ossia fare in modo che il suo compagno Fabrizio (Setsu) si innamori di lei. All'inizio Mirmo decide di tirarsi indietro, ma vista la capacit\u00e0 di Camilla di cacciarsi nei guai, cambia idea.\nNel corso della storia, le imprese di conquista di Camilla vengono ostacolate dalla rivale, Alessia (Azumi). Sulla Terra arrivano man mano anche Rima, che diviene la folletta di Fabrizio, Yacky (Yashichi), da sempre rivale di Mirmo e ora folletto di Alessia e infine Murmo (Murumo), fratello minore di Mirmo e in seguito accoppiato al ricco Tommy, il quale \u00e8 perdutamente innamorato di Camilla.\nDurante gli eventi che si susseguono, la vita felice sulla Terra viene resa caotica dalla Banda Waroomo, un gruppo formato da cinque folletti da sempre intenti a conquistare il regno di Mirmo. Essi si alleano pi\u00f9 volte anche con Yacky, aiutato a sua volta dai due scagnozzi Sanzo e Panzo. Dopo la prima invasione dei cinque folletti, Camilla \u00e8 costretta perfino a diventare una folletta per rimettere a posto le cose insieme a Mirmo: si reca quindi nel luogo dove vivono i cinque elementi (\"il fuoco, l'acqua, la terra, il vento e le nuvole\"), ovvero le cinque divinit\u00e0 del regno di Mirmo per farsi aiutare a risolvere il problema creatosi nel suo mondo.\nGiungono in seguito ancora altri folletti, come Ratin e Furetta, i due cugini di Yacky. Furetta decide di restare sulla Terra. Camilla viene inoltre obbligata a frequentare, oltre al liceo, anche la scuola dei folletti, presieduta dal Professor Enma, insegnante di tutto il regno.\nOltre alla Banda Waroomo, compare anche un secondo nemico: Tenebro. Egli \u00e8 stato sconfitto precedentemente dai cinque elementi e rinchiuso in un cristallo, infatti \u00e8 ora costretto ad agire usando la sua fedele servitrice Ivol, approfittando del fatto che la giovane folletta si sia presa una cotta per lui. Dopo la sconfitta di Tenebro, avuta grazie a Camilla, Mirmo e i suoi amici, Ivol diventa buona e resta sulla Terra insieme all'umana Cecilia.\nDopo la sconfitta di Tenebro per Mirmo e i suoi amici arriva una nuova avventura, aiutare il polipo robot Tacolo a trovare i 7 cristalli desiderio.\nEdizione italiana.\nIl doppiaggio italiano \u00e8 stato effettuato dallo Studio P.V. (fino alla seconda stagione) sotto la direzione di Aldo Stella e Pino Pirovano.\nDalla terza stagione se ne cura la Logos che prima si occupava solo della sonorizzazione.\nColonna sonora.\nSigla.\nLa sigla italiana dell'anime, \"Mirmo\", testo di Alessandra Valeri Manera, musica di Giorgio Vanni e Max Longhi, \u00e8 interpretata da Cristina D'Avena. La cantante ha inoltre pubblicato un intero monografico dedicato al piccolo folletto.\nPer quanto riguarda le video sigle ce ne sono 2: la prima (che copre gli episodi 1-156 e gli episodi trasmessi in replica su Italia 1) \u00e8 un mix di immagini tra la prima opening e frame dei primi episodi, mentre in chiusura viene diviso lo schermo in due dove da una parte passano i titoli di coda internazionali e italiani, dall'altra viene messo il video della sigla d'apertura. Dall'episodio 157 della quarta stagione viene utilizzata una nuova versione della sigla di apertura per la prima TV su Hiro (liberamente ispirata alla sesta opening giapponese) e viene aumentato il minutaggio della sigla da 1:10 a 1:30. Per la sigla di chiusura vengono utilizzate sempre le immagini di apertura, ma a schermo intero, con titoli di coda a comparsa contornati di rosa sia italiani sia internazionali. Dopo la sigla di chiusura vengono posizionate le anticipazioni dell'episodio successivo doppiate in italiano dalla doppiatrice di Mirmo Renata Bertolas.\nIl CD \"Mirmo!!\".\nIl CD contiene 10 canzoni dedicate ai folletti e agli umani protagonisti del cartone.\nCuriosit\u00e0.\nNell'episodio 39 dell'anime \"Mew Mew - Amiche vincenti\" in un frame vengono mostrate varie maschere, tra cui una che raffigura un folletto simile a Mirmo."}
{"id": "454620", "revid": "1513836", "url": "https://it.wikipedia.org/wiki?curid=454620", "title": "Austria all'Eurovision Song Contest", "text": "L'Austria ha partecipato cinquantatre volte all'Eurovision Song Contest. Il paese ha vinto due volte, nel 1966, Udo J\u00fcrgens vinse con \"Merci Cherie\" e nel 2014 Conchita Wurst ha trionfato con \"Rise like a Phoenix\".\nSi \u00e8 classificata per nove volte all'ultimo posto.\nLe prime partecipazioni nel nuovo millennio dell'Austria sono state caratterizzate da canzoni un po' particolari che si discostano dallo stile pop tipico dell'evento. Nell'edizione 2003 il cantante comico Alf Poier ha cantato \"Weil Der Mensch Z\u00e4hlt\", una canzone che parla di una fattoria di animali, che conquista il sesto posto. Nell'edizione 2004 \u00e8 stata rappresentata dalla boyband Tie Break (ultima finale per il Paese alpino fino al 2011), mentre nell'2005 \u00e8 rappresentata dalla folk band Global Kryner che ha presentato una canzone in un improbabile mix latino-tirolese, \"Y as\u00ed\", che finisce 21\u00ba in semifinale. Proprio per questo pessimo risultato, l'ORF ha deciso di non partecipare all'edizione del 2006 adducendo come motivazione la scarsa valorizzazione della musica austriaca nella manifestazione ma soprattutto un sistema di voto che non rispecchierebbe i valori musicali; nonostante ci\u00f2 trasmise lo stesso la kermesse. Dopo la deludente partecipazione nel 2007, annunci\u00f2 il ritiro per il 2008 con le stesse motivazioni di due anni prima, ma l'ORF garant\u00ec comunque la messa in onda. Non cos\u00ec per il 2009, quando essa trasmise solo i voti per verificare l'equit\u00e0 del nuovo sistema, mentre nel 2010 l'evento non \u00e8 stato trasmesso.\nNel 2011 l'ORF ha deciso di tornare all'Eurovision, mandando Nadine Beiler che ha vinto la selezione nazionale; arrivata in finale, raggiunge il 18\u00ba posto. Nel 2012, la selezione premia il duo rap dell'Alta Austria Trackshittaz (gi\u00e0 secondo l'anno prima) che ha la meglio su Conchita Wurst: il brano non supera la semifinale. All'Eurovision Song Contest 2013, viene rappresentata da Nat\u00e1lia Kelly che per\u00f2 non riesce a raggiungere la finale. Nell'edizione del 2014, raggiunge il secondo successo dopo 48 anni dalla prima vittoria, con Conchita Wurst, scelta internamente, che ottiene 290 punti dalle varie nazioni. Nell'edizione casalinga, non ottiene alcun punto. Seguono poi altri tre arrivi in finale: Zo\u00eb con il brano in francese \"Loin d'ici\" chiude al 13\u00ba posto, Nathan Trent arriva 16\u00ba con \"Running on Air\", e Ces\u00e1r Sampson con \"Nobody but You\" conquista il terzo posto.\nStatistiche di voto.\nFino al 2021, le statistiche di voto dell'Austria sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:"}
{"id": "454623", "revid": "1566286", "url": "https://it.wikipedia.org/wiki?curid=454623", "title": "Jane Seymour (attrice)", "text": "Ha ricevuto dieci candidature al Golden Globe, vincendolo nel 1981 per la sua interpretazione nella miniserie TV \"La valle dell'Eden\" e nel 1996 con il ruolo della Dr. Michaela Quinn nella serie TV \"La signora del West\", che la porta al successo. Ha inoltre ricevuto sei candidature al Premio Emmy, vincendolo una sola volta per la miniserie TV \"Onassis - L'uomo pi\u00f9 ricco del mondo\".\nBiografia.\nLe origini.\nNasce a Uxbridge, nell'allora contea del Middlesex (oggi parte del borgo londinese di Hillingdon), il 15 febbraio del 1951, figlia di Benjamin John Frankenberg, un ginecologo ed ostetrico inglese, figlio a sua volta di immigrati polacchi nativi del villaggio di Nowe Trzepowo (confluito oggi nel comune di Stara Bia\u0142a) e d'origine ebraica, e di Mieke van Tricht, un'infermiera olandese originaria di Deventer - cresciuta per\u00f2 nell'allora Indie Orientali Olandesi (odierna Indonesia) - e di religione protestante, prigioniera di guerra durante la seconda guerra mondiale. Cresciuta in una famiglia bilingue inglese-olandese, trascorse per motivi di studio un certo periodo della propria giovinezza a Ginevra (in Svizzera), dove impar\u00f2 il francese. Joyce si diede il nome d'arte di \"Jane Seymour\" in onore di Jane Seymour, la terza moglie di Enrico VIII, a partire dall'et\u00e0 di 17 anni.\nCarriera di attrice.\nHa avuto una lunga carriera sia nel cinema che in televisione, iniziando nel 1969 con un ruolo non accreditato nella versione cinematografica di \"Oh! Che bella guerra\" di Richard Attenborough. Poco dopo spos\u00f2 il figlio di Attenborough, Michael Attenborough. Il suo primo ruolo importante fu quello di Lillian Stein, una donna ebrea in cerca di un rifugio dai nazisti con una famiglia cristiana danese nel dramma di guerra del 1970 \"\".\nDal 1972 al 1973, ha interpretato il suo primo ruolo importante in TV come Emma Callon nella serie di successo \"Capitan Onedin\". Durante questo periodo apparve come attrice protagonista nella miniserie \"Frankenstein - Una storia vera\" e come amante di Winston Churchill, Pamela Plowden, in un altro dei film prodotto dal suocero, \"Gli anni dell'avventura\". Ebbe maggior attenzione internazionale interpretando la Bond girl Solitaire nel film \"Agente 007 - Vivi e lascia morire\".\nSeymour divorzi\u00f2 da Michael Attenborough nel 1973. Ebbe ruoli minori in produzioni televisive fino a quando non le fu assegnata la parte della Principessa Farah in \"Sinbad e l'occhio della tigre\", la terza parte della trilogia di Ray Harryhausen, \"Sinbad\", nel 1975 (il film non fu reso noto fino al suo completamento nel 1977). Nel 1978, interpret\u00f2 Serina nel film \"Battaglie nella galassia\", e nei primi due episodi della serie che ne segu\u00ec fino a che il personaggio non fu ucciso. Nel 1981 le fu affidato il ruolo di Cathy Ames nella miniserie televisiva di John Steinbeck, \"La valle dell'Eden\". Interpret\u00f2 anche il ruolo di una reporter sotto copertura nel film \"Quelle meravigliose ragazze di Dallas\".\nNel 1980, la Seymour ritorn\u00f2 sul grande schermo nella commedia \"Beniamino segugio celeste\" con Chevy Chase, e interpret\u00f2 Elise McKenna in \"Ovunque nel tempo\" con Christopher Reeve. Apparve nuda nel film del 1984 \"Lassiter lo scassinatore\", insieme a Tom Selleck.\nVinse un Emmy Award come miglior attrice protagonista nella miniserie in 12 puntate \"Ricordi di guerra\" (1988), in cui interpretava il ruolo di Natalie Henry, un'ebrea americana intrappolata in Europa durante la seconda guerra mondiale. La serie \u00e8 basata sull'affermato romanzo di Herman Wouk, ed \u00e8 nota per l'accurata e vivida raffigurazione dell'Olocausto.\nNel 1989, in occasione del 200\u00ba anniversario della Rivoluzione francese, la Seymour apparve nella miniserie \"La rivoluzione francese\" (girato sia in francese che in inglese), in cui interpret\u00f2 il ruolo della regina francese condannata al patibolo, Maria Antonietta; i due figli dell'attrice, Katherine e Sean, interpretarono i figli della regina.\nLa Seymour continu\u00f2 la sua carriera con numerosi ruoli in film Tv e serie, come il pi\u00f9 noto personaggio della dott.ssa Michaela 'Mike' Quinn nella serie TV \"La signora del West\" e i suoi seguenti film TV (1993-2001), attraverso i quali incontr\u00f2 il suo quarto marito, l'attore-regista James Keach. Mentre girava la stagione 1996-1997, la Seymour permise al gruppo Rock Britannico dei Radiohead di registrare il loro album \"OK Computer\" nella sua villa. Nel 2004 fece parecchie apparizioni nella serie della WB Network \"Smallville\", interpretando Genevieve Teague, la ricca ed intrigante madre di Jason Teague (Jensen Ackles). Inoltre fece un'altra apparizione anche nella serie \"Law &amp; Order: Special Victims Unit\".\nJane Seymour ritorna sul grande schermo nel 2005 interpretando Kathleen Cleary, moglie dell'immaginario Ministro del tesoro William Cleary (Christopher Walken), nella commedia\" 2 single a nozze - Wedding Crashers\". Ritorn\u00f2 in televisione nella poco fortunata serie della Warner Bros. \"Modern Men\", andata in onda nella primavera 2006.\nNel capodanno del 2000, la Seymour fu nominata Ufficiale dell'Ordine dell'Impero Britannico (OBE) dalla regina Elisabetta II. L'anno prima ricevette la sua stella sulla \"Hollywood Walk of Fame\" di Los Angeles. Jane \u00e8 divenuta cittadina americana l'11 febbraio del 2005.\nNel 2006 Jane Seymour recit\u00f2 la parte di una professoressa di diritto in un episodio della sitcom della CBS \"How I Met Your Mother\" e come una facoltosa cliente nel legal drama della FOX \"Justice - Nel nome della legge\". Nel 2007 fu ospite nella sitcom del ABC \"In Case of Emergency - Amici per la pelle\", con Lori Loughlin e Jonathan Silverman. \u00c8 stata una delle concorrenti della quinta stagione del reality show statunitense \"Dancing with the Stars\".\nDal 2007 ha interpretato molti altri ruoli, da ricordare sicuramente quello di Prudence Macintyre in \"Dear Prudence - Vacanza con delitto\" e in \"Perfectly Prudence\" del 2011. Sempre nel 2011 \u00e8 sul grande schermo con la commedia romantica \"Amore e matrimonio\" e con \"Questioni di famiglia\".\nVita privata.\nJane Seymour si \u00e8 sposata quattro volte: prima dal 1971 al 1973 con il regista Michael Attenborough; poi nel 1977 con Victor Geoffrey Palmer da cui ha divorziato l'anno seguente; poi dal 1981 al 1992 con David Flynn dal quale ha avuto due figli: Katherine (1982) e Sean (1985); nel 1993 ha sposato l'attore James Keach da cui ha avuto due gemelli nel 1995: John Stacy e Kristopher Steven; la coppia si \u00e8 separata nel 2013 divorziando nel 2015.\nDoppiatrici italiane.\nNelle versioni in italiano dei suoi lavori, Jane Seymour \u00e8 stata doppiata da:\nDa doppiatrice \u00e8 sostituita da:"}
{"id": "454624", "revid": "1254355", "url": "https://it.wikipedia.org/wiki?curid=454624", "title": "Alfa Romeo 20-30 HP", "text": "La 20-30 HP \u00e8 un'autovettura prodotta dall'ALFA dal 1914 al 1915 e poi dall'Alfa Romeo dal 1920 al 1921. \u00c8 stato il primo modello a portare il nome \"Alfa Romeo\". Nel 1921 venne sostituito da una sua versione pi\u00f9 sportiva, la 20-30 HP ES, dove la S sta per Sport.\nIl contesto.\nNel 1915 Nicola Romeo, ingegnere meccanico di Sant'Antimo, entr\u00f2 nel capitale societario dell'ALFA (Anonima Lombarda Fabbrica Automobili, azienda automobilistica milanese fondata nel 1910) con l'acquisto di alcune azioni. Nel giro di due anni il gruppo industriale capitanato Romeo riusc\u00ec ad acquisire il controllo della societ\u00e0 e nell'occasione l'ALFA cambi\u00f2 denominazione in \"Societ\u00e0 Anonima Italiana Ing. Nicola Romeo\". Essa si concentr\u00f2 nella fabbricazione di munizioni, motori aeronautici su licenza Isotta Fraschini e attrezzature da miniera, che erano fondamentali nelle trincee del fronte di guerra italiano, interrompendo temporaneamente la produzione di autovetture. Terminata la prima guerra mondiale, le commesse militari si esaurirono e Romeo decise di riconvertire le attivit\u00e0 dell'azienda nella produzione di autovetture a uso civile. Romeo, che era a conoscenza del valore del marchio ALFA nella commercializzazione di modelli di autovettura, decise di cambiare il nome della societ\u00e0 in \"Alfa Romeo\". L'atto ufficiale della nascita dell'Alfa Romeo \u00e8 datato 3 febbraio 1918 e venne firmato dal notaio Federico Guasti di Milano. La 20-30 HP, discendente diretta della 24 HP, fu pertanto il primo modello da strada a essere commercializzato con la nuova denominazione della societ\u00e0. Il marchio Alfa Romeo aveva gi\u00e0 infatti debuttato il 23 novembre 1919 su una versione da competizione della 40-60\u00a0HP, che partecip\u00f2 alla Targa Florio.\nStoria del modello.\nLa vettura non \u00e8 altro che la serie \"E\" della 24 HP con delle migliorie meccaniche tali da costituire un modello nuovo. Come la sua progenitrice anche la 20-30 HP fu progettata da Giuseppe Merosi ed \u00e8 dotata di un motore a quattro cilindri in linea da 4.084\u00a0cm\u00b3 di cilindrata ma con potenza aumentata a 49\u00a0CV a 2400 giri/min grazie ad una nuova messa a punto ed un nuovo comando della distribuzione a catena. Inoltre vennero allargate le carreggiate a 1450 mm per migliorare il comportamento dinamico visto che la vettura tocca i 115\u00a0km/h di velocit\u00e0 massima.\nLa 20-30\u00a0HP era disponibile in due tipi di carrozzeria, torpedo o limousine, ma poteva essere venduta anche come solo autotelaio per essere carrozzato secondo i gusti del cliente. Infatti \u00e8 un modello destinato alla fascia di mercato delle auto di lusso e alle esportazioni grazie ad una meccanica raffinata, un motore potente e da rifiniture lussuose.\nNonostante la classe della vettura tra il 1914 e il 1915 furono assemblati 285 autotelai e allo scoppio della guerra il Regio Esercito ordino 380 telai da carrozzare nei modi pi\u00f9 funzionali. Tuttavia con l'entrata in societ\u00e0 di Nicola Romeo la produzione si concentr\u00f2 su altri ambiti pi\u00f9 redditizi e convenienti allo sforzo bellico sospendendo e accantonando nei magazzini del Portello i 95 telai gi\u00e0 completati.\nAlla fine della guerra proprio su questi telai immagazzinati durante il conflitto si riprese la produzione automobilistica senza cambiamenti meccanici sostanziali ma con un altro tipo di novit\u00e0. Infatti la 20-30 HP assemblata dopo la guerra fu il primo modello stradale ad essere commercializzato dall'Alfa Romeo, nuovo nome della societ\u00e0 ALFA, sul radiatore.\nIl prezzo della vettura completa, circa 35.000 lire (pi\u00f9 del triplo di una Ford Modello T) era proibitivo per i tempi considerando la recessione seguita al primo conflitto mondiale.\nEsauriti i 95 telai la 20-30 HP nel 1921 venne sostituita da una sua versione pi\u00f9 sportiva, la 20-30 HP ES, dove la S sta per Sport."}
{"id": "454636", "revid": "123085284", "url": "https://it.wikipedia.org/wiki?curid=454636", "title": "Selva Vetere", "text": ""}
{"id": "454638", "revid": "767487", "url": "https://it.wikipedia.org/wiki?curid=454638", "title": "L'ultima neve di primavera", "text": "L'ultima neve di primavera \u00e8 un film del 1973 diretto da Raimondo Del Balzo.\nLa pellicola inaugura un filone di film strappalacrime (detti anche \"lacrima-movie\") che tanto successo avr\u00e0 in quegli anni in Italia e che aveva il suo prototipo in \"Incompreso\" di Luigi Comencini (1966). In questi film un bambino buono e sensibile, abbandonato o trascurato dai propri genitori, affronta tragicamente la morte per malattia, ritrovando solo in questo modo, tardivamente nella sua agonia, l'affetto di cui era stato privato. Protagonista \u00e8 qui il piccolo Renato Cesti\u00e8 che pi\u00f9 di ogni altro attore bambino seppe incarnare il ruolo tragico di piccola vittima innocente in questo e altri film come \"Il venditore di palloncini\" (1974), \"L'albero dalle foglie rosa\" (1974) e \"Bianchi cavalli d'agosto\" (1975).\nTrama.\nPerugia. Roberto \u00e8 un avvocato di successo rimasto vedovo con un figlio preadolescente, Luca. Incapace di badare da solo al figlio, Roberto lo iscrive a un collegio, dal quale il bambino esce solo durante le vacanze. Luca soffre la vita in collegio e la mancanza della madre.\nPer le vacanze di Pasqua Luca torna a casa ma Roberto \u00e8 sempre molto impegnato con il lavoro. Luca trascorre cos\u00ec il tempo libero da scuola in compagnia della domestica Mariolina, della compagna di collegio Stefanella e di Bernardo, amico di vecchia data dei suoi genitori. Accontentando le insistenti richieste di Luca, Roberto lo porta con s\u00e9 in una breve vacanza al mare, durante la quale il bambino conosce Veronica, la nuova compagna di suo padre.\nInizialmente Luca ha difficolt\u00e0 ad accettare la presenza di Veronica, ma questa riuscir\u00e0 a guadagnarsene l'affetto e rimproverer\u00e0 Roberto di trascurare il figlio per il lavoro. Roberto allora promette a Luca che non appena si sposer\u00e0 con Veronica lui torner\u00e0 a vivere con loro e lascer\u00e0 il collegio, cosa di cui Luca \u00e8 felice.\nRoberto decide quindi di portare Luca in una breve vacanza sulla neve prima del rientro in collegio. Durante una discesa in montagna con lo slittino Luca cade e si ferisce, e durante il ricovero in ospedale accusa debolezza: i sanitari consigliano Roberto di riportare il figlio a Perugia e farlo esaminare l\u00ec. Le analisi rivelano che Luca \u00e8 malato di una grave forma di leucemia le cui cure si rivelano inefficaci. Roberto non lesina attenzioni a suo figlio, conscio solo in quel momento di quanto era stato distaccato in passato nei suoi confronti.\nAvendo intuito che non sopravviver\u00e0, Luca chiede a Roberto di andare con lui a un luna park, posto nel quale con suo padre non era mai stato prima. Roberto accontenta il figlio ma il luna park \u00e8 chiuso: decide quindi di chiedere ai suoi gestori di aprirlo per poter esaudire l'ultimo desiderio del figlio che sta morendo. Durante i giri sulle varie attrazioni Luca confessa a suo padre che, nonostante la malattia, quello \u00e8 stato il periodo pi\u00f9 felice della sua vita perch\u00e9 lui gli \u00e8 stato sempre accanto. Durante un giro sulla giostra dei cavalli, Luca avverte un grave senso di stanchezza e poco dopo muore tra le braccia di Roberto.\nColonna sonora.\nIl successo del film \u00e8 dovuto anche alla colonna sonora composta da Franco Micalizzi e diretta da Alessandro Blocksteiner, che conobbe anch'essa molto successo.\nDistribuzione.\nAll'estero il film \u00e8 stato distribuito con titolo tradotto a seconda del paese:\nAccoglienza.\nDistribuito nelle sale cinematografiche italiane il 20 dicembre del 1973, il film ottenne un ottimo successo di pubblico, arrivando ad essere il 17\u00ba miglior incasso della stagione cinematografica 1973-74, rilanciando in Italia il genere comunemente definito \"strappalacrime\" o \"lacrima-movie\", gi\u00e0 molto in voga tra la met\u00e0 degli anni quaranta e la met\u00e0 degli anni cinquanta e prima ancora durante il periodo del cinema muto."}
{"id": "454652", "revid": "1354930", "url": "https://it.wikipedia.org/wiki?curid=454652", "title": "Giovanni Lombardi (ciclista)", "text": "Professionista dal 1992 al 2006, era un velocista, campione olimpico nella corsa a punti e vincitore di quattro tappe al Giro d'Italia e due alla Vuelta a Espa\u00f1a.\nCarriera.\nGli esordi e gli anni alla Lampre.\nDa dilettante vinse numerose corse su strada come la Milano-Busseto nel 1990 e 1991 e il Trofeo Pap\u00e0 Cervi nel 1991 e 1992. Ottenne grandi soddisfazioni in pista conquistando la medaglia di bronzo ai Campionati del mondo di Lione del 1989 nell'inseguimento a squadre e la medaglia d'oro ai Giochi olimpici di Barcellona del 1992 nella corsa a punti.\nPass\u00f2 professionista con la Lampre subito dopo il trionfo olimpico. Nel 1993 centr\u00f2 la sua prima vittoria da professionista alla Settimana Ciclistica Bergamasca. Nel corso della stagione arrivarona altre quattro vittorie e un secondo posto in una tappa della Vuelta a Espa\u00f1a. Vinse anche la Sei giorni di Bordeaux in coppia con Adriano Baffi.\nL'anno successivo vinse altre sei corse e sfior\u00f2 il successo di tappa al Giro d'Italia in ben quattro occasioni. Conquist\u00f2 la Sei giorni di Dortmund con Adriano Baffi.\n1995-2001: Polti e Telekom.\nNel 1995 pass\u00f2 al Team Polti. Dopo l'ennesimo piazzamento arriv\u00f2 la sua prima vittoria di tappa al Giro d'Italia sul prestigioso traguardo di Milano. Arriv\u00f2 anche secondo e terzo in due tappe al Tour de France. Nella stagione 1996 vinse la terza tappa del Giro d'Italia, dove si piazz\u00f2 secondo nella classifica a punti, e altre quattro corse. Arriv\u00f2 secondo alla Gand-Wevelgem e terzo alla Parigi-Tours. In coppia con Adriano Baffi si aggiudic\u00f2 altre due Sei Giorni.\nNei cinque anni con la Deutsche Telekom, dal 1997 al 2001, svolse il ruolo di gregario del velocista tedesco Erik Zabel aiutandolo nelle volate ma riusc\u00ec a vincere comunque ben diciotto corse. Nel 1997 vinse cinque volte compresa una tappa alla Tirreno-Adriatico. Si piazz\u00f2 terzo alla Coppa Agostoni. La stagione successiva arriv\u00f2 la prima vittoria di tappa alla Vuelta a Espa\u00f1a sul traguardo di Valencia. In pista vinse la Sei Giorni delle Rose con lo svizzero Bruno Risi.\nNel 1999 ancora quattro vittorie ed il secondo posto alla Coppa Bernocchi e il terzo al Trofeo Luis Puig. Il 2000 fu ricco di successi, ben sette, ma anche di piazzamenti importanti: secondo in quattro tappe della Vuelta a Espa\u00f1a e nella classifica a punti e terzo alla Coppa Bernocchi. L'ultima stagione con la squadra tedesca non vinse neanche una corsa ed i migliori risultati furono un secondo e un settimo posto in tappe del Giro d'Italia.\n2002-2006: Acqua &amp; Sapone, Domina Vacanze e CSC.\nNel 2002 venne ingaggiato dall'Acqua &amp; Sapone-Cantina Tollo per svolgere per Mario Cipollini lo stesso ruolo che svolse per Erik Zabel. Nel 2002 vinse sei corse tra cui la sesta tappa al Giro d'Italia e la tredicesima alla Vuelta a Espa\u00f1a. Al Campionato del mondo di Zolder aiut\u00f2 Cipollini a vincere la volata che gli fece conquistare la maglia iridata e concluse la gara al ventisettesimo posto. Vinse anche due Sei giorni con Juan Jos\u00e9 de la Rosa. Nel 2003 vinse la sua ultima corsa su strada, la ventesima tappa del Giro d'Italia da Canobbio a Cant\u00f9.\nNel biennio con il Team CSC, dal 2005 al 2006, aiut\u00f2 Ivan Basso a conquistare la vittoria del Giro d'Italia ed il secondo posto al Tour de France. Chiuse la sua carriera professionistica al termine della corsa spagnola Criterium di Valencia, nell'ottobre del 2006.\nDopo il ritiro.\nDopo il ritiro \u00e8 stato commissario tecnico della Nazionale argentina ed \u00e8 manager tra gli altri dell'ex corridore varesino Ivan Basso e dello slovacco campione del mondo Peter Sagan."}
{"id": "454657", "revid": "2039709", "url": "https://it.wikipedia.org/wiki?curid=454657", "title": "Nazionale di calcio dell'Unione Sovietica", "text": "La nazionale di calcio dell'Unione Sovietica (in russo \u0421\u0431\u043e\u0440\u043d\u0430\u044f \u0421\u0421\u0421\u0420 \u043f\u043e \u0444\u0443\u0442\u0431\u043e\u043b\u0443, \"Sbornaja SSSR po futbolu\") fu la rappresentativa nazionale calcistica dell'Unione Sovietica dal 1924 al 1991. \nNella sua bacheca spicca la vittoria nella prima edizione del campionato europeo di calcio (1960). Al mondiale il miglior risultato fu il quarto posto ottenuto nel 1966, quando perse per 2-1 in semifinale contro la e, con il medesimo risultato, la finale per il terzo posto contro il . Con la nazionale olimpica vinse due ori (nel 1956 e nel 1988).\nL'Unione Sovietica manc\u00f2 solo in due circostanze, nel 1974 e nel 1978, la qualificazione al mondiale, disputando in totale sette fasi finali del torneo , dal 1958 al 1990. Alla fase finali degli europei conta cinque partecipazioni, con la gi\u00e0 citata vittoria del 1960, tre secondi posti (1964, 1972, 1988) e un quarto posto (1968, edizione in cui perse la semifinale contro l' con il lancio della monetina). Quella sovietica \u00e8, ad oggi, l'unica nazionale che ha disputato almeno la semifinale in quattro edizioni consecutive dell'europeo (dal 1960 al 1972).\nScomparve nel 1991, con la dissoluzione dell'Unione Sovietica, e fu sostituita dalla nazionale della Comunit\u00e0 degli Stati Indipendenti (CSI), che partecip\u00f2 al , prima di scomparire a sua volta, per far posto alle nazionali dei singoli stati un tempo costituenti l'Unione Sovietica. \nStoria.\nPrimi incontri.\nNata inizialmente come rappresentativa della Repubblica Socialista Federativa Sovietica Russa, gioc\u00f2 il primo incontro internazionale nel settembre del 1922 a Pietroburgo contro una selezione finlandese non ufficiale vincendo per 4\u20131. Fu anche il primo incontro internazionale di una rappresentativa sovietica di ogni disciplina sportiva. Nel maggio successivo batt\u00e9 5-0 la stessa squadra in Finlandia. Nell'agosto del 1923, la rappresentativa sovietica russa disput\u00f2 il primo incontro contro una Nazionale battendo 2-1 la Svezia a Stoccolma.\nNel 1924 divenne la nazionale dell'intera Federazione ed il primo incontro ufficiale fu la vittoria per 3-0 contro la Turchia. Questa partita e il ritorno giocato ad Ankara furono gli unici incontri ufficiali dell'Unione Sovietica prima delle Olimpiadi del 1952, anche se nel frattempo vi furono altri incontri non ufficiali contro la Turchia. Il torneo olimpico fu la prima competizione ufficiale disputata dai sovietici; nel turno preliminare batterono 2-1 la Bulgaria e al secondo turno affrontarono la Jugoslavia. In svantaggio per 5-1 a 15 minuti dalla fine, i sovietici riuscirono a pareggiare 5-5 ma nella ripetizione dell'incontro si imposero gli jugoslavi per 3-1.\nI trionfi.\nNella successiva Olimpiade di Melbourne 1956 arriv\u00f2 il primo grande trionfo sovietico. Al primo turno eliminarono la rappresentativa della Germania unificata vincendo 2-1, nei quarti pareggiarono 0-0 con l'Indonesia, vincendo la ripetizione 2 giorni dopo per 4-0, in semifinale batterono in rimonta per 2-1 ai supplementari la Bulgaria e si laurearono campioni olimpici sconfiggendo per 1-0 la Jugoslavia l'8 dicembre 1956. Il successo fu facilitato dal fatto che i sovietici, al pari delle altre Nazionali del blocco orientale, poterono schierare i loro miglior giocatori, sostenuti dallo Stato ma formalmente dilettanti, mentre le Nazionali dei Paesi dove il calcio era professionistico non si presentarono o schierarono veri dilettanti. Nelle edizioni successive delle Olimpiadi, l'Unione Sovietica e gli altri Paesi dell'Europa dell'Est avrebbero schierato calciatori di secondo piano che erano comunque migliori dei dilettanti delle altre Nazionali. Negli anni ottanta fu introdotto il professionismo alle Olimpiadi con nuove regole a cui tutte le Nazionali olimpiche si adeguarono.\nIl torneo olimpico di Melbourne rivel\u00f2 al mondo la bravura del ventisettenne portiere russo Lev Yashin, che difese la porta della Nazionale fino al 1967 e che fu votato miglior portiere del XX secolo, oltre ad essere tuttora l'unico portiere ad essersi aggiudicato il Pallone d'oro, che vinse nel 1963. Altri campioni che contribuirono ai successi della Nazionale tra gli anni cinquanta e sessanta furono Igor' Netto, \u0116duard Strel'cov, Viktor Ponedel'nik e Valentin Ivanov. L'allenatore che la guid\u00f2 ai maggiori trionfi della sua storia fu il russo Gavriil Ka\u010dalin.\nL'Unione Sovietica partecip\u00f2 per la prima volta ai Mondiali nell'edizione di Svezia 1958, dopo aver eliminato nelle qualificazioni la Polonia. Nella fase a gironi pareggiarono 2-2 con l'Inghilterra, batterono 2\u20130 l'Austria e furono sconfitti \n2\u20130 dal Brasile, finendo secondi a pari merito con i \"maestri\" inglesi capitanati dal grande Billy Wright. Battendo questi ultimi per 1-0 nello spareggio, si qualificarono per i quarti di finale contro i padroni di casa della Svezia, che si imposero per 2-0. Alla manifestazione i sovietici non poterono schierare l'attacco titolare, con \u0116duard Strel'cov in carcere accusato di violenza carnale e con Igor Netto che gioc\u00f2 solo la partita contro il Brasile a causa di un grave infortunio a un ginocchio.\nIl secondo e pi\u00f9 significativo titolo vinto dai sovietici giunse nella prima edizione del Campionato Europeo nel 1960, poco dopo la delusione per l'eliminazione nelle qualificazioni per le Olimpiadi romane. Dopa aver raggiunto agevolmente i quarti, passarono in semifinale per il ritiro della Spagna, che rifiut\u00f2 di giocare a Mosca per motivi politici. In semifinale la squadra sovietica super\u00f2 per 3-0 la quotata Cecoslovacchia, guadagnandosi la finale contro la Jugoslavia, come alle Olimpiadi di quattro anni prima. I tempi regolamentari finirono 1-1 e a pochi minuti dalla fine dei supplementari Viktor Ponedelnik sigl\u00f2 il gol del definitivo 2-1 che regal\u00f2 la vittoria ai sovietici. Fu questo l'ultimo grande trionfo dell'Unione Sovietica, che negli anni successivi rimase comunque ai vertici del calcio mondiale.\nConsolidamento ai vertici del calcio mondiale.\nLa Nazionale si qualific\u00f2 facilmente per la fase finale del Campionato mondiale del 1962 in Cile, dove vinse il proprio girone ma nei quarti fu battuta per 2-1 dai padroni di casa. Alla fine del torneo il tecnico Ka\u010dalin, artefice dei trionfi del 1956 e del 1960, lasci\u00f2 la panchina. Al Campionato europeo del 1964 l'Unione Sovietica campione uscente ebbe come commissario tecnico Konstantin Beskov e debutt\u00f2 negli ottavi eliminando l'Italia, vincendo 2-0 a Mosca e pareggiando 1-1 a Roma al ritorno. Nei quarti pareggi\u00f2 1-1 fuori casa con la Svezia, eliminandola al ritorno con il 3-1 nell'incontro di Mosca. La fase finale si disput\u00f2 in Spagna a partire dalle semifinali, dove i sovietici sconfissero la Danimarca per 3-0. La finale di Madrid li vide di fronte ai padroni di casa della Spagna di Luis Suarez. Passati in svantaggio al 6\u00ba minuto, reagirono e dopo due minuti pareggiarono per poi perdere 2-1 con la rete decisiva segnata negli ultimi minuti del confronto. \nL'Unione Sovietica ottenne il suo miglior risultato ai Mondiali nell'edizione inglese del 1966. Dopo aver superato la fase a gironi con tre vittorie su Corea del Nord, Italia e Cile, batt\u00e9 nei quarti l'Ungheria e si arrese in semifinale alla Germania Ovest, impostasi per 2-1. Perse quindi la finale per il terzo posto contro il Portogallo di Eus\u00e9bio subendo il gol del definitivo 2-1 all'89\u00ba. Fu l'ultimo grande torneo disputato da Jashin, che l'anno dopo gioc\u00f2 la sua ultima partita in Nazionale.\nI sovietici giunsero alla fase finale in Italia degli Europei del 1968, che si disput\u00f2 a partire dalle semifinali come nell'edizione precedente. Vinsero con facilit\u00e0 il primo girone di qualificazione e nei quarti eliminarono l'Ungheria vincendo in casa 3-0 dopo la sconfitta per 2-0 subita all'andata. In semifinale affrontarono a Napoli l'Italia, mantenendo lo 0-0 fino alla fine dei supplementari e finendo eliminati per sorteggio con il lancio della monetina al termine dell'incontro. Tre giorni dopo persero 2-0 la finale per il terzo posto contro i campioni del mondo dell'Inghilterra.\nLa Nazionale sovietica si qualific\u00f2 anche per la fase finale dei Mondiali del Messico del 1970, dove vinse il proprio girone. Nei quarti fu eliminata dall'Uruguay che vinse 1-0 segnando il gol al negli ultimi minuti dei tempi supplementari. Nelle qualificazioni per gli Europei del 1972, i sovietici vinsero il proprio gruppo eliminando tra le altre la forte Spagna. Nei quarti pareggiarono fuori casa 0-0 con la Jugoslavia che sconfissero 3-0 nell'incontro di ritorno a Mosca. La fase finale fu disputata in Belgio e l'Unione Sovietica batt\u00e9 in semifinale l'Ungheria per 1-0, prima di arrendersi in finale alla Germania Ovest che si impose per 3-0. Le selezione fu guidata dal tecnico Aleksandr Ponomar\u00ebv, che quello stesso anno con la Nazionale olimpica vinse la medaglia di bronzo alle Olimpiadi di Monaco.\nNel torneo olimpico si mise in luce il diciannovenne ucraino Oleh Blochin segnando 6 reti e finendo terzo nella classifica cannonieri; negli anni successivi sarebbe diventato uno dei pi\u00f9 grandi giocatori sovietici di tutti i tempi e avrebbe vinto il Pallone d'oro 1975. Il giocatore proveniva dalla , che proprio in quegli anni inizi\u00f2 a dominare il campionato sovietico e i suoi giocatori avrebbero costituito l'ossatura della Nazionale fino allo scioglimento dell'Unione Sovietica nel 1991. \nDopo essere stata la peggiore tra le vincitrici dei gironi di qualificazione per il mondiale del 1974, l'Unione Sovietica disput\u00f2 uno spareggio con il Cile per l'accesso alla fase finale. Dopo il pareggio 0-0 all'andata a Mosca, l'URSS rifiut\u00f2 di giocare l'incontro di ritorno, previsto per il 21 novembre 1973 all'Estadio Nacional de Chile di Santiago, perch\u00e9 la struttura era utilizzata dal regime militare cileno come campo di concentramento e di tortura dei dissidenti dopo il golpe dell'11 settembre. La richiesta sovietica di disputare l'incontro in campo neutro fu respinta dalla FIFA e la squadra non si present\u00f2. I cileni erano regolarmente in campo e la partita ebbe inizio con una sola squadra; dopo la rete siglata nei primi secondi dai cileni, l'arbitro interruppe l'incontro che fu dato vinto a tavolino per 2-0 al Cile, qualificandolo per la fase finale del mondiale.\nPeriodo di crisi.\nNel decennio successivo, la Nazionale sovietica non riusc\u00ec ad ottenere risultati di rilievo. Nel 1976 per la prima volta non si qualific\u00f2 per la fase finale dell'europeo malgrado avesse come commissario tecnico Valeri Lobanovski, il grande tecnico della Dinamo Kiev che lasci\u00f2 la Nazionale dopo l'insuccesso; vinse il girone di qualificazione ma fu eliminata in primavera nel doppio confronto dei quarti dalla Cecoslovacchia, che si sarebbe assicurata il titolo nella fase finale disputata in Jugoslavia. Quell'estate la Nazionale olimpica sovietica si conferm\u00f2 sul terzo gradino del podio ai Giochi di Montreal. Fall\u00ec quindi anche nelle qualificazioni al Mondiale del 1978, dove vinse le due partite in casa con Ungheria e Grecia, ma perse entrambe le partite in trasferta, finendo seconda a un punto dall'Ungheria.\nUna nuova grande delusione furono le qualificazioni agli Europei del 1980, dove fin\u00ec ultima nel gruppo che comprendeva Ungheria, Grecia e Finlandia. Quell'estate la Nazionale olimpica si aggiudic\u00f2 per la terza volta consecutiva la medaglia di bronzo olimpica e nel torneo, disputato in casa, si mise in luce Rinat Dasaev, un altro dei grandi portieri della tradizione russa, che sarebbe diventato uno dei punti di forza della Nazionale maggiore. L'Unione Sovietica riusc\u00ec invece a partecipare alla fase finale del Mondiale del 1982 in Spagna vincendo il gruppo di qualificazione con sei vittorie e due pareggi. Super\u00f2 anche la prima fase classificandosi seconda dietro al Brasile per la migliore differenza reti rispetto alla Scozia, con una sola vittoria sulla Nuova Zelanda, all'esordio in una fase finale dei mondiali. La differenza reti fu fatale ai sovietici nella seconda fase a gruppi, all'esordio vinsero 1-0 contro il Belgio ma nell'ultima partita furono fermati sullo 0-0 dalla Polonia, che aveva battuto i belgi 3-0 ed ebbe cos\u00ec accesso alla semifinale.\nAnche l'Europeo del 1984 fu una delusione per i sovietici, che non parteciparono alla fase finale. Nel gruppo di qualificazione si presentarono all'ultimo incontro in Portogallo con un punto di vantaggio sugli stessi portoghesi, che si imposero per 1-0 e li eliminarono. Fu la seconda negativa esperienza di Lobanovski alla guida della squadra; subentrato a Beskov dopo i mondiali del 1982 rassegn\u00f2 nuovamente le dimissioni dopo questa esperienza.\nBuoni risultati nell'ultimo periodo.\nGli ultimi anni della Nazionale sovietica furono contraddistinti da buoni risultati ma non portarono alcun trofeo. La squadra espresse un buon gioco al Mondiale del 1986 in Messico, dopo essersi qualificata arrivando seconda nel proprio gruppo dietro alla Danimarca, che sarebbe stata la rivelazione del torneo. Per la fase finale fu richiamato Lobanovski, che con la Dinamo Kiev in maggio aveva vinto la Coppa delle Coppe. La squadra vinse il proprio girone davanti ai campioni europei della Francia segnando 9 reti in tre partite. Fu eliminata agli ottavi dal Belgio dopo una spettacolare partita persa 4-3. Nella manifestazione si mise in evidenza Igor Belanov, autore di quattro reti, che a fine anno vinse il Pallone d'oro 1986. \nLa ritrovata forma fu confermata al successivo campionato europeo del 1988, ancora sotto la guida di Lobanovski, a cui i sovietici giunsero dopo aver vinto con facilit\u00e0 il gruppo di qualificazione. Vinsero anche il girone nella fase finale davanti ai Paesi Bassi e la semifinale con un 2-0 all'Italia prima della sconfitta in finale contro i Paesi Bassi di Marco Van Basten. Tra i pi\u00f9 forti di questa Nazionale, oltre a Dasaev, vi furono gli ucraini Oleksij Mychajly\u010denko, Oleh Protasov e Oleksandr Zavarov. Quello stesso anno l'Olimpica vinse per la seconda volta la medaglia d'oro ai Giochi di Seul. La Nazionale maggiore si qualific\u00f2 al Mondiale del 1990 in Italia vincendo largamente il proprio gruppo. Alla fase finale la squadra si present\u00f2 per la prima volta senza la consueta scritta \"CCCP\", il cirillico per URSS, sul davanti della maglietta; il fatto fu inteso come una conferma della crisi che il regime sovietico stava attraversando. Gi\u00e0 eliminata dopo le prime due partite per le sconfitte contro Romania e Argentina, risult\u00f2 inutile la vittoria per 4-0 contro il Camerun gi\u00e0 qualificato agli ottavi. Fu questo l'ultimo Campionato mondiale dell'Unione Sovietica.\nLa nazionale sovietica si qualific\u00f2 quindi alla fase finale dell'europeo del 1992 vincendo il proprio gruppo eliminando l'Italia. Il 3 novembre 1991 contro Cipro gioc\u00f2 la sua ultima partita, valida per la qualificazione agli europei. La nazionale sovietica non pot\u00e9 partecipare alla manifestazione per la dissoluzione dello Stato, avvenuta il 26 dicembre 1991. Il suo posto fu preso dalla Nazionale della Comunit\u00e0 degli Stati Indipendenti (CSI), in rappresentanza degli Stati ex-sovietici ad eccezione delle Repubbliche baltiche di Lituania, Estonia e Lettonia, che avevano gi\u00e0 dichiarato la loro indipendenza, e della Georgia che ader\u00ec alla CSI solo nel 1993. All'europeo di Svezia la CSI fin\u00ec ultima con 2 punti nel gruppo che comprendeva Paesi Bassi, Germania e Scozia. Alla fine del torneo la nazionale della CSI fu sciolta e ogni calciatore inizi\u00f2 a giocare per la nazionale della relativa federazione di appartenenza.\nLe rappresentative nate dopo la scomparsa della nazionale sovietica sono:\nDi queste, la FIFA riconosce solo quella russa come l'erede sportiva della nazionale sovietica.\nColori e simboli.\nLa squadra giocava con una maglia di colore rosso (che richiamava la bandiera nazionale) con su impresse le lettere CCCP di colore bianco e pantaloncini bianchi. Il colore dei numeri era solitamente bianco mentre i calzettoni erano di colore rosso. A partire dagli anni 80 sulla maglia compaiono degli inserti di colore bianco. \nLa divisa da trasferta era di colore completamente bianco con la scritta CCCP di colore rosso. \nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nRecord individuali.\nQueste sono le classifiche relative alle maggiori presenze e reti nell'Unione Sovietica:\nConfronti con altre Nazionali.\nTra gli avversari nazionali contro cui sono stati disputati almeno 10 incontri, l'URSS presentava i seguenti saldi:\nSaldo negativo.\nNB: Come da regolamento FIFA le gare terminate ai rigori sono considerate partite pareggiate."}
{"id": "454664", "revid": "109651", "url": "https://it.wikipedia.org/wiki?curid=454664", "title": "Miniserie televisiva", "text": ""}
{"id": "454676", "revid": "767487", "url": "https://it.wikipedia.org/wiki?curid=454676", "title": "L'albero dalle foglie rosa", "text": "L'albero dalle foglie rosa \u00e8 un film del 1974 diretto da Armando Nannuzzi.\nTrama.\nIl piccolo Marco adora i propri genitori e soffre tremendamente quando i due si separano trovando dei nuovi compagni. Scappato di casa, per evitare il collegio, il bambino viene travolto da un'auto. Mentre i suoi genitori vivono ore di disperazione, Marco si trascina, per morirvi, sotto un albero dalle foglie rosa, simbolo dell'affetto mancato."}
{"id": "454701", "revid": "1522738", "url": "https://it.wikipedia.org/wiki?curid=454701", "title": "Di Gi Charat", "text": " \u00e8 una serie manga sh\u014dnen giapponese creata da Koge-Donbo. In Giappone \u00e8 serializzato nella rivista \"From GAMERS\" a partire dal 1998.\nDalla serie \u00e8 stato tratto anche un anime, della durata di 16 episodi, trasmesso alla fine del 1999, pi\u00f9 vari spin-off e storie parallele. Inoltre, sono stati pubblicati vari oggetti di merchandise, dai giocattoli, ai videogiochi, alle figurine.\nLa serie ruota intorno ad una ragazza-gatto di nome Di Gi Charat \"Dejiko\", che \u00e8 stata adottata come mascotte della catena di negozi di propriet\u00e0 della Broccoli, \"Gamers\".\nSviluppo.\nIl personaggio di Di Gi Charat ed il suo braccio destro Gema appaiono per la prima volta nel luglio 1998 in \"From Gamers\", una rivista promozionale per il negozio di Akihabara, Gamers. Ad agosto di quell'anno, i due personaggi apparvero in \"Gema Gema\", un fumetto yonkoma distribuito da \"From Gamers\" disegnato da Koge-Donbo, in precedenza artista di d\u014djinshi. Dejiko fu in seguito adottata come mascotte di Gamers. Di l\u00ec a poco, Dejiko e Gema divennero i protagonisti degli spot televisivi di Gamers, girato sulle note del brano \"Welcome!\" di Hiroko Kato, \"tema\" del negozio.\nDopo poco tempo, Dejiko diventa la protagonista di una propria serie animata. Nella serie, Dejiko \u00e8 la principessa del pianeta Di Gi Charat, giunta sulla Terra con lo scopo di diventare una idol. Le sue compagne sono Puchiko, la sua sorellina minore, Gema, lo strano guardiano delle due aliene, e Rabi~en~Rose, la rivale della nostra eroina, e sua collega presso Gamers, il negozio in cui lavorano.\nNel 2008, in occasione del decimo anniversario della serie \"Di Gi Charat\", Broccoli Inc. ha deciso di ingaggiare nuove attrici per doppiare le protagoniste di \"Di Gi Charat\".\nAnime.\nL'anime \"Di Gi Charat\" \u00e8 stata trasmessa in anteprima da Tokyo Broadcasting System il 29 novembre 1999. Ambientata nel negozio \"Gamers\" di Akihabara, la serie originale \u00e8 durata sedici episodi, ognuno dei quali di tre minuti. La serie segue le vicende di Di Gi Charat (Dejiko), la sua piccola amica Petit Charat (Puchiko) e Gema, che arrivano ad Akihabara, Tokyo. Dejiko sogna di diventare una idol, ma si rende conto di non avere neppure i soldi per sopravvivere. \nIl gestore del negozio \"Gamers\" mosso a compassione nei loro confronti, decide di assumerle, e la serie segue proprio le vicende all'interno del negozio. Nel corso della serie viene introdotto anche il personaggio rivale di Dejiko, \"Rabi-en-Rose\", oltre che vari personaggi minori. Al team creativo che si \u00e8 occupato della serie \u00e8 stata data carta bianca per i contenuti di \"Di Gi Charat\", che in alcuni casi affronta temi piuttosto scandalosi. \nL'anime \u00e8 diretto da Hiroaki Sakurai, animato dallo studio Madhouse e prodotto dalla Broccoli.\nSpecial.\nGli speciali durano 20 minuti ciascuno e introducono la \"Black Gema Gema Gang\" e Pyocola Analogue III (Piyoko).\nFilm.\n \u00e8 un film presentato in anteprima a dicembre 2001 in Giappone. Il film dura circa venti minuti ed \u00e8 stato proiettato insieme ad un episodio speciale di tredici minuti intitolato \"Kuchi kara Bazooka\" (\"Rocket From the Mouth Special\" o \"Upchuck Bazooka\").\n\"Panyo Panyo Di Gi Charat\".\n \u00e8 un prequel della serie originale, trasmesso dal 2002 su Animax per quarantotto episodi.\n\"Leave it to Piyoko\".\n \u00e8 una serie di otto OAV pubblicata nel 2003. La serie \u00e8 l'unica nel franchise a non avere come protagonista Dejiko, concentrandosi invece su Piyoko, Rik, Ky, Coo, ed il resto della \"Black Gema Gema Gang\", mentre lasciano il proprio pianeta per recarsi sulla Terra e rapire Dejiko.\n\"Di Gi Charat Nyo!\".\n \u00e8 una serie andata in onda dal 6 aprile 2003 al 28 marzo 2004 per 52 episodi, ognuno formato da due singole parti. La serie \u00e8 una versione alternativa della storia originale.\n\"Di Gi Charat - Winter Garden\".\nSono passati dieci anni: Dejiko, ora ventenne, lavora in una pasticceria, mentre Puchiko, ora quindicenne, fa parte di numerosi club scolastici e ha un lavoro part-time al McDonald's. Il giorno di Natale, Dejiko incontra per strada Takuro Senba e se ne innamora.\nManga.\nSono stati pubblicati numerosi manga ispirati al franchise \"Di Gi Charat\". Fra questi si possono citare:\nVideogiochi.\nSono stati pubblicati numerosi videogiochi dedicati a \"Di Gi Charat\", per diverse console. Fra i principali si possono citare \"Di Gi Charat Fantasy\", una visual novel pubblicata per Dreamcast, ed in seguito convertita per PlayStation 2 con il titolo \"Digi Charat Fantasy Excellent\"; \"\", due videogiochi pseudo-gestionali per Game Boy Advance; \"Digi Charat Puzzle\", videogioco rompicapo per iPhone. Esiste inoltre un videogioco doujinshi intitolato \"Glove on Fight\", un picchiaduro che vede protagoniste le protagoniste di vari anime fra cui Dejiko."}
{"id": "454744", "revid": "109651", "url": "https://it.wikipedia.org/wiki?curid=454744", "title": "Film per la televisione", "text": ""}
{"id": "454749", "revid": "767487", "url": "https://it.wikipedia.org/wiki?curid=454749", "title": "Venerd\u00ec 13 (film 1980)", "text": "Venerd\u00ec 13 (\"Friday the 13th\") \u00e8 un film del 1980 diretto da Sean S. Cunningham con protagonisti Adrienne King e Betsy Palmer.\nIl film \u00e8 il primo titolo della saga slasher di Venerd\u00ec 13.\nLa trama del primo film si basa solo su fatti verosimili, mentre i successivi conterranno tutti elementi fantastici, a discapito del realismo della vicenda.\nIl film lanci\u00f2 una giovane Adrienne King protagonista insieme a Betsy Palmer.\nTrama.\n1958. Barry e Claudette, due animatori del campeggio del New Jersey, Camp Crystal Lake (\"Campo Lago Cristallo\" nella versione italiana), vengono uccisi a sangue freddo da un misterioso assassino. Il campeggio viene chiuso e, negli anni a seguire, quando viene riaperto, avvengono altri incidenti (tra cui incendi dolosi e avvelenamento delle acque) che costringono la sua chiusura un'altra volta.\nIl venerd\u00ec 13 giugno del 1979 un gruppo di studenti universitari formato da Alice, Bill, Brenda, Ned, Annie e i due fidanzati Jack e Marcie, sono assunti dal proprietario del campeggio, Steve Christy, per poterlo rimettere a nuovo e riaprirlo. Al loro arrivo, i ragazzi sono freddamente accolti dagli abitanti, tra cui un vecchio soprannominato Ralph lo Strambo, che li mette in guardia dicendo che il campeggio, da loro chiamato \"Camp Blood\" (\"Mattatoio\" o \"Campo Sangue\" nella versione italiana), \u00e8 maledetto e porta sventura, fin da quando, ventitr\u00e9 anni prima, un ragazzino mor\u00ec affogato.\nL'orrore inizia prima dell'arrivo al campo quando Annie, venendo da sola, accetta un passaggio dal misterioso assassino e viene sgozzata, dopo un breve inseguimento in mezzo al bosco. Nel frattempo al campo scende la sera e mentre Steve si dirige in paese per fare provviste, Bill, Alice e Brenda si divertono giocando a \"Monopoly\", mentre Marcie, Jack e Ned vanno a fare una passeggiata. Ned per\u00f2 intravede qualcuno entrare in un capanno e lo segue, senza avvertire gli amici che, al sopraggiungere di un temporale, si dirigono nello stesso capanno per fare l'amore, ignari che sopra il loro letto ci sia il corpo dell'amico, rimasto sgozzato dall'assassino. Dopo aver amoreggiato, Marcie si allontana dal capanno per recarsi al bagno mentre fuori infuria il temporale. L'assassino ne approfitta per uccidere prima Jack, trafiggendogli la gola da sotto il letto con una freccia, e poi la stessa Marcie, colpendola con un'ascia in testa.\nNel frattempo Alice, Bill e Brenda si separano quando quest\u2019ultima ricorda di aver lasciato aperta la finestra del suo capanno. L'assassino, che la spia proprio dalla finestra, riesce ad attirarla all'esterno nella sezione dei tiri con l'arco. Alice, rimasta sola nel suo capanno, vede le luci dell'area del tiro con l'arco accendersi, per poi sentire Brenda urlare. Rientrato anche Bill, la ragazza lo convince ad andare a verificare cosa sia successo ma i due possono solo constatare la misteriosa sparizione degli altri quattro amici. Al momento di rientrare al campeggio, anche Steve, viene ucciso, ma prima di morire sembra riconoscere il serial killer. Alice e Bill sono ormai rimasti soli, finch\u00e9 tutta la luce nel campo viene tagliata e Bill esce nuovamente per capire cosa sia successo mentre Alice tenta invano di dormire.\nDopo essersi svegliata, la ragazza nota che Bill non \u00e8 ancora rientrato e si dirige nella cabina elettrica. Tuttavia, sembra non esserci nessuno ma quando la ragazza chiude la porta rinviene il cadavere del povero Bill, rimasto appeso alla porta da un paio di frecce e con la gola sgozzata. La povera Alice, terrorizzata, ritorna al proprio capanno e si chiude dentro ma l'assassino le lancia dalla finestra il cadavere della povera Brenda. Alice, rimasta ormai sola, incontra casualmente una vecchia amica di Steve, Pamela Voorhees, l'ex cuoca del campeggio, la quale tenta di aiutarla, per poi rivelarsi la vera responsabile degli omicidi. Ella infatti \u00e8 la madre del bambino annegato ventitr\u00e9 anni prima, chiamato Jason: a causa del suo deforme aspetto, Jason veniva preso in giro dagli altri bambini, che lo spinsero nel lago, apparentemente causando la sua morte, poich\u00e9 il ragazzo non sapeva nuotare. Pamela fu accecata dalla rabbia, specie quando scopr\u00ec che gli animatori, Barry e Claudette, erano troppo impegnati ad amoreggiare per poter salvare Jason e cos\u00ec, l'anno seguente, li uccise e si ripromise di impedire che il maledetto Campo Sangue riaprisse, anche a costo di versare altro sangue. Dopo una lunga lotta, Alice riesce ad afferrare il machete, che Pamela aveva con s\u00e9, e la decapita. Quindi, preoccupata che un altro assassino possa spuntare dal nulla, prende una canoa e si rifugia al centro del lago. La mattina seguente la polizia arriva sul posto e chiama Alice da terra, ma un cadaverico ragazzo deforme, il giovane Jason, emerge dall'acqua e la trascina con lui negli abissi del lago.\nSubito dopo, Alice si risveglia in ospedale: a quanto pare, Alice, all'arrivo della polizia, era caduta in acqua e sono riusciti a tirarla fuori in tempo e a salvarla. Quando lei chiede ad un agente presente in ospedale che fine abbia fatto Jason, l'agente afferma che non \u00e8 stato trovato nessuno, al di fuori di lei. La ragazza capisce quindi che Jason si trova ancora al Camp Crystal Lake, ed infatti le ultime riprese sono indirizzate al lago, dal quale emergono delle bolle in superficie, riferimento al fatto che il ragazzo potrebbe non essere morto come tutti credevano.\nProduzione.\nSviluppo.\nLa saga di \"Venerd\u00ec 13\" fu inizialmente pensata come una serie di film horror-giallo, con film l'uno indipendenti dall'altro, mantenendo in comune la data che fa da titolo. Il successo del film (che doveva essere sottotitolato \"\"A\" \"Long Night at Camp Blood\"\") e il ben riuscito finale fece s\u00ec che i fan chiedessero un seguito alla serie omicida dei Voorhees. Il progetto originale venne quindi scartato a favore delle uccisioni di Jason, ma fu comunque riciclato per la serie TV.\n\"Venerd\u00ec 13\" fu prodotto e diretto da Sean S. Cunningham, che aveva gi\u00e0 lavorato con Wes Craven sul set del suo primo horror, \"L'ultima casa a sinistra\". Cunningham sfrutt\u00f2 principalmente il successo che i film slasher, trainati da autori come lo stesso Craven e John Carpenter, riscuotevano in quel periodo. Questo primo capitolo della saga rimarr\u00e0 l'unico diretto da Sean S. Cunnigham e scritto da Victor Miller.\nIl produttore esecutivo del film, Steve Miner, diresse i due capitoli seguenti: \"Venerd\u00ec 13 parte II - L'assassino ti siede accanto\" e \"Venerd\u00ec 13 parte III - Weekend di terrore\".\nSceneggiatura.\nLa sceneggiatura del film portava la firma di Victor Miller, che aveva gi\u00e0 scritto per la televisione americana alcune soap opera, una su tutte \"Sentieri\". Miller ammise di essersi divertito molto nel ritrarre un assassino che non era altri che una madre la cui unica motivazione, che la spingeva all'atto dell'omicidio, non era altro che quella dell'amore per suo figlio. \"La signora Voorhees era la madre che ho sempre voluto avere - una madre che uccide per il suo bambino\" scherz\u00f2. Miller non nascose il suo disappunto quando scopr\u00ec che nel seguito il personaggio della madre sarebbe stato sostituito con il figlio Jason, sfuggito alle acque del Crystal Lake, commentando: \"Jason era morto dall'inizio. Lui era la vittima, non l'assassino\".\nL'idea dell'apparizione finale di Jason non fu di Miller, infatti, ma dell'esperto del trucco Tom Savini, che aveva gi\u00e0 lavorato con George A. Romero. Savini afferm\u00f2 che per lui il finale di \"Venerd\u00ec 13\" doveva avere lo stesso effetto scioccante di quello di \"Carrie, lo sguardo di Satana\", in cui Sissy Spacek sbucava fuori dalla bara.\nRiprese.\nLe riprese del film sono iniziate il 4 settembre 1979 e si sono concluse il 3 ottobre dello stesso anno, si sono svolte nei dintorni e nelle citt\u00e0 di Blairstown e Hope, nel New Jersey. Le scene del campo vennero girate a Camp No-Be-Bo-Sco, un campo di Boy Scout.\nMusica.\nQuando Harry Manfredini inizi\u00f2 a lavorare sulla colonna sonora, venne presa la decisione in cui la musica viene eseguita solo quando il killer era veramente presente in modo da non \"manipolare il pubblico\". Manfredini sottoline\u00f2 la mancanza di musica per alcune scene: \"C'\u00e8 una scena dove una delle ragazze [...] sta istituendo l'area del tiro con l'arco [...] uno dei ragazzi scocca una freccia al bersaglio e appena la manca. \u00c8 uno spavento enorme, ma se noti, non c'\u00e8 musica. Quella era una scelta\".\nDistribuzione.\nL'uscita nelle sale cinematografiche statunitensi \u00e8 avvenuta il 9 maggio 1980.\nVersione Home video.\nIl film \u00e8 stato distribuito in home video dalla Warner Bros. nel 2009.\nAccoglienza.\nIl film ha incassato negli USA 39,8 milioni di dollari, nel resto del mondo 20 milioni, per un totale di 59,8 milioni di dollari; a fronte di un budget di 550.000 dollari\nIl film \u00e8 stato accolto tiepidamente dalla critica. Sul sito Rotten Tomatoes ottiene il 62% delle recensioni professionali positive, con un voto medio di 5,5 su 10 basato su 49 critiche. Inoltre durante la 1\u00aa edizione dei Razzie Awards, il film venne candidato nelle categorie per il Peggior film e Peggior attrice non protagonista.\nIl film fu aspramente criticato dal celebre regista John Carpenter che lo defin\u00ec \"una macchina ruba soldi poco geniale\" in un'intervista del 2016."}
{"id": "454770", "revid": "1924342", "url": "https://it.wikipedia.org/wiki?curid=454770", "title": "La collina dei ciliegi/Il nostro caro angelo", "text": "La collina dei ciliegi/Il nostro caro angelo \u00e8 il 17\u00ba singolo del cantante italiano Lucio Battisti, pubblicato nel settembre 1973.\nDescrizione.\nIl disco \u00e8 stato pubblicato dalla casa discografica Numero Uno.\n\"La collina dei ciliegi\" \u00e8 la storia di due innamorati, declinata per\u00f2 in senso universale: il protagonista invita la partner a seguirlo senza timore degli altri e la sprona a superare insieme tutte le difficolt\u00e0 e le incertezze che si troveranno davanti. La metafora del volo \u00e8 utilizzata a pi\u00f9 riprese, con esiti di volta in volta elegiaci e spirituali, oppure ironici: \u00e8 il caso dell'inciso musicale con il colombo che stuzzica un pallone fino a forarlo e lanciarlo in un'inesorabile caduta, contrapposta al volo che i due amanti spiccano contro ogni pregiudizio.\nNel verso \"\u00abplanando sopra boschi di braccia tese\u00bb\" alcuni videro un significato politico relativo al saluto romano; tuttavia, sia Battisti che Mogol non hanno mai manifestato pubblicamente alcuna simpatia politica (n\u00e9 a destra, n\u00e9 a sinistra) e in varie occasioni hanno escluso qualsiasi riferimento ad essa nelle proprie canzoni. Il verso fa pensare, piuttosto, alla copertina de \"Il mio canto libero\", il precedente album del duo Mogol-Battisti.\n\"Il nostro caro angelo\", secondo quanto dichiarato dallo stesso Mogol, ha un significato critico nei confronti della Chiesa cattolica:\nLa cantante russa Svetlana Tchernykh, nel 2006, ne incide una cover dal titolo \"\u0425\u0440\u0430\u043d\u0438 \u043c\u0435\u043d\u044f \u043c\u043e\u0439 \u0430\u043d\u0433\u0435\u043b\" inserita nell'album \"\u0427\u0435\u0440\u043d\u044b\u0445 \u043f\u043e\u0451\u0442 \u0411\u0430\u0442\u0442\u0438\u0441\u0442\u0438\".\nClassifiche.\nIl singolo raggiunse il primo posto della classifica italiana:"}
{"id": "454777", "revid": "73843", "url": "https://it.wikipedia.org/wiki?curid=454777", "title": "Casa del Fascio (Reggio Calabria)", "text": "Esempio di architettura razionalista, la casa del Fascio di Reggio Calabria fu inaugurata alla fine del 1936.\nDurante il fascismo la casa del Fascio costituiva il centro politico, culturale e sociale reggino; nello stesso edificio era infatti ospitata la caserma dei Fasci giovanili di Reggio Calabria, dedicata a Luigi Razza, ex ministro del governo Mussolini e deceduto nel 1935.\nIl palazzo era costellato di simbologia del regime, rimossa con la caduta del fascismo. I locali interni erano decorati con bassorilievi, sul tetto dell'edificio era presente una balconata che si affacciava sull'adiacente piazza del Popolo. Sulla stessa piazza si affaccia un podio al centro della corte interna.\nIl 31 marzo 1939 dal podio Benito Mussolini, giunto a Reggio Calabria, al termine del suo viaggio in Calabria, pronunci\u00f2 un discorso alla popolazione che gremiva Piazza del Popolo.\nLa struttura e il podio.\nLa struttura \u00e8 suddivisa in due sezioni comunicanti, una ospitante il palazzo con un cortile interno. L'altra \u00e8 una grande piazza delimitata da grandi monoliti in pietra e scalinate di accesso. Denominata \"piazza del popolo\", ospita il mercato locale. \nElemento spartiacque tra le due zone \u00e8 il podio, posto al centro, dal cortile interno affaccia sulla piazza esterna. \nDal lato del cortile interno, lato di accesso al podio, nella parte bassa dello stesso \u00e8 presente una piccola sala, chiusa da una cancellata, che ospita diversi mosaici di epoca fascista abbandonati. \nNella parte prospiciente la piazza sono ancora visibili le tre lastre bronzee che raffigurano: la potenza militare di Roma (piastra 1) e scene agresti, simboleggianti forza e fertilit\u00e0 (piastre 2 e 3).\nOriginariamente, sulla parte pi\u00f9 alta era collocata l'aquila littoria, in marmo bianco, rimossa, oggi \u00e8 visibile solo il piedistallo. \nOggi l'edificio, riqualificato, ospita la sezione staccata del TAR della Calabria."}
{"id": "454785", "revid": "767487", "url": "https://it.wikipedia.org/wiki?curid=454785", "title": "Scheda elettorale", "text": "La scheda elettorale \u00e8 lo strumento materiale fondamentale con cui si esprime la propria preferenza in occasione di votazioni. Si tratta in genere di un foglio prestampato in cui sono indicati i nomi dei candidati, i loro partiti ed altri eventuali riferimenti utili per la votazione.\nL'elettore pu\u00f2 esprimere la propria preferenza indicando, con un segno (in genere una croce) la propria scelta. Il voto avviene in una cabina (solitamente detta cabina elettorale), o in un qualsiasi altro luogo che permetta una scelta libera e segreta.\nStoria.\nFin dall'antichit\u00e0 si \u00e8 sempre cercato di permettere all'elettorato la possibilit\u00e0 di scegliere liberamente la propria preferenza.\nDal punto di vista storico e concettuale, le prime \"schede elettorali\" possono essere individuate nelle \"ostracon\" (\u1f40\u03c3\u03c4\u03c1\u03b1\u03ba\u03bf\u03bd), piccoli frammenti di terracotta in cui si esprimeva il nome del cittadino da ostracizzare.\nMa la nascita della \"scheda\" vera e propria \u00e8 riconducibile alla \"Lex Gabinia\" del 139 a.C., con cui si istituisce il voto per iscritto, attraverso l'uso di una tavoletta, detta \"tabella\". Altre furono le cosiddette \"Leges tabellariae\": si ricordano la \"Lex Cassia\" del 137 a.C. e la \"Lex Papiria\" del 131 a.C. Oltre all'innovazione del voto per iscritto, si introduceva anche la particolarit\u00e0 (straordinaria per l'epoca) del voto segreto.\nAltro metodo di voto era la \"ballota\", praticato a Venezia, che consisteva nell'esprimere la propria preferenza fra due scelte attraverso delle palline colorate; la diffusione di quest'uso ha ancora oggi evidenti discendenze etimologiche per il termine \"ballottaggio\" in italiano, \"ballot\" e \"ballot paper\" in inglese, e \"ballottage\" in francese."}
{"id": "454802", "revid": "1543377", "url": "https://it.wikipedia.org/wiki?curid=454802", "title": "Viddaneddha", "text": "La Viddaneddha (anche Viddanedda e Viddhaneddha) o tarantella reggina \u00e8 un ballo tradizionale calabrese. \u00c8 la versione della tarantella calabrese diffusa nella provincia di Reggio Calabria.\nLa danza e le origini.\nSi tratta di un ballo di derivazione grecanica, che comporta un linguaggio e una serie di raffigurazioni simboliche.\nA differenza di quanto si crede, la viddaneddha non \u00e8 un \"ballo di corteggiamento\", considerando anche le scarse occasioni che avevano le donne di ballare in pubblico e con uomini al di fuori della stretta cerchia parentale. Tuttavia, poteva occasionalmente diventarlo quando, nelle diverse fasi del ballo l'uomo metteva in risalto la propria vigoria fisica con gesti armoniosi e nel contempo energici, mentre la donna ad occhi bassi e con gesti garbati accennava appena interesse verso le evoluzioni maschili. Nella figurazione detta \"dell'anfora\", la donna metteva le mani sui fianchi, a sottolineare una parte del corpo femminile che quanto pi\u00f9 era rigogliosa tanto pi\u00f9 era sinonimo di fertilit\u00e0. Le performance richiedono una notevole resistenza fisica, soprattutto per l'uomo che, per farsi notare, effettua passi velocissimi e complicati (taggjiapassu).\nLa viddanedda \u00e8 il ballo reggino per antonomasia: nella tradizione ogni festa si conclude con il suono e la danza. Ne \u00e8 un classico esempio la \"tarantella della veglia\" prima della processione di Festa Madonna a Reggio Calabria che, con la veglia notturna alla piazza dell'Eremo, meta di molti pellegrini e che costituisce un importante momento di festa e di attesa a ritmo di musica. Viene ballata anche nei paesi della provincia (famosa quella di Cardeto e della Valle del Sant'Agata) in occasione di feste patronali ed eventi ricreativi, ed anche in eventi privati come ad esempio feste familiari e matrimoni, diventando un'importante fonte di incontro ed allegria.\nSvolgimento del ballo.\nLa viddaneddha possiede delle regole ben precise: i ballerini si dispongono in cerchio, formando la cosiddetta \"rota\", \"u \"mastru i ballu\"\" (il maestro di ballo, ovvero colui che gestisce il ballo) entra nel cerchio e dopo aver fatto un giro per \"appropriarsi\" del suo territorio chiama a ballare una persona, quindi l'accoppia con un'altra di sesso opposto. Dopo qualche giro di danza il primo ad entrare viene invitato a lasciare il ballo (esclamando \"\"Fora u primu!\" o \"Grazie signora\"\") e viene sostituito da un nuovo ballerino/a. In questo modo, ciascuno ha la possibilit\u00e0 di ballare con due persone diverse per ogni \"giro\". \u00c8 \"buona creanza\" che l'uomo entrando nella rota saluti con un gesto discreto i suonatori e la donna con cui si accinge a ballare. Se quest'ultima \u00e8 sposata o fidanzata verr\u00e0 fatto un gesto di \"richiesta del permesso\" anche al marito/fidanzato. \u00c8 il maestro di ballo a decidere la formazione delle coppie, che segue particolari regole e canoni, soprattutto di buon senso, ed \u00e8 perci\u00f2 che questo ruolo spetta alla persona di maggior \"rispetto\" della comunit\u00e0.\nLa musica.\nLa musica, detta \"u sonu\" o \"\"a sun\u00e0ta\" viene eseguita con pochi strumenti musicali (chiamati comunemente \"i strumenti\"\"), generalmente uno armonico/melodico ed uno ritmico. Le principali formazioni sono costituite da zampogna e tamburello e organetto (due bassi) e tamburello, ma esistono varianti che presentano l'uso di altri strumenti quali \"lira calabrese,\" \"pip\u00ecta\", \"fisarmonica\" e \"chitarra battente\". Questi ultimi strumenti spesso si uniscono alle formazioni principali sopra citate, arricchendo l'armonia e dando la possibilit\u00e0 a pi\u00f9 musicisti di prendere parte al \"suono\".\nLa struttura presenta, dietro un'apparente semplicit\u00e0, delle esecuzioni virtuosistiche: si basa infatti principalmente su due accordi maggiori ad intervallo di quinta (es. DO e SOL), che si alternano ognuno su due battute da 6/8, mentre la parte ritmica esegue delle terzine.\nUna delle particolarit\u00e0 della viddaneddha \u00e8 che le \"passate \"(le\" \"melodie, ma anche il modo di suonare) variano da zona a zona e da paese a paese. Il nome di ogni tipo di \"suonata \"\u00e8 dato dal paese di provenienza. Tra le pi\u00f9 comuni troviamo:\nSpesso durante le esecuzioni, sia i musicisti (detti \"\"i sonat\u00f9ri\") che altri partecipanti al \"sonu a ballu\"\" usano cantare strofette tradizionali, che si tramandano da generazioni nella cultura popolare. Queste strofette spesso raccontano in pochi versetti attimi di vita quotidiana o mandano buoni auguri ai ballerini.\nAlcune strofette tra le pi\u00f9 comuni sono:"}
{"id": "454808", "revid": "32658", "url": "https://it.wikipedia.org/wiki?curid=454808", "title": "Viddhaneddha", "text": ""}
{"id": "454810", "revid": "32658", "url": "https://it.wikipedia.org/wiki?curid=454810", "title": "Viddanedda", "text": ""}
{"id": "454811", "revid": "46977", "url": "https://it.wikipedia.org/wiki?curid=454811", "title": "Caserma dei Fasci Giovanili &quot;Luigi Razza&quot;", "text": ""}
{"id": "454817", "revid": "92723", "url": "https://it.wikipedia.org/wiki?curid=454817", "title": "Diocesi di Tortona", "text": "La diocesi di Tortona (in latino: \"Dioecesis Derthonensis\") \u00e8 una sede della Chiesa cattolica in Italia suffraganea dell'arcidiocesi di Genova appartenente alla regione ecclesiastica Liguria. Nel 2020 contava 275.912 battezzati su 282.420 abitanti. \u00c8 retta dal vescovo Guido Marini.\nTerritorio.\nIl territorio della diocesi si estende su tre regioni amministrative: il Piemonte, la Liguria e la Lombardia. Le sue 313 parrocchie sono infatti cos\u00ec suddivise sul territorio:\nQueste sono organizzate in 11 vicariati: Broni-Stradella, Casteggio, vicariato padano, Voghera, bassa valle Scrivia, Tortona, Varzi, valli Curone e Grue, Novi Ligure, Arquata-Serravalle, genovesato.\nSede vescovile \u00e8 la citt\u00e0 di Tortona, dove si trova la cattedrale di Maria Santissima Assunta e di San Lorenzo. Nel territorio diocesano si trovano anche due basiliche minori: San Pietro apostolo a Broni, e la basilica di Nostra Signora della Guardia a Tortona.\nComprende interamente o in parte i seguenti comuni:\nStoria.\nSecondo la tradizione, la diocesi di Tortona risalirebbe ai primi decenni del II secolo. San Marziano, morto martire nel 120, \u00e8 considerato l'evangelizzatore della regione e il protovescovo della diocesi. Tuttavia, il pi\u00f9 antico testo che riguarda il santo, composto fra l'VIII e il IX secolo, \u00abnon gli d\u00e0 per niente il titolo di vescovo e molto meno di primo vescovo di Tortona...\u00bb, il che vuol dire che \u00abquando fu composta la leggenda non s'era ancora formata n\u00e9 diffusa l'opinione che S. Marziano fosse stato primo vescovo di Tortona\u00bb.\nMolti dei primi vescovi attribuiti dalla tradizione alla sede di Tortona furono martirizzati e sono venerati come santi. Secondo Lanzoni, si tratta di \u00abuna lista episcopale molto sospetta, a quanto pare, racimolata nel secolo XVI per portare i primordi di Tortona al I secolo\u00bb. La diocesi \u00e8 attestata storicamente nel IV secolo con il primo vescovo noto di Tortona, Innocenzo, vissuto a met\u00e0 circa del IV secolo; lo segue Esuperanzio, che partecip\u00f2 al concilio di Aquileia del 381. Al concilio provinciale di Milano nel 451 prese parte il vescovo Quinzio (o Quinziano). Un anonimo vescovo di Tortona \u00e8 menzionato in una lettera di Gregorio Magno al vescovo Costanzo di Milano del 599. Sono questi gli unici vescovi storicamente documentati nei primi sei secoli cristiani. Originariamente la diocesi era suffraganea dell'arcidiocesi di Milano.\nTortona usc\u00ec indenne dalle invasioni barbariche; anzi accrebbe la propria giurisdizione territoriale, che arrivava fino al Po e al mar Ligure, e a partire dalla fine del IX secolo cominci\u00f2 ad affermarsi anche la supremazia civile dei vescovi di Tortona. Il re Berengario I assegn\u00f2 la giurisdizione su Voghera al vescovo di Tortona, staccandola da quella di Bobbio, anche se entrambe facevano parte della marca Obertenga (Liguria orientale); confermata poi da Ottone I, che assegn\u00f2 al presule tortonese i diritti comitali sul territorio urbano circostante per un raggio di un miglio. I diritti del vescovo-conte erano per\u00f2 limitati sia dal conte laico del Contado di Tortona, che da quelli dei grandi monasteri possidenti, specie quello del Senatore, che godeva di ampie immunit\u00e0 sulle sue terre. Il vescovo Giseprando fu cancelliere di Lotario e contemporaneamente abate di Bobbio ed il fondatore dell'abbazia di San Marziano; al vescovo Gereberto l'imperatore Ottone II conferm\u00f2 nel 979 tutti i beni posseduti dalla sua Chiesa ed inoltre la giurisdizione civile su Tortona per un raggio di tre miglia. Questo potere civile dur\u00f2 \"de iure\" fino al 1784.\nA partire dall'XI secolo il vasto territorio della diocesi inizi\u00f2 ad essere smembrato per l'erezione delle diocesi circostanti. Nel 1014 Tortona cedette una porzione del proprio territorio a vantaggio dell'erezione della diocesi di Bobbio; nel 1175 fu eretta la diocesi di Alessandria con territorio ricavato in parte da quello di Tortona; nel 1248 con bolla di papa Innocenzo IV, furono sottratte a Tortona le pievi della val Lemme e della valle Scrivia, che furono assegnate all'arcidiocesi di Genova.\nDagli atti del primo sinodo diocesano del 1595, celebrato dal vescovo Maffeo Gambara, risulta che la diocesi era composta di 33 pievi, 180 parrocchie, 5 collegiate, 99 canonicati, 137 chiese non parrocchiali, 125 confraternite, 45 monasteri e conventi di entrambi i sessi, 20 ospedali. Dagli atti del secondo sinodo diocesano, convocato dal vescovo Carlo Settala nel 1673, la diocesi risulta organizzata in 8 regioni, in cui erano distribuite le parrocchie e le pievi diocesane.\n\u00abSul finire del sec. XVIII la diocesi di Tortona contava circa 160.000 abitanti; il territorio era suddiviso in 44 pievanie con 9 chiese collegiate e 221 chiese parrocchiali; le chiese semplici, le chiese campestri e gli oratori ammontavano a 530, i conventi maschili erano 43, quelli femminili 16, nel seminario diocesano risiedevano circa 70 chierici. Il clero secolare superava il migliaio, mentre il clero regolare ammontava a circa 400 unit\u00e0, le religiose conventuali erano 350 circa\u00bb.\nSu pressione del governo francese, il 1\u00ba giugno 1803 la diocesi fu soppressa con una bolla pontificia; il territorio fu aggregato dapprima a quello di Alessandria e poi dal 1805 a quello della diocesi di Casale Monferrato, e il vescovo fu costretto a rinunciare.\nLa sede di Tortona fu ristabilita il 17 luglio 1817 con la bolla \"Beati Petri\" di papa Pio VII, con territorio modificato rispetto al passato: perdette 22 parrocchie a favore delle diocesi di Alessandria, di Acqui e di Bobbio, ma ne acquis\u00ec 67 dalle diocesi di Pavia, di Bobbio e di Piacenza. Con la stessa bolla la diocesi entr\u00f2 a far parte della provincia ecclesiastica dell'arcidiocesi di Genova.\nSul finire dell'Ottocento, il giovane Luigi Orione entr\u00f2 nel seminario di Tortona; nel 1903 l'istituto da lui fondato, la Piccola Opera della Divina Provvidenza, ricever\u00e0 l'approvazione del vescovo diocesano, Igino Bandi. Luigi Orione, a cui si deve la costruzione del santuario di Nostra Signora della Guardia, \u00e8 stato canonizzato da papa Giovanni Paolo II nel 2004.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nLa presente cronotassi riporta la lista tradizionale dei vescovi tortonesi, pubblicata per la prima volta da Ferdinando Ughelli nella sua \"Italia sacra\", e poi ripetuta, con alcune aggiunte o correzioni, da Giuseppe Antonio Bottazzi, Giuseppe Cappelletti e Pius Bonifacius Gams. Vengono riportati i dati cronologici solo per i vescovi certi e documentati storicamente, con eventuali note esplicative tratte dalle opere di Savio e di Lanzoni.\nStatistiche.\nLa diocesi nel 2020 su una popolazione di 282.420 persone contava 275.912 battezzati, corrispondenti al 97,7% del totale."}
{"id": "454833", "revid": "767487", "url": "https://it.wikipedia.org/wiki?curid=454833", "title": "Grand Prix der Volksmusik", "text": "Il Grand Prix der Volksmusik (letteralmente in italiano \"Gran Premio della Musica Popolare\") \u00e8 stato un concorso canoro annuale televisivo trasmesso per la prima volta nel 1986 riguardante la musica popolare dell'area linguistica tedesca. Inizialmente vi partecipavano artisti da Germania (repubblica federale), Austria e Svizzera tedesca. Dal 2000 a questa manifestazione partecipa anche l'Alto Adige/S\u00fcdtirol.\nQuesto \"Grand Prix\" \u00e8 stato una coproduzione organizzata dalle televisioni pubbliche di Alto Adige (Rai S\u00fcdtirol), Austria (ORF), Svizzera (SF) e Germania ZDF e dalla \"Arbeitsgemeinschaft zur F\u00f6rderung der musikalischen Unterhaltung\" (\"Comunit\u00e0 di lavoro per la promozione dell'intrattenimento musicale\").\nIl Gran Premio veniva trasmesso in diretta e in Eurovisione dalle televisioni che lo coproducevano e poteva essere definito l'Eurovision Song Contest dell'area linguistica tedesca, anche perch\u00e9 molto simile (sistema di voto, preselezioni nazionali-regionali). Ogni anno il concorso si teneva in un paese partecipante diverso. Fino al solo 2000 la manifestazione ha avuto luogo in Alto Adige (cinque volte vincitore), a Merano."}
{"id": "454849", "revid": "337", "url": "https://it.wikipedia.org/wiki?curid=454849", "title": "Libro Quinto", "text": ""}
{"id": "454856", "revid": "121628015", "url": "https://it.wikipedia.org/wiki?curid=454856", "title": "Ab illo tempore", "text": "Ab illo tempore \u00e8 una locuzione latina che pu\u00f2 essere tradotta \"da tanto tempo\", \"da tempo immemorabile\", o a volte \"tanto tempo fa\" o \"a quel tempo\".\nFrequente l'uso di questa locuzione anche in italiano, per evidenziare un evento accaduto in un tempo passato, quasi remoto. "}
{"id": "454875", "revid": "43184", "url": "https://it.wikipedia.org/wiki?curid=454875", "title": "Jona-Lasinio", "text": ""}
{"id": "454880", "revid": "1318658", "url": "https://it.wikipedia.org/wiki?curid=454880", "title": "Nick", "text": ""}
{"id": "454898", "revid": "22356", "url": "https://it.wikipedia.org/wiki?curid=454898", "title": "Segnosauride", "text": ""}
{"id": "454903", "revid": "1748167", "url": "https://it.wikipedia.org/wiki?curid=454903", "title": "Hystrix cristata", "text": "L'istrice crestato (Hystrix cristata ), noto anche come porcospino o semplicemente istrice, \u00e8 un roditore della famiglia degli Istricidi diffuso in Europa meridionale ed in Africa.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 650 e 850\u00a0mm, la lunghezza della coda tra 120 e 170\u00a0mm, la lunghezza del piede fino a 95\u00a0mm, la lunghezza delle orecchie fino a 40\u00a0mm e un peso fino a 20\u00a0kg. \u00c8 il pi\u00f9 grande roditore africano ed europeo.\nAspetto.\nLe parti dorsali sono ricoperte da lunghe setole nere o bianche anteriormente e con lunghi aculei nella parte centrale e sulla groppa. Gli aculei presentano anelli bianchi e neri alternati, solitamente 4 o 5, e terminano con una lunga punta bianca. La loro lunghezza \u00e8 variabile e possono raggiungere i 30\u00a0cm sulla groppa. La cresta nucale \u00e8 formata da lunghi peli sottili fino a 45\u00a0cm, principalmente neri. Sia la cresta che gli aculei si drizzano quando l'animale \u00e8 impaurito o minacciato. La testa, il collo e gli arti sono ricoperti con setole scure lunghe fino a 50\u00a0mm. La parte centrale della groppa \u00e8 nera o chiazzata. La testa \u00e8 alquanto larga con un muso corto, la regione nasale rigonfia e ricoperta da lunghe vibrisse scure. Gli occhi sono piccoli e scuri. Le orecchie sono corte, e scure. Gli arti sono brevi, le zampe sono corte e larghe, ognuna provvista di cinque dita munita di artiglio, il primo dito delle zampe anteriori \u00e8 notevolmente ridotto. La coda \u00e8 corta, di solito nascosta dagli aculei della groppa, ed \u00e8 ricoperta da aculei pi\u00f9 corti e fragili, alcuni modificati in maniera tale da ottenere un crepitio quando la coda \u00e8 scossa. Il cranio \u00e8 grande e di forma arrotondata, gli incisivi sono lisci, mentre la superficie occlusale dei molari \u00e8 formata da pieghe complesse di smalto e dentina, le ossa nasali sono molto lunghe, larghe e si estendono posteriormente quasi fino al margine posteriore delle orbite. Le femmine hanno due o tre paia di mammelle pettorali. Il cariotipo \u00e8 2n=66 FN=114.\nBiologia.\nComportamento.\n\u00c8 una specie terricola e notturna, sebbene in cattivit\u00e0 risulti essere attiva anche di giorno. Durante le ore diurne si rifugia nelle grotte, nelle buche sotto gli alberi o in tane abbandonate di altri animali e nei crepacci rocciosi. Non scava le proprie tane. La locomozione \u00e8 una camminata o un lento trotterellare e, a causa delle sue grandi dimensioni, non \u00e8 in grado di arrampicarsi. Quando impaurito o minacciato la cresta e gli aculei si drizzano, facendo sembrare l'animale pi\u00f9 grande di quanto non sia, e gli aculei della coda sono agitati provocando un tintinnio. Se in pericolo l'animale si muove lateralmente o all'indietro con le punte degli aculei erette verso l'aggressore. Se realmente provocato da un potenziale predatore l'individuo carica all'indietro con gli aculei della groppa, lasciandone qualcuno infilzato nella pelle dell'aggressore, provocando talvolta gravi ferite. Questo comportamento e l'affilatezza dei suoi aculei fornisce all'istrice un meccanismo difensivo veramente efficace anche contro potenziali predatori come il leone.\nCi sono diverse segnalazioni di istrici che raccolgono e masticano ossa, con le loro tane talvolta riempite di esse. Questa abitudine si pensa essere associata al rivestimento e all'affilamento degli incisivi, forse con il beneficio di fornire una risorsa aggiuntiva di calcio e minerali.\nSono animali sociali e gregari. Le secrezioni prodotte dalle ghiandole anali sono utilizzate per marcare il territorio e per indicare la presenza dell'individuo, i suoni vocali sono utilizzati per l'interazione maschio-femmina e per avvisare i conspecifici di eventuali pericoli o durante incontri aggressivi. Durante la corte il maschio avvicina la femmina utilizzando un'andatura bipede e poi la monta. La femmina sollecita la copulazione attraverso l'esibizione della coda sulla groppa. Diversi individui possono rifugiarsi insieme nella stessa tana.\nAlimentazione.\n\u00c8 una specie erbivora. La principale fonte sono la frutta, le radici, i bulbi e le cortecce. La cassava, la patata dolce e le arachidi vengono spesso mangiate nelle aziende agricole. Si nutre anche di ossa per carenza di calcio. Occasionalmente pu\u00f2 comportarsi da spazzino.\nRiproduzione.\nD\u00e0 alla luce da uno a quattro piccoli alla volta dopo una gestazione di 112 giorni. Il peso alla nascita \u00e8 di circa un chilogrammo. Il rapporto peso nascituro/madre \u00e8 del 10%, una percentuale bassa rispetto alla maggior parte degli istricomorfi. I piccoli nascono con gli occhi aperti e soffici peli spinosi. L'allattamento avviene con la madre seduta poich\u00e9 le mammelle sono situate ai lati del torace. I maschi assistono recuperando e pulendo i piccoli e riposano con loro nelle tane. Vengono svezzati dopo 16 settimane di vita.\nPredatori.\nA causa del suo comportamento difensivo, l'istrice ha pochi predatori. L'uomo pu\u00f2 cacciarlo per cibarsene ma non in grosse quantit\u00e0 come altri roditori simili, anche se in passato veniva cacciato in molti paesi, soprattutto in Italia, per la sua carne considerata una prelibatezza.\nDistribuzione e habitat.\nDiffuso ampiamente nella bio-zona costiera mediterranea, nella savana sudanese e guineana e nelle regioni afro-montane dell'Etiopia. Una distribuzione disgiunta in parte del Sahel e del Sahara. Presente nelle regioni montane del Marocco, Algeria e Tunisia, nelle coste libiche e probabilmente estinto in Egitto. Popolazioni isolate nel Niger. Diffusa in tutta l'Africa occidentale dal Senegal al Camerun e nella Repubblica Democratica del Congo, Ruanda, Etiopia, Uganda, Kenya, Tanzania settentrionale e Zanzibar. Presente probabilmente nel Ciad meridionale e nella Repubblica Centrafricana.\nIn Italia \u00e8 diffuso in tutta la penisola, in Sicilia e sull'Isola d'Elba. Recentemente ha conosciuto una notevole espansione verso nord, giungendo in Liguria occidentale fino alla parte sud-orientale del Piemonte, della Lombardia, dell'Emilia Romagna e fino alla zona pedemontana del Veneto (Prealpi vicentine, Colli Asolani, Bassano e Marostica) ma di recente anche sul settore montano (massiccio del Grappa e altopiano dei Sette Comuni). Una recente osservazione presso le province di Savona e di Genova, indicherebbe un'ulteriore estensione verso nord-ovest del suo areale sebbene necessiti di ulteriori conferme. L'istrice era sicuramente presente sul nostro territorio fin dal tardo Pleistocene, confermata dai ritrovamenti di fossili datati a questo periodo. Non \u00e8 noto tuttavia se l'animale si sia in seguito estinto e reintrodotto in epoca pi\u00f9 recente dai Romani, oppure se sia sopravvissuto senza soluzione di continuit\u00e0 sul nostro territorio, inclusa la Sicilia.\nVive fino a 3.550 metri di altitudine sugli altopiani etiopici nelle regioni semi-desertiche, savane boscose e praterie, specialmente dove sono presenti rocce e grotte. In Algeria e Marocco vive nelle colline ricoperte di foreste e nelle steppe ma non nel deserto. Appare essere molto tollerante ad un'ampia gamma di ambienti e climi, incluse le boscaglie costiere calde, i deserti secchi e le praterie montane fredde. In Etiopia pu\u00f2 essere attratta dalle fattorie dove pu\u00f2 divenire una piaga per le coltivazioni.\nStato di conservazione.\nLa IUCN Red List, considerato l'ampia diffusione, sebbene utilizzata come fonte di cibo in diverse popolazioni, classifica \"H.cristata\" come specie a rischio minimo (LC)."}
{"id": "454905", "revid": "1745361", "url": "https://it.wikipedia.org/wiki?curid=454905", "title": "Rotacismo (medicina)", "text": "Il termine rotacismo, in fonetica e logopedia, indica una caratteristica fonetica articolatoria propria di alcuni individui che presentano una pronuncia del suono di erre diversa dall'uso comune in italiano, meglio conosciuta come erre moscia o \u201calla francese\u201d.\nDiversamente dalla maggior parte dei disturbi della pronuncia o di linguaggio curati dai logopedisti, il rotacismo pu\u00f2 essere dovuto ad un difetto organico, come la presenza di un frenulo linguale corto dalla nascita o di un palato divenuto ogivale.\nNella maggior parte dei casi, comunque, questa \u00e8 fondamentalmente una caratteristica specifica dell'individuo, che consiste in un uso inconsapevole particolare della lingua: questa, infatti, in molti degli individui affetti, anzich\u00e9 vibrare nella parte anteriore del cavo orale (vicino ai denti), vibra nella parte posteriore (velo palatino o zona dell'ugola), producendo una vibrante uvulare o fricativa uvulare sonora; in altri, pu\u00f2 non vibrare affatto, dando luogo per esempio a una approssimante labiodentale.\nEsistono terapie e corsi per chi desideri eliminare questa caratteristica: per esempio, i logopedisti possono aiutare a impostare la corretta articolazione del fonema e, con esercizi diversi in base al tipo di paziente, portarlo ad avere una erre comune. Naturalmente le tempistiche variano da paziente a paziente, a seconda delle cause della dislalia, della motivazione, dell'et\u00e0, ecc.\nUso linguistico normale.\nIl rotacismo, bench\u00e9 non faccia parte della normale fonologia della lingua italiana, viene usato correntemente in alcune variet\u00e0 regionali, nelle quali la dizione diverge da quella considerata standard: ad esempio nella lingua friulana e in Valle d'Aosta, in alcune vallate del Piemonte occidentale e in un'area compresa tra l'Alessandrino e l'Emilia occidentale."}
{"id": "454912", "revid": "1982", "url": "https://it.wikipedia.org/wiki?curid=454912", "title": "Mantua me genuit, Calabri rapuere, tenet nunc Parthenope; cecini pascua rura duces", "text": "La locuzione latina Mantua me genuit, Calabri rapuere, tenet nunc / Parthenope; cecini pascua, rura, duces \u00e8 la celebre iscrizione funebre scritta sulla tomba di Publio Virgilio Marone, ubicata a Napoli, nel Parco Vergiliano a Piedigrotta.\nLa leggenda narra che questa frase sarebbe stata dettata dallo stesso Virgilio in punto di morte.\nSi traduce con \"Mantova mi gener\u00f2, la Calabria (il Salento) mi rap\u00ec, e ora mi tiene Napoli; cantai i pascoli, le campagne, i condottieri\".\nL'iscrizione \u00e8 un distico elegiaco, in cui sono riassunti i luoghi e l'opera del poeta:"}
{"id": "454921", "revid": "117912232", "url": "https://it.wikipedia.org/wiki?curid=454921", "title": "Ad impossibilia nemo tenetur", "text": "Ad impossibilia nemo tenetur \u00e8 un brocardo latino che significa \"Nessuno \u00e8 tenuto alle cose impossibili\". Presumibilmente \u00e8 un precetto sorto gi\u00e0 alle origini della civilt\u00e0 giuridica di Roma antica, quale parte del primo insieme di leggi minime nate per regolare la convivenza civile. Tale massima fu ripresa nel \"Digesto\" (le \"Pandette\") di Giustiniano. In italiano \u00e8 sopravvissuto nella forma \"Nessuno \u00e8 tenuto/obbligato all'impossibile\"\".\" Nel linguaggio comune la locuzione \u00e8 usata per giustificare la mancata ottemperanza a un impegno assunto, dovuta a cause di forza maggiore. \nLa locuzione nel diritto.\nTale espressione \u00e8 tuttora usata quale massima giuridica a illustrazione sintetica del principio in base al quale, se il contenuto di un'obbligazione diventa oggettivamente impossibile da adempiere per la parte che la aveva assunta, l'obbligazione \u00e8 nulla per cosiddetta impossibilit\u00e0 oggettiva. Tale prescrizione \u00e8 ora normata nel diritto italiano dall' del codice civile e seguenti, secondo il quale \"l'obbligazione si estingue quando, per una causa non imputabile al debitore, la prestazione diventa impossibile\".\nEsso \u00e8 tuttavia un principio di base del diritto e lo si ritrova pertanto in molti ordinamenti. Nel diritto civile svizzero, ad esempio, l'art. 119 cpv. 1 del Codice delle Obbligazioni prevede che l'obbligazione si ritiene estinta quando ne sia divenuto impossibile l'adempimento per circostanze non imputabili al debitore mentre \u00e8 nulla \"ab initio\" se tale impossibilit\u00e0 sussisteva gi\u00e0 al momento in cui l'obbligazione \u00e8 stata assunta (art. 20 CO).\nLocuzioni simili.\nDel giurista Publio Giuvenzio Celso Tito Aufidio Enio Severiano, conosciuto anche come Celso il Giovane, \u00e8 famosa la seguente citazione: \"Impossibilium nulla obligatio est,\" \"Non v'\u00e8 nessun obbligo nei confronti delle cose impossibili\". Quintiliano invece riportava la norma greca \"Non tentanda quae effici omnino non possint,\" \"Non bisogna tentare di fare ci\u00f2 che non v'\u00e8 assolutamente possibilit\u00e0 di fare\".\nAnche nella Grecia antica c'erano locuzioni con lo stesso concetto: per esempio \u03bc\u1f74 \u1f10\u03c0\u03b9\u03b8\u03c5\u03bc\u03b5\u1fd6\u03bd \u1f00\u03b4\u03c5\u03bd\u03ac\u03c4\u03c9\u03bd (traslitterato \"m\u0113 epithumein adynat\u014dv\") \"non aspirare a ci\u00f2 che non si pu\u00f2 ottenere\", citazione di Chilone, testimoniata da Diogene Laerzio (1,70), oppure \u1f00\u03b4\u03cd\u03bd\u03b1\u03c4\u03b1 \u03b8\u03b7\u03c1\u1fb7\u03c2 (traslitterato \"adynata th\u0113ras\"), \"tenti cose impossibili\", proverbio riportato da vari paremiografi.\nMolte espressioni equivalenti si trovano nei versi 11620a, 32103, 32103a, 32104, 32109a, 32110a del poeta medievale Walther."}
{"id": "454934", "revid": "1442080", "url": "https://it.wikipedia.org/wiki?curid=454934", "title": "Libro Quinto della Metafisica", "text": "Il libro quinto della \"Metafisica\" di Aristotele \u00e8 interamente dedicato alla definizione dei termini pi\u00f9 importanti per la filosofia aristotelica. Si pu\u00f2 definirlo come il primo \"vocabolario filosofico\" della cultura occidentale.\nStruttura.\nLa sua struttura morfologica \u00e8 molto semplice: ogni capitolo del libro tratta un termine, esponendo alcune definizioni e spiegandole molto brevemente con esempi. Alla fine viene generalmente riassunta una definizione principale. I termini analizzati sono:\nPrincipio (\"arch\u00e8\").\nNel primo capitolo di questo libro Aristotele definisce cose sia il \"principio\". Per farlo specifica una serie di definizioni:\nRiassumendo queste definizioni, si pu\u00f2 dire che \"il principio \u00e8 il primo termine dal quale trae inizio l'essere, il divenire o il conoscere\".\nTutte le cause sono principi e alcuni principi sono interni alla cosa, altri esterni.\nCausa (\"a\u00ection\").\nAristotele sostiene che ci siano quattro tipi di cause:\nL'esempio classico che si trova ovunque per spiegare meglio le quattro cause \u00e8 quello della statua. Perch\u00e9 esista la statua deve esserci del materiale con cui farla, per esempio il bronzo (\"causa materiale\"). Poi serve un'Idea di statua (\"causa formale\", cio\u00e8 che riguarda la forma della statua), alla quale lo scultore si ispira per scolpirla. Inoltre deve esserci una forza che agisce sul bronzo, seguendo le direttive della causa formale, per renderla un lavoro finito. Questa forza (\"causa efficiente\") nel nostro caso \u00e8 lo scultore. Infine c'\u00e8 uno scopo per il quale l'artista trasforma il bronzo in statua, che pu\u00f2 essere divertimento, fama, denaro, ecc.(\"causa finale\").\nUna medesima cosa pu\u00f2 anche essere causa di contrari(il pilota pu\u00f2 essere causa di naufragio o di salvezza) e cause della stessa specie possono intendersi in molteplici significati(una \u00e8 causa in senso anteriore, l'altra in senso posteriore, una \u00e8 una causa \u00e8 propria, un'altra \u00e8 accidentale, una \u00e8 in atto, l'altra in potenza).\nElemento (\"stoicheion\").\nAnche di \"elemento\" Aristotele d\u00e0 una serie di definizioni che nascono dall'opinione comune:\nDa queste definizioni, Aristotele ricava la definizione generale: \"elemento \u00e8 il primo componente immanente interno di una cosa\".\nNatura (\"physis\").\nAllo stesso modo delle definizioni precedenti, Aristotele propone una serie di significati:\nAristotele conclude dicendo che \"la natura \u00e8 la sostanza delle cose che posseggono il principio del movimento in s\u00e9 medesimo e per propria essenza \": in altri termini \u00e8 la sostanza vista nella sua dinamicit\u00e0.\nNecessario (\"anankaion\").\nAnche qui Aristotele d\u00e0 alcune definizioni sommarie, prima di arrivare a quella principale:\nLa definizione che coglie meglio il senso di \"necessario\", per Aristotele \u00e8 \"ci\u00f2 che \u00e8 semplice, perch\u00e9 non pu\u00f2 essere in pi\u00f9 modi\".\nAlcune cose necessarie hanno fuori di s\u00e9 la causa della loro necessit\u00e0, in altre essa \u00e8 immanente.\nLa necessit\u00e0 si lega indissolubilmente alla semplicit\u00e0 in quanto ci\u00f2 che \u00e8 necessario non pu\u00f2 essere ora in uno stato ora in un altro.\nUno (\"hen\").\nL'unit\u00e0 viene intesa da Aristotele in due modi: \"per accidente\" e \"di per s\u00e9\".\nNel primo caso, lo Stagirita sostiene che siano unit\u00e0 accidentali quelle:\nNel secondo caso, egli sostiene che le cose possano essere unit\u00e0 di per s\u00e9 in questi modi:\nIn sintesi \"tutto ci\u00f2 che \u00e8 indivisibile viene detto unit\u00e0\".\nLe cose hanno \"unit\u00e0\" quando sono in relazione con ci\u00f2 che costituisce un'unit\u00e0. Ma questa definizione non \u00e8 molto precisa, perch\u00e9 ha una struttura ricorsiva (ci\u00f2 nella definizione viene chiamato in causa il termine da definire). \nAristotele comincia a definire l'unit\u00e0 nel suo senso principale, cio\u00e8 quello di unit\u00e0 per sostanza. Scendendo un po' pi\u00f9 nel dettaglio, \u00e8 \"uno\" ci\u00f2 che ha unit\u00e0 di sostanza per \"continuit\u00e0\", \"specie\" o \"definizione\". Ma non sempre la continuit\u00e0 \u00e8 garante di un'unit\u00e0 di sostanza: per esempio le parti di una scarpa messe in ordine casuale, hanno la continuit\u00e0 (sono tutte parti di un'unica cosa) ma non hanno unit\u00e0. Ma per essere veramente una scarpa (unica) devono essere disposte secondo un ordine preciso. In alcuni casi, quindi, per garantire l'unit\u00e0 \u00e8 necessario che ci sia unit\u00e0 di forma.\nAristotele tratta poi dell'uno inteso come \"principio numerico\". Con ci\u00f2 non vuole intendere che l'uno sia l'inizio della serie numerica, bens\u00ec che il principio da cui tutti i numeri derivano.\nCorrelato a questo, viene trattato l'uno come unit\u00e0 di misura. Noi infatti conosciamo il mondo che ci circonda attraverso la misurazione, e ci\u00f2 \u00e8 possibile perch\u00e9 confrontiamo tutto con l'uno. Per esempio nella misura delle estensioni, prendiamo un segmento di lunghezza 1, e lo confrontiamo con la lunghezza che vogliamo misurare. \nL'unit\u00e0 di misura non \u00e8 la stessa per tutti i generi: non si pu\u00f2 misurare in rapporto all'Uno, ma in rapporto a un'unit\u00e0 di misura che varia da genere a genere. In ambito matematico-geometrico, Aristotele afferma che \"\u00e8 unit\u00e0 ci\u00f2 che \u00e8 indivisibile per quantit\u00e0 o per specie\". Infatti se fosse divisibile in tre dimensioni, si chiamerebbe corpo; se lo fosse in due dimensioni, sarebbe una superficie; se lo fosse in una dimensione, sarebbe linea, se non fosse divisibile ma avesse posizione si chiamerebbe punto. Se non avesse n\u00e9 dimensione n\u00e9 posizione, allora sarebbe effettivamente un'unit\u00e0. \nAristotele tratta pi\u00f9 superficialmente gli altri tipi di unit\u00e0: \nQuesti quattro tipi di unit\u00e0 implicano sempre le successive, ma non viceversa: l'unit\u00e0 di specie implica che ci sia un'unit\u00e0 di genere, ma non implica che ci sia unit\u00e0 di numero.\nEssere (\"\u00f2n\").\nL'essere si considera:\nSostanza (\"ousia\").\nAristotele d\u00e0 delle definizioni molto sommarie del termine \"sostanza\", perch\u00e9 ne parler\u00e0 in maniera pi\u00f9 approfondita nei cosiddetti \"libri della sostanza\" (cio\u00e8 i libri settimo, ottavo e nono). Sono sostanze:\nCatalogando in maniera razionale queste tre definizioni, si pu\u00f2 affermare che la sostanza \u00e8 intesa in due modi\nIdentico (\"tauton\"), Diverso (\"heteron\"), Differente (\"diaphoron\"), Simile (\"homoion\").\nLe cose si dicono identiche in due sensi:\nL\"'identit\u00e0\" pu\u00f2 effettivamente essere considerata come una forma di \"unit\u00e0\".\nLe cose si dicono diverse quando o la loro specie o la loro materia o la definizione della loro sostanza \u00e8 pi\u00f9 di una (\"diverso\" \u00e8 l'opposto di \"identico\")\nSi dicono differenti le cose che sono diverse, pur avendo qualcosa di identico, che non sia solo il numero.\nInfine si dicono simili le cose che hanno propriet\u00e0 del tutto uguali, le cose che hanno propriet\u00e0 pi\u00f9 uguali che diverse o quelle di cui \u00e8 unica la qualit\u00e0.\nOpposto (\"antikeimeon\"), Contrario (\"enantion\"), Differente per specie (\"heteron to eidei\").\nPer descrivere i tre termini analizzati in questo capitoletto, Aristotele d\u00e0 una lunga lista di esempi. Infatti, sono opposti:\nSono contrari:\nSono differenti per specie:"}
{"id": "454937", "revid": "31886", "url": "https://it.wikipedia.org/wiki?curid=454937", "title": "Ampere-ora", "text": "L'ampere-ora (simbolo Ah), \u00e8 un'unit\u00e0 di misura della carica elettrica.\nDescrizione.\nRappresenta la quantit\u00e0 di carica necessaria per erogare la corrente di un ampere per un'ora. \u00c8 pari a 3600 coulomb. Viene principalmente utilizzata per sapere in quanto tempo una batteria si esaurir\u00e0 (es. una batteria da 1 Ah erogando continuamente 1\u00a0A si scaricher\u00e0 in un'ora, erogando 500\u00a0mA si scaricher\u00e0 in 2 ore). Inoltre, per le batterie ricaricabili, si utilizza per stimare il tempo di ricarica (es. per caricare una batteria da 1\u00a0Ah con una corrente costante di 500\u00a0mA ci vorranno 2 ore). Nei sistemi reali, a causa della complessit\u00e0 delle reazioni chimiche coinvolte e dello stato delle superfici degli elettrodi a contatto con gli elettroliti, picchi di assorbimento di corrente intensi scaricheranno la batteria pi\u00f9 rapidamente rispetto a un assorbimento costante.\nPer ragioni tecniche e commerciali, la capacit\u00e0 dichiarata fa riferimento a misurazioni effettuate sotto specifiche condizioni di scarica, come la durata fissata a 20 ore prima che la tensione scenda sotto un valore ancora accettabile, oppure a una corrente media di scarica pari a un valore fissato convenzionalmente. Un sottomultiplo dell'ampere-ora utilizzato per indicare la carica delle batterie elettriche, come quelle dei dispositivi mobili, \u00e8 il milliamperora (mAh), pari a un millesimo di ampereora, vale a dire pari a 3,6\u00a0C.\n\u00c8 importante sapere che in nessuna batteria si ha una effettiva separazione di cariche pari al loro valore di Ah. Batterie del genere in realt\u00e0 sono dei condensatori e riescono a mantenere separate le loro cariche fin quando sono collegate a un circuito, dopodich\u00e9 inizieranno a scaricarsi (o caricarsi) seguendo un andamento esponenziale decrescente (o crescente) con costante di tempo pari alla loro capacit\u00e0 moltiplicata per la resistenza equivalente del circuito a cui \u00e8 collegato. I condensatori sono solo occasionalmente utilizzati come piccoli generatori di tensione per brevi periodi in quanto i valori di capacit\u00e0 raramente superano il mF (eccetto per i supercondensatori, che possono raggiungere valori di migliaia di F, ma limitati a tensioni basse). Inoltre, una delle caratteristiche pi\u00f9 importanti delle batterie \u00e8 la loro costanza nell'erogazione, diversamente dai condensatori. Per questo, in qualsiasi tipo di batteria, la carica erogata \u00e8 (brevemente) separata a livello molecolare direttamente al momento dell'utilizzo."}
{"id": "454943", "revid": "287204", "url": "https://it.wikipedia.org/wiki?curid=454943", "title": "Relata refero", "text": "Relata r\u00e8fero, ossia letteralmente, \"riferisco cose riferite [da altri]\" o \"riporto cose riportate\", \u00e8 una frase latina ancora oggi in uso.\n\u00c8 usata per evidenziare l'estraneit\u00e0 di chi sta parlando alle responsabilit\u00e0 comportate da ci\u00f2 che sta dicendo, sottolineando come quello non sia necessariamente il suo pensiero, ma stia semplicemente riferendo quanto detto da qualcun altro. \u00c8 usata frequentemente in ambito giuridico.\nPoliptoto.\nL'espressione \u00e8 resa particolarmente incisiva dal poliptoto, figura retorica nella quale i due termini di una frase costituiscono diverse coniugazioni dello stesso verbo. L'espressione latina richiama la greca ('legein ta legomena'), una forma che risale allo storiografo Erodoto, il quale se ne serv\u00ec in un passaggio per illustrare la sua posizione di storico, tenuto a riferire quanto da lui sentito senza per questo essere obbligato a crederci\nNella storiografia.\nIn parte il concetto espresso \u00e8 accostabile anche al prodenda, quia sunt prodita (\"da tramandare, giacch\u00e9 sono tramandate\") di Plinio il Vecchio, frase di cui il poligrafo latino si serve per enunciare un principio metodologico: riportare e tramandare tutte le notizie per il solo fatto che esse esistano, senza filtri o pregiudizi. Tuttavia, tale criterio di neutralit\u00e0 metodologica, a cui \u00e8 ispirata l'intera opera di Plinio, segna un netto distacco dalla presa di distanze di Erodoto, ed espone Plinio alle critiche di chi (come Italo Calvino) vede in essa la giustificazione metodologica di un atteggiamento da collezionista di notizie e mirabilia, che incorpora nella sua opera, in maniera acritica, e anzi dandogli risalto, le \"credenze pi\u00f9 astruse\" e trasforma la geografia in un \"baraccone di fenomeni viventi\"."}
{"id": "454947", "revid": "104458", "url": "https://it.wikipedia.org/wiki?curid=454947", "title": "Fehde", "text": ""}
{"id": "454963", "revid": "599013", "url": "https://it.wikipedia.org/wiki?curid=454963", "title": "Casey Laulala", "text": "Biografia.\nNato nelle isole Samoa, Laulala si rec\u00f2 in Nuova Zelanda per frequentare il Wesley College nei pressi della cittadina di Pukekohe; come altri giocatori che frequentarono la stessa scuola (Jonah Lomu, Sitiveni Sivivatu e Stephen Donald) fece il suo debutto nel professionismo nella squadra di Counties Manukau.\nNel 2003 Laulala firm\u00f2 un contratto con Canterbury, club con il quale disput\u00f2 6 edizioni del campionato nazionale delle province, vincendolo in tre occasioni. Negli stessi anni disput\u00f2 anche il Super Rugby con la franchigia dei Crusaders, trionfando in tre edizioni (2005, 2006 e 2008) e segnando l'unica e decisiva meta nella finale del 2006 vinta contro gli Hurricanes.\nTerminata l'Air New Zealand Cup del 2009, Laulala decise, anche per via della folta concorrenza per la maglia \"All Blacks\", di terminare la sua avventura neozelandese e firm\u00f2 un contratto che lo legava ai Cardiff Blues in Pro12. Con la compagine gallese gioc\u00f2 tre stagioni conquistando un unico trofeo, la European Challenge Cup 2009-2010. \nNel 2012 Laulala si trasfer\u00ec a Munster sempre in Pro12, dove disput\u00f2 solamente due stagioni.\nLa sua permanenza nel campionato di Pro12 termin\u00f2 definitivamente nel 2014 quando firm\u00f2 per il Racing 92, squadra del massimo campionato francese che Laulala vinse con il club parigino nella stagione 2015-2016; lo stesso anno perse la finale di European Rugby Champions Cup.\nLaulala fu chiamato per la prima volta negli \"All Blacks\" da Graham Henry, allora allenatore della nazionale neozelandese, per il tour in Europa del 2004; durante quest'ultimo ottenne la sua prima presenza nella vittoria con il Galles e gioc\u00f2 anche nella vittoriosa partita (non valida per l'assegnazione del \"cap\" internazionale) contro i Barbarians. Disput\u00f2 la sua seconda e ultima partita con gli \"All Blacks\" nel 2006 contro l'Irlanda durante il tour oceanico di quest'ultima e poi, complice anche la sua partenza per l'Europa, non fu pi\u00f9 convocato."}
{"id": "454982", "revid": "869733", "url": "https://it.wikipedia.org/wiki?curid=454982", "title": "Film TV", "text": ""}
{"id": "454999", "revid": "287204", "url": "https://it.wikipedia.org/wiki?curid=454999", "title": "Interzato in banda", "text": "In araldica il termine interzato in banda indica lo scudo suddiviso in tre porzioni della stessa ampiezza da due linee diagonali orientate secondo il verso della banda, cio\u00e8 dal cantone superiore destro verso quello inferiore sinistro.\nAbitualmente le tre porzioni sono di smalto diverso, in quanto nell'araldica italiana l'interzato in banda di due soli smalti \u00e8 blasonato pi\u00f9 correttamente: \"di (primo smalto) alla banda del (secondo smalto)\".\nAnche nell'interzato le linee di partizione possono essere alterate nelle varie forme presenti nell'araldica, e divenire quindi \"increspate\", \"ondate\", \"cuneate\", etc."}
{"id": "455008", "revid": "869733", "url": "https://it.wikipedia.org/wiki?curid=455008", "title": "Serial TV", "text": ""}
{"id": "455010", "revid": "869733", "url": "https://it.wikipedia.org/wiki?curid=455010", "title": "Miniserie TV", "text": ""}
{"id": "455025", "revid": "124191655", "url": "https://it.wikipedia.org/wiki?curid=455025", "title": "Eraclide (condottiero)", "text": "Biografia.\nNella \"Bibliotheca historica\" di Diodoro Siculo si ricorda che arriv\u00f2 al potere con ogni sorta di sopruso, tra cui tradimenti e assassini. Fu uno stretto collaboratore di Sosistrato e con lui condusse una campagna al fianco dei crotonesi contro i bruzi e l'assedio a Rhegium.\nDopodich\u00e9 si perdono le tracce di questo personaggio; non si sa nemmeno se collabor\u00f2 con Sosistrato nel breve periodo in cui fu tiranno della citt\u00e0 aretusea."}
{"id": "455030", "revid": "204391", "url": "https://it.wikipedia.org/wiki?curid=455030", "title": "Catecol-O-metiltrasferasi", "text": ""}
{"id": "455033", "revid": "339392", "url": "https://it.wikipedia.org/wiki?curid=455033", "title": "Catecol-O-metil trasferasi", "text": ""}
{"id": "455034", "revid": "339392", "url": "https://it.wikipedia.org/wiki?curid=455034", "title": "COMT", "text": ""}
{"id": "455045", "revid": "1910023", "url": "https://it.wikipedia.org/wiki?curid=455045", "title": "Interzato in fascia", "text": "In araldica il termine interzato in fascia indica lo scudo suddiviso in tre porzioni della stessa ampiezza da due linee orizzontali.\nAbitualmente le tre porzioni sono di smalto diverso, in quanto nell'araldica italiana l'interzato in fascia di due soli smalti \u00e8 blasonato pi\u00f9 correttamente: \"di (primo smalto) alla fascia del (secondo smalto)\".\nAnche nell'interzato le linee di partizione possono essere alterate nelle varie forme presenti nell'araldica, e divenire quindi \"increspate\", \"ondate\", \"cuneate\", etc."}
{"id": "455047", "revid": "1851848", "url": "https://it.wikipedia.org/wiki?curid=455047", "title": "Paride Tumburus", "text": "Carriera.\nClub.\nArriv\u00f2 al Bologna nel 1959, ad appena vent'anni, conquistandosi presto un posto da titolare nella formazione rossoblu. Esord\u00ec in Serie A il 1\u00ba gennaio 1960 contro il Vicenza, sua futura squadra, restando titolare per tutto il resto del campionato. Dopo due quarti posti consecutivi (1962 e 1963), arriv\u00f2 lo scudetto del 1964 con la finale-spareggio vinta contro l'Inter.\nTumburus rest\u00f2 un punto fermo dello schieramento petroniano conquistando altri piazzamenti come il secondo posto del 1966, sempre dietro l'Inter, e il terzo del 1967.\nNel 1968 lasci\u00f2 Bologna dopo nove stagioni e 200 gare: negli ultimi due campionati fu impiegato sempre meno, appena 16 presenze in due stagioni. Trov\u00f2 nuovamente un posto fisso nella formazione del Lanerossi Vicenza. Dopo la salvezza di misura del 1969, a cui contribu\u00ec con il suo record personale di 6 reti, nella stagione successiva scese in campo in una sola occasione, venendo poi ceduto in compropriet\u00e0 al Rovereto, militante in Serie C.\nNella successiva estate 1971, il suo cartellino fu deciso alle buste: il Vicenza offr\u00ec 175 lire, il Rovereto 25 (a titolo di confronto si tenga conto che in quegli anni in Italia un litro di benzina costava circa 160 lire, e un quotidiano 50). Il fatto fece scalpore perch\u00e9 denotava una valutazione offensiva e insensibilit\u00e0 nei confronti della dignit\u00e0 del calciatore, e successivamente l'offerta minima per la risoluzione delle compropriet\u00e0 fu fissata dalla Lega in centomila lire.\nTumburus chiuse la carriera nelle serie minori, dopo 232 presenze e 10 reti in Serie A.\nHa allenato anche il Pordenone e soprattutto l\u2019Udinese, con cui nel 1981 ha vinto lo scudetto Primavera, il secondo della storia del club in questa categoria.Tumburus, dal 1979 al 1981, ha allenato i bianconeri, ma il sigillo l\u2019ha messo nel 1980-81 quando ha conquistato il tricolore sconfiggendo nella duplice finale del giugno 1981 la Roma. La squadra bianconera in quella stagione disput\u00f2 37 gare, segn\u00f2 73 reti, subendone solo 22. Conquist\u00f2 22 vittorie, 9 pareggi e fu sconfitta 6 volte. Era la squadra dei vari Gerolin, Trombetta, Miano.\nNazionale.\nDopo le 4 presenze con una rete nella Nazionale Olimpica, con cui disput\u00f2 i Giochi olimpici di Roma 1960, e le 5 in Nazionale B, Tumburus esord\u00ec in Nazionale maggiore il 2 giugno 1962 contro il Cile ai mondiali cileni. Nei mesi seguenti disput\u00f2 altre 3 gare in azzurro, sostituito poi definitivamente dall'interista Aristide Guarneri."}
{"id": "455056", "revid": "3284085", "url": "https://it.wikipedia.org/wiki?curid=455056", "title": "Fiction TV", "text": ""}
{"id": "455057", "revid": "73843", "url": "https://it.wikipedia.org/wiki?curid=455057", "title": "Grand Prix der Volksmusik 2006", "text": "Nel 2006 si \u00e8 tenuta ventunesima edizione del Grand Prix der Volksmusik. I paesi partecipanti sono stati: Alto Adige, Austria, Germania e Svizzera. In ognuno di questi paesi si \u00e8 svolta una preselezione trasmessa in televisione. Alla finale hanno partecipato le prime quattro canzoni classificate in ognuna delle preselezioni per un totale di sedici. La preselezione svizzera si \u00e8 tenuta il 22 aprile, quella tedesca il 25 maggio a Monaco di Baviera, quella altoatesina il 26 maggio a Lagundo mentre quella austriaca a Vienna il 17 giugno.\nLa finale \u00e8 stata il 12 agosto 2006 da Monaco di Baviera, prodotta dalla ZDF e trasmessa in Eurovisione da RAI-Sender Bozen, ORF e da SF.\nFinale.\nAlla finale dell'11 agosto a Monaco di Baviera, l'Alto Adige ha conquistato il primo ed il secondo posto, alla Germania il terzo. La canzone vincitrice (altoatesina per il terzo anno consecutivo) \u00e8 stata \"Salve Regina\", eseguita simbolicamente dai rappresentanti dei tre gruppi linguistici sudtirolesi: la cantante gardenese di origine indiana Belsy, il laivesotto di lingua tedesca Rudy Giovannini e il coro italiano, sempre di Laives, dei Monti Pallidi. Una breve parte del brano, cantata dal coro, era in italiano. La stessa canzone ha ricevuto il punteggio massimo: 36 punti (ossia 12 punti da Austria, Germania e Svizzera). Il secondo posto (32 punti) \u00e8 andato a Vincent e Fernando, anch'essi ladini, con la canzone \"Ich schenk dir Liebe\". Terzo posto per Claudia &amp; Alex con la canzone \"Siebzehn Sommer\" alla quale \u00e8 andato il punteggio massimo (12 punti) dei sudtirolesi. La canzone vincitrice della preselezione altoatesina (\"A Jodler aus Tirol\" del gruppo \"Bergwind\" che per la finale ha cambiato il nome in \"Tiroler Wind\") \u00e8, tra le quattro finaliste dell'Alto Adige, quella con il minor successo.\nClassifica della preselezione altoatesina 2006.\nLe canzoni sono state scelte tramite televoto con 8 minuti a disposizione per votare (massimo 7 votazioni per apparecchio). Sono pervenuti 34.753 voti. La preselezione \u00e8 stata trasmessa in diretta da RAI-Sender Bozen.\nClassifica della preselezione svizzera 2006.\nI primi quattro titoli partecipano alla finale.\nClassifica della preselezione tedesca 2006.\nI primi quattro titoli partecipano alla finale."}
{"id": "455071", "revid": "44403", "url": "https://it.wikipedia.org/wiki?curid=455071", "title": "Break even point", "text": ""}
{"id": "455087", "revid": "580", "url": "https://it.wikipedia.org/wiki?curid=455087", "title": "Interzato in palo", "text": "In araldica il termine interzato in palo indica lo scudo suddiviso in tre porzioni della stessa ampiezza da due linee verticali.\nAbitualmente le tre porzioni sono di smalto diverso, in quanto nell'araldica italiana l'interzato in palo di due soli smalti \u00e8 blasonato pi\u00f9 correttamente: \"di (primo smalto) al palo del (secondo smalto)\".\nL'interzato in palo \u00e8 una partizione molto frequente nelle bandiere nazionali e ne sono esempio quella italiana (\"interzato in palo di verde, d'argento e di rosso\") e quella francese (\"interzato in palo d'azzurro, d'argento e di rosso\").\nAnche nell'interzato le linee di partizione possono essere alterate nelle varie forme presenti nell'araldica, e divenire quindi \"increspate\", \"ondate\", \"cuneate\", etc."}
{"id": "455100", "revid": "81103", "url": "https://it.wikipedia.org/wiki?curid=455100", "title": "Sito di interesse comunitario", "text": "Il sito di interesse comunitario o sito di importanza comunitaria (SIC), in inglese \"Site of Community Importance\", \u00e8 un concetto definito dalla direttiva comunitaria n. 43 del 21 maggio 1992, (92/43/CEE) \"Direttiva del Consiglio relativa alla conservazione degli habitat naturali e seminaturali e della flora e della fauna selvatiche,\" nota anche come Direttiva \"Habitat\", recepita in Italia a partire dal 1997.\nDefinizione.\nIn ambito ambientalistico il termine \u00e8 usato per definire un'area:\nSecondo quanto stabilito dalla direttiva, ogni stato membro della Comunit\u00e0 europea deve redigere un elenco di siti (i cosiddetti pSIC, proposte di siti di importanza comunitaria) nei quali si trovano habitat naturali e specie animali (esclusi gli uccelli previsti nella direttiva 79/409/CEE o direttiva Uccelli) e vegetali. Sulla base di questi elenchi, e coordinandosi con gli stati stessi, la Commissione redige un elenco di siti d'interesse comunitario (SIC). Entro sei anni dalla dichiarazione di SIC l'area deve essere dichiarata dallo stato membro zona speciale di conservazione (ZSC). L'obiettivo \u00e8 quello di creare una rete europea di ZSC e zone di protezione speciale (ZPS) destinate alla conservazione della biodiversit\u00e0 denominata \"Natura 2000\".\nIn Italia la redazione degli elenchi SIC e ZPS \u00e8 stata effettuata a cura delle regioni e delle province avvalendosi della consulenza di esperti e di associazioni scientifiche del settore. Tutti i piani o progetti che possano avere incidenze significative sui siti e che non siano non direttamente connessi e necessari alla loro gestione devono essere assoggettati alla procedura di valutazione di incidenza ambientale.\nIn Italia, a dicembre 2012 risultano censiti 2.299 siti d'interesse comunitario."}
{"id": "455125", "revid": "6923", "url": "https://it.wikipedia.org/wiki?curid=455125", "title": "Ford T", "text": ""}
{"id": "455144", "revid": "6923", "url": "https://it.wikipedia.org/wiki?curid=455144", "title": "Alfonso II d'Aragona", "text": "Origine.\nSecondo la \"Ex Brevi Historia Comitum Provinci\u00e6 e familia comitum Barcinonensium\" era figlio della regina d'Aragona e contessa di Sobrarbe e Ribagorza, Petronilla e del principe d'Aragona e conte di Barcellona, Gerona, Osona e Cerdagna, Raimondo Berengario IV che, secondo la \"Ex Brevi Historia Comitum Provinci\u00e6 e familia comitum Barcinonensium\" era figlio del conte di Barcellona, Gerona, Osona e Cerdagna, Raimondo Berengario III e della contessa di Provenza e G\u00e9vaudan, Dolce I, figlia primogenita del Visconte di Millau, di G\u00e9vaudan, e di Carlat, Gilberto I di G\u00e9vaudan e della Contessa di Provenza, Gerberga (come ci viene confermato dalle \"Note dell'Histoire G\u00e9n\u00e9rale de Languedoc, Tome II\"), figlia secondogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome II; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.\nPetronilla, secondo la \"Ex Brevi Historia Comitum Provinci\u00e6 e familia comitum Barcinonensium\" era figlia del re d'Aragona e conte di Sobrarbe e Ribagorza, Ramiro II e della moglie, Matilde (o Agnese) di Poitiers (1103-ca. 1160), figlia legittima del duca d'Aquitania e conte di Poitiers, Guglielmo IX (questa tesi \u00e8 sostenuta, sia dal \"Chronicon sancti Maxentii Pictavensis, Chroniques des Eglises d'Anjou\" che dalla \"Ex Gestis Comitum Barcinonensium\", e anche dalla \"Cr\u00f3nica de San Juan de la Pe\u00f1a\". Infine, secondo le \"Europ\u00e4ische Stammtafeln\", vol II, 58 e 76 (non consultate) era figlia illegittima di Guglielmo IX) e vedova del visconte Emerico V di Thouars (questo matrimonio \u00e8 confermato dalla donazione n\u00b0 CXLVII del \"Cartulaire de l'abbaye de la Sainte-Trinit\u00e9 de Tiron, Tome I\", del 1030 circa, fatta unitamente da Emerico e Agnese), che si era dimostrata fertile col suo primo marito, come ci conferma il documento n\u00b0 1159 della \"Chronique de Robert de Torigni, abb\u00e9 de Mont-Saint-Michel, Tome I\", dove la sposa e chiamata Matilde; e la \"Ex Fragmentis Chronicorum Comitum Pictavi\u00e6, Ducum Aquitani\u00e6\" dove la sposa \u00e8 chiamata Matilde (\"Mahauda\"), detta Agnese (\"Agnes dicta\"), che per\u00f2 sostiene, assieme ad altre fonti non primarie che Agnese era la figlia di Guglielmo, signore di Puy-du-Fou.\nBiografia.\nAlla nascita, avvenuta il 1157, fu battezzato con lo stesso nome del padre, Raimondo Berengario. Infatti in un passo delle \"Cr\u00f3nicas navarras\" (Cr\u00f3nicas navarras), si legge \u00ab \u2026el rey don Alfonso, que ovo nombre Rem\u00f3n Belenguer...\u00bb.In quello stesso passo viene confermato che Alfonso era il secondogenito, in quanto, elencando i figli di Raimondo Berengario IV e Petronilla, viene nominato per secondo (\"don Pedro\u2026el rey don Alfonso\"). Sempre le \"Cr\u00f3nicas navarras\" confermano che il primogenito, Pietro (Pedro), mor\u00ec giovane e infatti la \"Ex Brevi Historia Comitum Provinci\u00e6 e familia comitum Barcinonensium\" citano Alfonso (Ildefonso) come primogenito, seguito dai fratelli, Raimondo (Pietro, poi divenuto Raimondo Berengario) e Sancho.\nRaimondo Berengario, il 30 gennaio del 1160, all'et\u00e0 di tre anni scarsi, venne promesso in sposo ad una principessa, che di anni ne aveva circa dodici, Mafalda del Portogallo (1148-1173), figlia del re Alfonso I del Portogallo e di Mafalda di Savoia, per\u00f2 il matrimonio non fu mai celebrato, perch\u00e9, quando Mafalda mor\u00ec, nel 1173, il re della corona d'Aragona, che nel frattempo aveva assunto il nome di Alfonso in onore del prozio, Alfonso I \"il Battagliero\", aveva appena quindici anni.Alcune fonti riportano per\u00f2 che Alfonso e Mafalda contrassero matrimonio; infatti, la \"Chronica Breve do Archivo Nacional, Portugali\u00e6 Monumenta Historica, Scriptores, Vol. I, II, p. 25\" (non consultato) registra il matrimonio tra Alfonso II il Casto e Mafalda del Portogallo.\nNell'agosto del 1161, secondo la \"Ex Gestis Comitum Barcinonensium\", suo padre, Raimondo Berengario IV, accompagn\u00f2 sino a Torino il nipote, il conte di Provenza Raimondo Berengario II, per richiedere ed ottenere la conferma della contea di Provenza da parte dell'imperatore Federico Barbarossa.Sulla via del ritorno da Torino, a Borgo San Dalmazzo, nel 1162, Raimondo Berengario IV mor\u00ec (la morte di Raimondo Berengario IV \u00e8 riportata anche dagli \"Annales Sancti Victoris Massilienses\"), conferendo al nipote la tutela del suo successore sul trono d'Aragona e nella contea di Barcellona, il figlio secondogenito Raimondo Berengario (il futuro Alfonso II).\nDopo la morte del padre, Alfonso, nel 1162, eredit\u00f2 il titolo di Conte di Barcellona e delle altre contee catalane, di cui fu investito il 24 febbraio 1163; mentre con l'abdicazione formale di sua madre, nel 1164, al momento di salire sul trono di Aragona, assunse il nome di Alfonso in onore del prozio Alfonso I il Battagliero, fratello di suo nonno, Ramiro II e attu\u00f2 l'unione dinastica fra le contee catalane ed il regno d'Aragona dando origine alla Corona d'Aragona. Per desiderio di sua madre, che, assieme al cugino di Alfonso, il conte di Provenza, Raimondo Berengario II, erano i suoi tutori, regn\u00f2 con il nome di Alfonso I di Catalogna e II di Aragona.\nNel 1166, alla morte del cugino, il conte di Provenza, Raimondo Berengario II, che, in competizione con Genova, cercava di espandere la contea verso occidente, tentatando di conquistare Nizza (la \"Ex Brevi Historia Comitum Provinci\u00e6 e familia comitum Barcinonensium\", ci conferma che mor\u00ec a Nizza, mentre gli \"Annales Sancti Victoris Massilienses\" ci confermano che Raimondo Berengario, nipote del conte di Barcellona, mori nel 1066), Alfonso il Casto, rivendic\u00f2 la contea, in quanto l'erede legittimo, Dolce II di Provenza, era femmina.\nNel 1167, dato che, secondo la \"Ex Brevi Historia Comitum Provinci\u00e6 e familia comitum Barcinonensium\" la madre di Dolce, Richenza di Polonia, si stava accordando col conte di Tolosa, Raimondo V, Alfonso, con un esercito, entr\u00f2 in Provenza, spodest\u00f2 Dolce e s'impadron\u00ec della contea, assumendo il titolo di conte Alfonso I di Provenza, come risulta da un documento di quell'anno \u00ab \"Ildefonsus\u2026rex Aragonensis, comes Barchinonensis, duc Provinci\u00e6\"\u00bb.\nTra il 1169 ed il 1172, Alfonso fond\u00f2 la citt\u00e0 di Teruel, mentre nel 1170 si era assicurato il vassallaggio della contessa del B\u00e9arn, Maria.Il 4 luglio 1172, il conte del Rossiglione, Gerardo II redasse il suo testamento, in cui lasciava tutti i suoi domini (t\"otum integriter dono domino meo regi Aragonensiumdy et successoribus ejus\") ad Alfonso II; il testamento di Gerardo II, conte di Rossiglione si trova nel \"Diplomatari del Masd\u00e9u. Volum II\", documento n\u00b0 86; alla morte di Gerardo II, che secondo il \"Viage Literario, Tome V, Apendice, Chronicon alterum Rivipullense\", avvenne nel 1173, Alfonso II gli succedette in tutti i suoi domini, divenendo conte di Rossiglione, visconte di Fenouillet, Vallespir e Perapertusa.\nNel 1173, dopo la morte della legittima erede, Dolce II, avvenuta alla fine del 1172 (Dolce mor\u00ec prima del 12 dicembre 1172, perch\u00e9, in quella data, secondo il documento CCXXIX, delle \"Notes de l'Histoire G\u00e9n\u00e9rale de Languedoc, Tome IV\", la nonna, Beatrice conferm\u00f2 nel titolo di contessa di Melgueil, solo sua figlia, Ermessinda e non pi\u00f9 Dolce), cedette la contea di Provenza al fratello minore, Raimondo Berengario, che era stato battezzato Pietro, come risulta delle \"Cr\u00f3nicas navarras\" (\"el conte don Pedro de Proven\u00e7a\").\nSecondo le \"Cr\u00f3nicas navarras\" e le \"Ex Gestis Comitum Barcinonensium\" (Gesta comitum barchinonensium), il 18 gennaio del 1174, Alfonso, a Saragozza, spos\u00f2 Sancha di Castiglia (1154-1208), che, secondo le \"Cr\u00f3nicas navarras\" (Cr\u00f3nicas navarras) e le \"Ex Gestis Comitum Barcinonensium\" (Gesta comitum barchinonensium) era figlia del re di Le\u00f3n e Castiglia Alfonso VII l'Imperatore e di Richenza di Polonia, figlia del principe di Polonia, duca di Cracovia e di Slesia, Ladislao II (fuggito da Cracovia, nel 1146), detto l'Esiliato (1105-1159) e di Agnese (Cristina) di Babenberg(1111\u20131157 figlia del Margravio d'Austria, Leopoldo III, e di Agnese di Waiblingen, figlia dell'imperatore, Enrico IV e madre dell'imperatore, Corrado III e del duca Federico II di Svevia). Richenza era quindi la cugina dell'imperatore, Federico Barbarossa.\nIn quello stesso anno (il 16 ottobre 1174), mor\u00ec la madre, Petronilla, e Alfonso cominci\u00f2 a governare da solo la corona d'Aragona.Nel 1175, Centulo, il conte di Bigorre, si riconobbe vassallo del re d'Aragona.\nIn quegli anni, dopo aver stretto un'alleanza con il cognato, il re di Castiglia, Alfonso VIII, tra il 1170 ed il 1179, lo aiut\u00f2 nella guerra al re di Navarra, Sancho VI, che permise al re di Castiglia l'occupazione della regione di Rioja. L'aiuto che Alfonso II diede al re di Castiglia anche nella liberazione di Cuenca dai Mori, gli permise di liberarsi dal vassallaggio che l'Aragona doveva alla Castiglia.Infatti, nel 1179 a Cazorla, venne siglato un trattato tra Alfonso VIII di Castiglia ed Alfonso II d'Aragona, in cui non solo si stabilivano gli attuali confini esistenti tra i due regni, ma venivano anche definiti i territori che sarebbero loro toccati in un'eventuale reconquista del territorio in possesso dei mori, con la Murcia sotto l'influenza del regno di Castiglia, mentre Valencia inclusa D\u00e9nia, sino al paese di Biar furono assicurate all'Aragona che avrebbe permesso alla Corona d'Aragona di portare i confini dal fiume J\u00facar al Segura.Sempre nel 1179, si fece confermare il vassallaggio del conte di B\u00e9ziers e Carcassonne, Ruggero II.\nNel 1181, alla morte di suo fratello, Raimondo Berengario, consegn\u00f2 la contea al fratello minore, Sancho I. Ma poi nel 1185, esautor\u00f2 il fratello e gli subentr\u00f2 nella contea di Provenza, assumendo il titolo di marchese di Provenza e dando la procura a governare la contera al conte di Foix, Ruggero Bernardo III. Infine quando il suo figlio maschio secondogenito, Alfonso Berengario, raggiunse la maggiore et\u00e0, nel 1195, gli cedette la contea di Provenza.\nNel 1186, intervenne anche in Sardegna (dove era gi\u00e0 intervenuto una decina di anni prima, quando aveva inviato un contingente armato in supporto al giudice di Arborea, Barisone II di Arborea e a suo cognato, Ugo Poncho Cervera Bas: il fratello maggiore della nuova moglie di Barisone, Agalbursa) per aiutare la cugina Agalbursa, vedova del giudice di Arborea, Barisone II, a portare sul trono del regno di Arborea il proprio nipote, ancora bambino, Ugone I de Serra-Bas, contro l'altro aspirante Pietro I De Lacon Serra.\nAnche le contee guasconi di B\u00e9arn e di Bigorre gli resero omaggio, nel 1187. Ormai il regno di Aragona era una potenza e Alfonso cominci\u00f2 cos\u00ec ad intervenire negli affari della Linguadoca, cosa che fu di cattivo auspicio per il suo successore, Pietro II d'Aragona.\nNel 1192, quando mor\u00ec la contessa Dolce de So acquis\u00ec anche la contea di Pallars Juss\u00e0.Infine nel 1194, fu completato il \"Liber feudorum maior\", un registro di tutte le propriet\u00e0 esistenti nei domini di Alfonso II, redatto dal giurista Ramon des Caldes.\nSecondo il \"Gesta Comitum Barchinonensium\" e la Cronaca piniatense, Alfonso mor\u00ec a Perpignan, il 25 aprile 1196 (la morte di Alfonso II \u00e8 riportata negli \"Anales Toledanos I\"). Alfonso fu inumato nel Monastero di Santa Maria di Poblet (la morte e la sepoltura al Monastero di Santa Maria di Poblet di Alfonso II \u00e8 stato riportato anche dalla \"Chronica Albrici Monachi Trium Fontium\"). Dato che aveva concesso il titolo di conte di Provenza al suo secondogenito, Alfonso Berengario, lasci\u00f2 tutti gli altri domini della corona d'Aragona, al primogenito, Pietro.\nAlfonso fu molto stimato per la sua fede, che si concretizz\u00f2 in molte offerte alle chiese e ai monasteri, agevol\u00f2 l'inserimento dei monaci cistercensi nella valle dell'Ebro, e in un insediamento da lui favorito, nel 1202 sorse il \"Real Monasterio de Nuestra Senora de Rueda\", che sar\u00e0 il primo istituto di tecnica idraulica della penisola iberica. Fin\u00ec la costruzione del Monastero di Santa Maria di Poblet dove fu sepolto. Combatt\u00e9 contro i Mori e conquist\u00f2 tutta l'Aragona. Fece suo vassallo il Re Moro di Valenzia.Inoltre fu in ottimi rapporti con Riccardo cuor di Leone (tra il 1182 e il 1183, durante la guerra che oppose Riccardo a suo fratello, il re d'Inghilterra, Enrico il Giovane, per l'Aquitania, Alfonso II combatt\u00e9 a fianco di Riccardo) e fu anche un noto poeta ed intrattenne rapporti con altri poeti e trovatori, con Guilhem de Saint-Leidier, Raimbaut d'Orange, Dalfi d'Alvernha, Azala\u00efs de Porcairagues e con Giraut de Bornelh con il quale ha composto una \"tenzone\" (\"Be \u00b7m plairia, seingner en reis\"). In diversi manoscritti gli viene attribuita la canzone \"Per mantas guizas m'es datz\".\nDiscendenza.\nAlfonso e Sancha ebbero otto (o nove) figli:"}
{"id": "455160", "revid": "121190345", "url": "https://it.wikipedia.org/wiki?curid=455160", "title": "Croce della Giornata mondiale della giovent\u00f9", "text": "La croce della Giornata mondiale della giovent\u00f9 \u00e8 un crocifisso ligneo, realizzato su commissione di papa Giovanni Paolo II in occasione del Giubileo dei Giovani 1984. \u00c8 considerata dai giovani cattolici il simbolo che lega idealmente le citt\u00e0 che ospitano le giornate mondiali della giovent\u00f9.\nLa croce porta sopra il pannello principale gli adesivi con date, luoghi e temi delle GMG passate.\nViene chiamata in vari nomi: \"Croce dell'Anno Santo\", \"Croce del Giubileo\", \"Croce della GMG\", \"Croce pellegrina\", \"Croce dei giovani\".\nLa sua origine.\nRealizzata in base a indicazioni di papa Wojtyla, fu installata vicino all'altare maggiore nella basilica di San Pietro.\nIn occasione della chiusura della Porta Santa, il 22 aprile 1984, nella prima domenica dopo Pasqua, il Pontefice decise di affidare simbolicamente la croce alla giovent\u00f9 del mondo, con queste parole:\nIl manufatto venne affidato ai giovani del Centro internazionale giovanile San Lorenzo di Roma, i quali la portarono nella loro sede, dove ancor oggi dimora quando non si trova in giro per il mondo.\nLista dei paesi \"visitati\" dalla Croce.\nQuesta \u00e8 la lista dei paesi in cui la Croce della GMG \u00e8 passata almeno una volta. Tra parentesi l'anno del primo passaggio."}
{"id": "455166", "revid": "1632387", "url": "https://it.wikipedia.org/wiki?curid=455166", "title": ".uk", "text": ".uk \u00e8 il ccTLD del Regno Unito."}
{"id": "455168", "revid": "1823821", "url": "https://it.wikipedia.org/wiki?curid=455168", "title": "Azzurramento", "text": "L'azzurramento \u00e8 un metodo rapido per la verifica della planarit\u00e0 di una superficie, utilizzando un piano di riferimento come campione. Questa metodologia \u00e8 utilizzata tradizionalmente nelle officine meccaniche, e specie in quelle che si occupano d'aggiustaggio.\nL'azzurramento si basa su un semplice principio: se due superfici sono messe a contatto, i punti a quota pi\u00f9 elevata (rispetto alla parte interna del pezzo) si toccano, quelli a quote pi\u00f9 basse no. Dunque, se si sporca d'inchiostro la superficie piana di riferimento, su quella soggetta a verifica si evidenziano macchie di colore nei punti a quota pi\u00f9 elevata.\nQuesto metodo presenta il vantaggio di indicare chiaramente e intuitivamente la posizione delle aree a quota pi\u00f9 elevata della superficie in esame.\nNormalmente come inchiostro si usa il blu di Prussia disciolto in olio, da cui il termine \"azzurramento\". Questo colorante presenta diversi vantaggi:\nAl posto del blu di Prussia, pu\u00f2 essere usato anche il minio o il nerofumo.\nVerifica planarit\u00e0.\nLe fasi per l'esecuzione della verifica della planarit\u00e0 si possono cos\u00ec elencare:\nNell'esame del risultato tenere presente le seguenti indicazioni:\nNell'esecuzione della verifica \u00e8 importante esercitare una pressione ugualmente distribuita su tutto il pezzo, altrimenti la superficie potrebbe colorarsi solo in alcuni posti.\nA seconda della quantit\u00e0 d'inchiostro spalmata sul piano, si pu\u00f2 modulare la risoluzione della verifica di planarit\u00e0: maggiore \u00e8 la quantit\u00e0 di d'inchiostro, maggiore sar\u00e0 lo spessore del velo di colore e minore sar\u00e0 la risoluzione con cui verranno evidenziate le differenti quote.\nL'operazione di strofinamento del pezzo da verificare consuma la superficie del piano di riferimento; per questo motivo va fatta utilizzando tutta la superficie del piano. Se si usasse solo la parte centrale, come verrebbe spontaneo, alla lunga il piano di riferimento diventerebbe concavo, e sarebbe dunque inutilizzabile. \nAltre attenzioni da porre per preservare la qualit\u00e0 de piano di riferimento sono:\nPer pulire il pezzo \u00e8 utile farlo scorrere sugli spigoli del piano. \nVerifica ortogonalit\u00e0.\nL'azzurramento pu\u00f2 essere utilizzato anche per la verifica dell'ortogonalit\u00e0 tra due superfici. In questo caso, oltre ad un piano di riferimento, si fa uso di squadre o prismi di riscontro. La squadra, poggiata sul piano di riferimento, realizza due superfici esattamente ortogonali.\nLe fasi per la verifica dell'ortogonalit\u00e0 si possono cos\u00ec elencare:\nVerifica accoppiamenti.\nL'azzurramento pu\u00f2 essere utilizzato anche per la verifica di un accoppiamento meccanico tra due pezzi.\nIn questo caso l'inchiostro viene steso su un elemento, poi viene chiuso l'accoppiamento. Riaprendo l'accoppiamento e osservando la superficie dell'altro elemento, si pu\u00f2 osservare quali sono le superfici di contatto.\nUn esempio dove questa verifica \u00e8 molto usata \u00e8 nella realizzazione di stampi, per verificare la perfetta chiusura delle parti che li costituiscono."}
{"id": "455170", "revid": "256896", "url": "https://it.wikipedia.org/wiki?curid=455170", "title": "Croce della GMG", "text": ""}
{"id": "455173", "revid": "287204", "url": "https://it.wikipedia.org/wiki?curid=455173", "title": "SIC", "text": ""}
{"id": "455186", "revid": "2043251", "url": "https://it.wikipedia.org/wiki?curid=455186", "title": "Lorenzo Nina", "text": "Discendeva da una distinta famiglia recanatese priva di titoli nobiliari. Fu nominato cardinale ma non ebbe consacrazione episcopale.\nBiografia.\nStudi\u00f2 nel seminario di Recanati, poi in quello pontificio di Roma ed infine all'Universit\u00e0 di Roma - \"La Sapienza\" ove si laure\u00f2 \"in utroque jure\".\nNel dicembre del 1835 fu ordinato sacerdote.\nDopo aver ricoperto numerosi incarichi di docente e di prelato di Curia (fra i quali quello di protonotario apostolico), il 12 marzo 1877 papa Pio IX lo cre\u00f2 cardinale con il titolo di cardinale diacono di Sant'Angelo in Pescheria.\nIl 19 ottobre dello stesso anno venne nominato prefetto agli studi della Curia Romana.\nPartecip\u00f2 al conclave del 1878 che elesse papa Leone XIII.\nIl 9 agosto 1878 il neoeletto papa lo nomin\u00f2 cardinal segretario di Stato e il 28 febbraio 1879 opt\u00f2 per il titolo di cardinale presbitero di Santa Maria in Trastevere.\nLasciata la Segreteria di Stato, il 7 novembre 1881 divent\u00f2 prefetto della Sacra Congregazione del Concilio e prefetto della Curia romana, incarichi che mantenne fino alla morte, intervenuta a Roma il 25 luglio 1885 all'et\u00e0 di 73 anni.\nFu sepolto nel cimitero romano del Verano."}
{"id": "455209", "revid": "259021", "url": "https://it.wikipedia.org/wiki?curid=455209", "title": "Mamerco", "text": "Biografia.\nDi origine sabellica, probabilmente arriv\u00f2 in Sicilia a capo di un esercito mercenario. Secondo il racconto di Plutarco, era un uomo ricco e bellicoso ed era gi\u00e0 tiranno di Catania quando Timoleonte sbarc\u00f2 nell'isola. Diodoro Siculo narra che Mamerco si alle\u00f2 al condottiero corinzio dopo la vittoria nella battaglia contro Iceta di Lentini ad Adrano.\nNel 344 a.C. Timoleonte si autoproclam\u00f2 tiranno di Siracusa e nel 340 a.C. sconfisse i Cartaginesi nella battaglia del Crimisso. Il tiranno di Catania, spaventato dall'intenzione di Timoleonte di cacciare tutti i tiranni dalla Sicilia, si alle\u00f2 con Cartagine e Iceta di Lentini. Dopo qualche iniziale vittoria, Mamerco venne sconfitto proprio a Catania subendo delle pesanti perdite.\nFuggito a Messina, fu attaccato da mare e da terra e costretto alla resa. Dopo aver firmato un trattato di pace, fu portato a Siracusa, dove fu processato presso il teatro e crocifisso come un comune criminale.\nMamerco e la cultura.\nMamerco scrisse poemi e tragedie, secondo Plutarco, dei quali ci rimangono questi versi che riguardano le recenti vittorie (340 a.C.) su Timoleonte."}
{"id": "455223", "revid": "767487", "url": "https://it.wikipedia.org/wiki?curid=455223", "title": "Identit\u00e0 (filosofia)", "text": "Identit\u00e0, (dal latino \"identitas\", derivato da \"idem\" (\"stessa cosa\"), che riproduce il lemma greco \u03c4\u03b1\u1f50\u03c4\u03cc\u03c4\u03b7\u03c2), \u00e8 un termine e un principio filosofico che genericamente indica l'eguaglianza di un oggetto rispetto a s\u00e9 stesso . In relazione ad altri oggetti l'identit\u00e0 \u00e8 tutto ci\u00f2 che rende un'entit\u00e0 definibile e riconoscibile, perch\u00e9 possiede un insieme di qualit\u00e0 o di caratteristiche che la fanno essere ci\u00f2 che \u00e8 e, per ci\u00f2 stesso, la distinguono da tutte le altre entit\u00e0.\nGenesi e sviluppo.\nIl concetto di identit\u00e0 all'inizio traspare nella polemica tra gli eleati e i discepoli di Eraclito: questi, confermando la tesi del loro maestro che sostiene che \"tutto diviene\", negano che l'oggetto possa permanere identico a se stesso mentre gli eleati affermano l'immobilit\u00e0 e quindi l'identit\u00e0 con se stesso dell'essere che per Parmenide \u00e8 unico e fuori dal tempo mentre per Melisso la sua identit\u00e0 con se stesso si conserva nel tempo: l'essere cio\u00e8 conserva le sue caratteristiche che permangono inalterate nel corso del tempo; un'identit\u00e0 quindi che riguarda anche le molteplici cose reali che conservano le loro caratteristiche identitarie.\nTesi questa ripresa dai pluralisti i quali vedono nel continuo variare della realt\u00e0 la presenza degli elementi essenziali che invece non mutano e che mescolandosi tra loro creano la molteplicit\u00e0.\nVisione questa ripresa da Platone che attribuisce alle idee il carattere di essenzialit\u00e0 poich\u00e9 nel tempo esse non mutano, rimanendo sempre identiche a se stesse (\u1f00\u03b5\u1f76 \u03ba\u03b1\u03c4\u1f70 \u03c4\u03b1\u1f50\u03c4\u1f70 \u03bc\u03ad\u03bd\u03b5\u03b9\u03bd) \nIl concetto di identit\u00e0 comincia cos\u00ec a connettersi con Aristotele a quello di sostanza, un principio che consente alle cose di rimanere identiche a se stesse nel tempo e che fa s\u00ec che due cose siano identiche tra loro perch\u00e9 hanno la stessa sostanza. Dalla concezione di Aristotele ne deriver\u00e0 che nella critica al concetto di sostanza nella filosofia moderna, come in David Hume, si dovr\u00e0 necessariamente contestare il suo carattere d'identit\u00e0.\nIl giudizio identico.\nNella filosofia a partire dal XVIII secolo con Christian Wolff, Alexander Gottlieb Baumgarten e Immanuel Kant si diffonde l'espressione di \"principio di identit\u00e0 e di non contraddizione\" che \u00e8 storicamente preceduto dal \"giudizio d'identit\u00e0\" che ha un significato diverso. Il giudizio infatti, ossia il riferire, affermando o negando, un predicato a un soggetto, afferma che \u00abuna cosa, se \u00e8, non pu\u00f2 essere se non quella che \u00e8, nega la possibilit\u00e0 di qualsiasi giudizio in cui il predicato sia diverso dal soggetto, che non sia, cio\u00e8, giudizio identico.\u00bb Se \"Socrate \u00e8\" il giudizio identico dir\u00e0 che \"Socrate \u00e8 Socrate\", mai si potr\u00e0 esprimere un giudizio che dica che \"Socrate non \u00e8 Socrate\".\n\u00c8 evidente che i giudizi identici, nella loro tautologia non servono a nulla eppure trovano i loro sostenitori presso i cinici e i megarici che se ne servono per contestare la logica platonica che invece sosteneva che nel giudizio il soggetto sensibile era ontologicamente diverso dal predicato che ontologicamente apparteneva al mondo delle idee per cui posso esprimere un giudizio dove posso affermare, o negare il predicato rispetto al soggetto.\nPrincipio di non contraddizione.\nQuando quindi si parla di principio di identit\u00e0 (A \u00e8 A) questo riproporrebbe quell'inutile giudizio d'identit\u00e0 se non si collegasse all'aristotelico \"principio di non contraddizione\" per cui \"o A \u00e8 B, o A non \u00e8 B\" dove il contrasto eleatico tra essere e non essere \u00e8 superato dal fatto che dire \"non \u00e8 B\" non vuol dire negare l'essere di A ma semplicemente che A (conserva l'essere nel senso che) \"\u00e8 diverso\" da tutte le altre cose diverse da lui. Cos\u00ec il soggetto \u00e8 nello stesso tempo se stesso (identit\u00e0 (\u03c4\u03b1\u1f50\u03c4\u03cc\u03c4\u03b7\u03c2)) e diverso (alterit\u00e0 (\u1f11\u03c4\u03b5\u03c1\u03cc\u03c4\u03b7\u03c2)) da ogni altra cosa:\nAristotele \u00e8 nella linea di questa interpretativa quando definisce l'identit\u00e0 (\u03c4\u03b1\u1f50\u03c4\u03cc\u03c4\u03b7\u03c2) come \u00abuna certa unit\u00e0 di essere del molteplice, o di cosa considerata come molteplice, come quando si dice che una cosa \u00e8 identica a s\u00e9 stessa.\u00bb \nIl principio d'identit\u00e0 e di non contraddizione.\nIl principio d'identit\u00e0 e di contraddizione si sviluppa nell'ambito della scolastica che mette assieme il principio aristotelico di non contraddizione con l'asserzione, non aristotelica, dell'identit\u00e0 di soggetto e predicato\n\u00abA \u00e8 A, A non \u00e8 non A\u00bb\nnel tentativo di riaffermare l'immutabilit\u00e0 eleatica dell'essere nell'identit\u00e0 di soggetto e predicato.\nIl principio d'identit\u00e0 degli indiscernibili.\nDistinto dallo scolastico \"principium identitatis et contradictionis\" \u00e8 invece il particolare principium identitatis indiscernibilium gi\u00e0 accennato nell'et\u00e0 della filosofia antica, medioevale e moderna per il quale, poich\u00e9 \u00e8 impossibile che esistano oggetti individuali perfettamente identici (e in tal caso non si tratterebbe di una pluralit\u00e0 di realt\u00e0 ma di un'unica realt\u00e0), allora si pu\u00f2 solo affermare l'identit\u00e0 di un oggetto con se stesso non essendo noi capaci di cogliere la distinzione tra oggetti assolutamente identici, indiscernibili tra di loro.\nKant critic\u00f2 questo principio sostenendo come una molteplicit\u00e0 di realt\u00e0 del tutto identiche tra loro conservavano tuttavia la loro molteplicit\u00e0 che poteva essere colta osservando come queste si collocassero in maniera distinta e diversa nello spazio.\nLa filosofia dell'identit\u00e0.\nLa filosofia dell'identit\u00e0 appartiene a quei sistemi filosofici che partendo dalla distinzione tra due realt\u00e0 eterogenee poi le ritenga identiche in rapporto a una realt\u00e0 superiore a cui le prime due appartengono. Un esempio di queste dottrine \u00e8 la filosofia di Schelling dove le due sfere del reale e dell'ideale s'implicano a vicenda poich\u00e9 sono due poli dei quali l'uno \u00e8 la potenza dell'altro e tutti e due sono espressioni dell'assoluto al quale sono essenziali due momenti: l'identit\u00e0 e la differenza, o in altre parole, unit\u00e0 e opposizione. L'assoluto va cio\u00e8 definito come l'identit\u00e0 di \"identit\u00e0 e differenza\". L'introduzione della differenza rende possibile la molteplicit\u00e0. L'esplicazione dell'assoluto nell'infinita molteplicit\u00e0 dell'universo \u00e8 necessaria proprio perch\u00e9 il momento della differenza \u00e8 essenziale come quello dell'identit\u00e0. Tale attivit\u00e0 si dualizza cos\u00ec in una polarit\u00e0 di forze opposte, una positiva e una negativa (+ / \u2013): quella positiva (attrazione) la configura come unitaria, quella negativa (repulsione) la configura come molteplice. Ogni polo \u00e8 a sua volta l'unione di un \"+\" e un \"\u2013\": l'Uno si ritrova nei molti e i molti sono infinite sfaccettature dell'Uno."}
{"id": "455252", "revid": "125959150", "url": "https://it.wikipedia.org/wiki?curid=455252", "title": "Costanza d'Aragona (1183-1222)", "text": "Biografia.\nEra figlia del re d'Aragona Alfonso il Casto e di Sancha di Castiglia (1154-1208), che era figlia del re di Castiglia, Alfonso VII.\nMatrimonio con Emerico d'Ungheria.\nDopo la morte del padre nel 1197, il suo destino fu deciso dal fratello, il re d'Aragona Pietro II, che concord\u00f2 il suo matrimonio con il re Emerico d'Ungheria. Perci\u00f2, a 14 anni, Costanza lascio l'Aragona per l'Ungheria e, nel 1198 spos\u00f2 Emerico, al quale diede un figlio, Ladislao, l'anno seguente (1199).\nIl 26 agosto 1204, Emerico, sentendo approssimarsi la morte, incoron\u00f2 suo figlio per assicurargli la successione e lo affid\u00f2 a suo fratello Andrea, al quale fece promettere di proteggerlo e aiutarlo a governare il Regno d'Ungheria fino alla maggiore et\u00e0. Emerico mor\u00ec tre mesi dopo, il 30 novembre.\nAndrea, divenuto reggente, prese nelle sue mani tutto il potere mentre Costanza e il giovane re Ladislao si ritrovarono poco pi\u00f9 che prigionieri, tanto che fuggirono a Vienna dove si rifugiarono presso la corte del Duca d'Austria Leopoldo VI di Babenberg.\nIl piccolo Ladislao mor\u00ec inaspettatamente il 7 maggio 1205. L'ex reggente e ora re Andrea reclam\u00f2 il corpo del nipote che fece seppellire nella cripta reale a Sz\u00e9kesfeh\u00e9rv\u00e1r.\nCostanza torn\u00f2 in Aragona, nel Monastero di Sijena, che sua madre aveva fondato nel 1188 e nel quale si era ritirata dopo la morte del marito.\nMatrimonio con Federico II di Svevia.\nCostanza trascorse i successivi cinque anni nell'abbazia con la madre, fino a quando il re suo fratello concord\u00f2 con il papa Innocenzo III il suo matrimonio con Federico Hohenstaufen, re di Sicilia, sotto la tutela del papa.\nLe trattative per il matrimonio si erano gi\u00e0 concluse nel 1208 a Saragozza, senza che i due sposi si fossero ancora incontrati. Costanza assunse il titolo di regina di Sicilia. Nell'agosto del 1209 Costanza sbarc\u00f2 a Palermo per i festeggiamenti delle nozze. Aveva circa 29 anni, mentre lo sposo 14.\nNel 1211 nacque il suo secondo figlio, Enrico, futuro re di Germania.\nIl 9 dicembre 1212, Federico fu incoronato \"re dei Romani\" (titolo equivalente a Imperatore del Sacro Romano Impero) in opposizione a Ottone IV. Durante l'assenza del marito Costanza rimase in Sicilia come reggente.\nIl 22 novembre 1220, quando Federico fu incoronato Imperatore del Sacro Romano Impero da Papa Onorio III, Costanza divenne Imperatrice.\nLa morte.\nCostanza mor\u00ec a Catania il 23 giugno 1222 a causa della malaria e venne tumulata nella cattedrale di Palermo, in un sarcofago romano, con una preziosa corona di fattura siculo-normanna riconducile alle officine del palazzo reale di Palermo (la cosiddetta Corona di Costanza del Tesoro della Cattedrale). A questa corona sono accumunati dalla stessa fattura altre regalie, come il famoso mantello di Ruggero, conservato a Vienna.\nDopo la sua morte Federico promise al papa di sposare Jolanda di Brienne, erede al trono di Gerusalemme, e di partire per la crociata entro il 24 giugno del 1225."}
{"id": "455256", "revid": "15756", "url": "https://it.wikipedia.org/wiki?curid=455256", "title": "Alfa Romeo 6C", "text": "Alfa Romeo 6C \u00e8 una serie di automobili, presentata nel 1925, che nelle varie versioni ed evoluzioni \u00e8 stata prodotta dall'Alfa Romeo negli stabilimenti del Portello dal 1927 al 1953.\nLa sigla \"6C\", che sta per 6 cilindri, descrive il frazionamento del motore con cui tutti i modelli vennero equipaggiati, sia pur con differenze sostanziali tra le serie, a partire dalla cilindrata, continuamente aumentata dai 1500 cm3 originari fino ai 2500 cm3.\nIl contesto storico e la famiglia \"6C\".\nNell'autunno del 1924 non si era ancora spenta l'eco dei trionfi della Alfa Romeo P2, che Vittorio Jano ricevette dalla direzione dell'Alfa Romeo l'incarico alla progettazione di una \"vettura leggera economica con prestazioni brillanti\" destinata a sostituire il modello \"RM\".\nLa 6C progettata da Jano per raggiungere le desiderate prestazioni brillanti sfruttava il rapporto potenza-peso piuttosto che un motore potente in senso assoluto.\nSu un telaio in acciaio, leggero e resistente, erano montate sospensioni ad assale rigido su balestre semiellittiche davanti e dietro e un rivoluzionario motore sei cilindri in linea con valvole e albero a camme in testa di soli 1500 cm3 con 44 CV. Successivamente venne incrementata la cilindrata a 1750 e poi 1900 cm3 e vennero utilizzate testate bialbero, compressori volumetrici e componenti ausiliari in lega leggera per aumentare le prestazioni.\nA met\u00e0 anni '30 le vetture della serie 6C vennero totalmente riprogettate rimodernando il telaio introducendo le sospensioni a quattro ruote indipendenti per la prima volta in assoluto in Europa e montando un nuovo motore bialbero 2300 cm3 di cilindrata, aumentata pochi anni dopo fino a 2500 cm3.\nLa denominazione dei modelli segu\u00ec uno schema ben preciso per tutta la durata della produzione: 6C, ovvero il numero di cilindri, il valore approssimato della cilindrata che ne seguiva gli aumenti progressivi, l'indicazione di uno dei tre allestimenti e del conseguente livello di potenza disponibile, il tipo di carrozzeria montato ed eventualmente la firma del carrozziere che l'aveva realizzata.\nLe auto, durante tutta la produzione, vennero vendute sia come semplice autotelaio da far carrozzare a piacimento o, successivamente, come vetture complete con diverse versioni di carrozzeria. Per questo motivo le 6C di tutte le serie furono dotate di carrozzerie dei tipi pi\u00f9 disparati come torpedo, berline chiuse, spider, coup\u00e9, cabriolet, berlinette e anche berline di rappresentanza. Le vetture di tutte le serie hanno stili molto diversi tra loro sia perch\u00e9 realizzate da carrozzieri, e quindi designer, diversi e sia perch\u00e9 costruite in un arco di tempo molto lungo (1927-1950) in cui \u00e8 cambiato molto anche il modo di intendere le automobili. Su tutte le vetture, dall'inizio alla fine della produzione, il volante era posto a destra, come normale all'epoca.\nIl punto di forza di tutte le vetture della serie, ma soprattutto dei primi modelli, era il vantaggioso rapporto potenza-peso che le rese delle concorrenti competitive e vincenti in tutti i tipi di gare; dalle gare su strada come la Mille Miglia alle competizioni di durata in pista come la 24 Ore di Spa-Francorchamps.\nLa 6C 1500 o \"NR\".\nIl primo autotelaio, denominato \"NR\" in omaggio all'ingegner Nicola Romeo, proprietario dell'azienda, e solo in seguito alla fuoriuscita di Romeo dall'azienda rinominato \"6C 1500\", fu presentato al Salone automobilistico di Milano nell'aprile del 1925 e, in autunno, anche nei saloni di Parigi e di Londra. A causa di alcuni ritardi nella predisposizione dello stabilimento del Portello alla produzione la prima vettura completa non fu consegnata ai clienti fino al 1927.\nLa 6C 1500 Normale.\nLa nuova vettura sfrutta un telaio semplice ma leggero e resistente a longheroni e traverse in acciaio stampato con sezione \"a C\", un sistema di sospensioni con assali rigidi all'anteriore e al posteriore, molle a balestra semiellittiche e ammortizzatori a frizione e freni a tamburo a comando meccanico a pedale sulle quattro ruote a raggi da 19\". Era disponibile nella versione a passo corto da 2900 mm e versione a passo lungo da 3100 mm. La fabbrica offriva di serie una carrozzeria chiusa a quattro o a sei posti oppure l'autotelaio da far carrozzare come il cliente desiderasse.\nLa nuova vettura fu equipaggiata con un motore sei cilindri in linea totalmente nuovo progettato con criteri cos\u00ec avanzati che rimase in produzione, pur aggiornato, fino al 1933 e ottenne numerose vittorie in gare di ogni tipo. Il primo modello era dotato di basamento in alluminio, monoblocco e testata (fissa) in ghisa con valvole di aspirazione e scarico in testa comandate da un albero a camme, sempre in testa, azionato da un alberino di rinvio verticale dotato di doppia coppia conica, posto dietro il monoblocco. La cilindrata esatta era 1487 cm3 (alesaggio x corsa: 62 x 82 mm), di poco inferiore di 1,5 litri, da cui il nome 6C 1500. Questo motore sviluppa 44 CV a 4200 giri/min, una potenza e un regime di rotazione eccezionalmente elevati in rapporto alla cilindrata e all'anno di produzione grazie alla ridotta cilindrata unitaria (250\u00a0cm\u00b3) che aveva aumentato del 200% circa la resa termica rispetto agli standard dell'epoca. Il motore venne abbinato ad un cambio a quattro marce con integrato il freno a mano che agiva sulla trasmissione.\nIl primo esemplare consegnato ai clienti e utilizzato per le foto pubblicitarie fu una torpedo realizzata dalla Carrozzeria Nord Italia che durante i collaudi nell'inverno del 1927 raggiunse i 110 km/h.\nLa 6C 1500 Sport e Super Sport.\nCome si addice ad un'Alfa Romeo, anche la neonata 6C 1500 venne impiegata nelle competizioni e nel 1928 venne lanciata la pi\u00f9 specializzata versione Sport con 54 CV di potenza a 4400 giri/min., 10 in pi\u00f9 della 1500 Normale, seguita poco dopo dalla ancor pi\u00f9 spinta Super Sport.\nLa Sport aveva una nuova testata smontabile e non pi\u00f9 fissa con due alberi a camme, sempre comandati da un alberino e due coppie coniche, con valvole inclinate fra loro di 90\u00b0, camere di scoppio emisferiche e rapporto di compressione aumentato. Non era la prima volta in assoluto che un'Alfa Romeo sfruttava queste soluzioni tecniche ma per la prima volta vennero applicate su un'auto di serie, pur numericamente contenuta. Venne anche spostato il serbatoio della benzina dietro l'assale posteriore e al suo posto venne montato un serbatoio pi\u00f9 piccolo per alimentare a caduta il carburatore doppio corpo.\nSu questa meccanica vennero spesso montate carrozzerie sportive 2 posti, molto spesso realizzate da Stabilimenti Farina e Castagna con il brevetto Weymann, un telaio in legno con giunti elastici coperti da pannelli di pergamoide o similpelle, che risultava pi\u00f9 leggero delle carrozzerie tradizionali e faceva sfiorare loro i .\nIl debutto sportivo della 6C 1500 Sport avvenne il 6 giugno del 1927 sul neonato Circuito di Modena quando la Sport era ancora un prototipo equipaggiato con il motore bialbero sperimentale. Alla partenza erano schierate due vetture, una per Attilio Marinoni e una per Enzo Ferrari, che vinse la gara di davanti al compagno di squadra in 3,20'25\" alla media di .\nLa Super Sport \u00e8 la versione ancor pi\u00f9 spinta della Sport, ancora con motore aspirato ma con rapporto di compressione aumentato e diverso carburatore doppio corpo che sviluppava 60 CV a 4800 giri/min. e faceva raggiungere ai leggeri spider i . La \"6C 1500 Super Sport\" \"Spider Zagato\" del 1928 fu la capostipite delle spider Alfa Romeo, intese come automobili sportive scoperte due posti, che avr\u00e0 famose eredi come Giulietta Spider e Duetto.\nLa 6C 1500 Super Sport Compressore e Super Sport Compressore \"Testa Fissa\".\nDopo Sport e la Super Sport vennero costruite due nuove versioni pensate espressamente per le competizioni: la Super Sport Compressore e la Super Sport Compressore \"Testa Fissa\". La Super Sport Compressore si basava sulla Super Sport ma montava anche un sistema di sovralimentazione con compressore volumetrico a lobi Roots che aumentava la potenza a 76 CV a 4800 giri/min. e faceva raggiungere alle vetture i .\nQuesto modello \u00e8 noto anche come Mille Miglia Speciale perch\u00e9 proprio con la prima di queste leggere Spider con carrozzeria Zagato condotta da Giuseppe Campari e Giulio Ramponi, l'unica con compressore iscritta, nel 1928, l'Alfa Romeo registr\u00f2 la prima di undici vittorie nella Mille Miglia.\nIl tallone d'achille della Super Sport Compressore, come di altre vetture del periodo del resto, era rappresentato dalla qualit\u00e0 dei materiali di cui erano fatte le guarnizioni per cui non era possibile aumentare oltre un certo limite il rapporto di compressione, pena durante l'intenso uso agonistico bruciare la guarnizione della testata causando il ritiro. Per ovviare al problema Vittorio Jano svilupp\u00f2 una versione del motore con compressore e testata fissa capace di 84 CV a 5500 giri/min, che, non essendo presente la guarnizione della testata, non poteva perdere compressione o bruciare la guarnizione stessa. Le vetture su cui vennero montati questi motori, note come \"6C 1500 Super Sport Compressore \"Testa Fissa\"\", erano tutte spider capaci di raggiungere i .\nOltre a quella nella Freccia Rossa 1928 arrivarono molte altre vittorie per la 6C 1500 nei vari allestimenti sportivi tra cui la 24 Ore di Spa, con alla guida Boris Ivanowski e Attilio Marinoni, e i circuiti di Alessandria e di Modena, con Enzo Ferrari al volante, e numerosi piazzamenti tra cui due secondi posti di Giuseppe Campari alla Targa Florio e alla 24 Ore di Le Mans. Ovviamente la carriera sportiva non termin\u00f2 nel 1928 ma continu\u00f2 per diversi anni nelle mani di validi piloti privati.\nPrima che fosse sostituita dalla sua erede con cilindrata maggiorata, la 6C 1750, del modello \"6C 1500\" furono prodotti 1.075 esemplari stradali di cui 171 \"Sport,\" 15 \"Super Sport,\" 10 \"Super Sport Compressore e\" 6 \"Super Sport Compressore \"Testa Fissa\".\"\nLa 6C 1750 e 6C 1900.\nAl Salone Internazionale dell'Automobile di Roma del 1929 venne presentata la nuova versione della 6C con cilindrata aumentata a 1.752\u00a0cm\u00b3 (alesaggio x corsa: 65 x 88 mm), da cui il nome Alfa Romeo 6C 1750, in tre allestimenti: Turismo, Sport e Super Sport; e denominata anche \"2\u00aa serie\", per sottolineare la stretta parentela con la 6C 1500, di cui recuperava gli allestimenti Normale, Sport e Super Sport.\nQuesto modello rimase in produzione sino al 1933 con vari aggiornamenti che ne migliorarono costantemente affidabilit\u00e0 e prestazioni. Le prime \"nuove\" 6C 1750 erano infatti delle 6C 1500 con cilindrata aumentata, poi con l'esaurirsi delle scorte di parti 1500 ,vennero adottate gradualmente le parti specifiche progettate per quest'auto come il telaio modificato, le ruote a raggi da 18\" e i freni a tamburo con alettatura per il raffreddamento.\nAlla base della gamma vi era la 6C 1750 Turismo, ex \"Normale\", con motore monoalbero a camme in testa (smontabile) da 46\u00a0CV a 4000 giri/min. e telaio rinforzato a passo lungo da 3100 mm. veniva venduta come autotelaio su cui poteva essere montata anche una inedita carrozzeria berlina metallica realizzata dalla stessa casa, di cui era stato aperto da poco il reparto carrozzeria interno, su disegno della Carrozzeria Castagna.\nLa 6C 1750 Sport e la 6C 1750 Gran Turismo.\nLa 6C 1750 Sport regalava prestazioni pi\u00f9 sportive con un motore bialbero da 55 CV a 4400 giri/min. montato sul telaio a passo corto da 2900 mm e carrozzato solitamente con carrozzerie sportive a due o quattro posti da carrozzieri esterni come Castagna, Garavini o Touring nonostante fosse disponibile anche la berlina con carrozzeria Alfa. Su tutte le vetture comunque a prescindere dal fatto che fossero usate pelle oppure tessuti pregiati per rivestire i sedili il grado di finitura era altissimo. A dispetto del nome la Sport non era una vettura da competizione ma alcune vetture comunque furono impiegate in gara e in particolare una 6C 1750 GT con carrozzeria berlinetta aerodinamica in Weymann della Touring ottenne la vittoria nella classe \"guide interne\" e l'8\u00ba posto assoluto alla Mille Miglia 1931 nonch\u00e9 la vittoria assoluta alla 3\u00b0 Coppa Milano-Sanremo del 1931.\nNel 1930, col passaggio alla 6C 1750 3\u00aa serie, la Sport venne rinominata Gran Turismo mentre dal 1931, con la 4\u00aa serie, e dal 1932, con la 5\u00aa serie, venne anche prodotta una versione sovralimentata della Gran Turismo, la Gran Turismo Compressore, che univa il motore con compressore ma depotenziato a 80 CV a 4400 giri/min. con il telaio a passo lungo della Turismo. Oltre a queste caratteristiche la GTC apportava anche delle migliorie all'autotelaio, pi\u00f9 rigido, con balestre montate all'esterno dei longheroni e non pi\u00f9 sotto, assali pi\u00f9 robusti, freni sempre a tamburo ma con diametro maggiorato da 320 a 400 mm e ammortizzatori a frizione regolabili.\nCome l'antenata, questa vettura non era costruita espressamente per le gare ma una 6C 1750 GTC con carrozzeria Weymann Touring, battezzata \"Fugientem incurro diem\", guidata da Ferdinando Minoia e Renato Balestrero giunger\u00e0 quarta assoluta e prima della classe \"guide interne\" della Mille Miglia 1932.\nLa 6C 1750 Super Sport e la 6C 1750 Gran Sport.\nLa pi\u00f9 potente e leggera delle 6C 1750, presentata a Roma, fu la Super Sport, con motore bialbero aspirato da 64 CV a 4500 giri/min o sovralimentato con compressore volumetrico a lobi Roots da 85 CV a 4500 giri/min., su telaio con passo ulteriormente accorciato a 2745 mm. Le Super Sport erano vere auto sportive e perci\u00f2 vennero dotate di leggere carrozzerie spider in alluminio per lo pi\u00f9 ad opera di Zagato. Gli interni sulle SS e sulle GS erano sobri ma rifiniti con la massima cura, con sedili e pannelli laterali realizzati in pelle e una capote utile solo a riparare dalle piogge leggere. Il cruscotto, con il volante a destra, era molto completo, con strumenti Jaeger a fondo nero; da sinistra: indicatore del livello dell'olio direttamente sul serbatoio, orologio, indicatore della pressione dell'olio, contagiri, devioluci a chiave e pulsante d'avviamento, tachimetro-contachilometri e indicatore della temperatura dell'acqua. Sulle versioni meno sportive gli stessi strumenti, leggermente pi\u00f9 piccoli, erano raggruppati in un pannello in legno montato al centro del cruscotto.\nSei esemplari di 6C 1750 SS furono dotati di un motore speciale \"Testa Fissa\", per gli stessi motivi per cui venne creata questa versione della 6C 1500, con testata fusa in blocco coi cilindri, diametro delle valvole aumentato a 30 mm, angolo tra di loro aumentato a 100\u00b0, per portare la potenza a 95 CV a 5000 giri/min e la velocit\u00e0 massima a .\nLe qualit\u00e0 sportive della 6C 1750 Super Sport vennero dimostrate dalla Mille Miglia 1929, vennero iscritte 26 modelli 6C, di queste ben 25 arrivarono al traguardo con 7 vetture nei primi 10 posti tra cui la \"Testa Fissa\" con carrozzeria Spider Zagato guidata da Giuseppe Campari e Giulio Ramponi che vinse, bissando il successo dell'anno precedente, in 18.04'25\". Anche alla 24 Ore di Spa la 6C 1750 SS ottenne una vittoria schiacciante, con tre vetture ai primi tre posti: primi Robert Benoist e Attilio Marinoni, secondi George Eyston e Boris Ivanowski e terzi Louis Rigal e Goffredo Zehender. Oltre alle vittorie nel 1929 arrivarono anche altri piazzamenti di rilievo alla Targa Florio e al Tourist Trophy.Nel 1930 la Super Sport fu sostituita dalla 6C 1750 Gran Sport 3\u00aa serie, senza sostanziali modifiche meccaniche, venne solo soppresso il motore non sovralimentato, che tuttavia sopravvisse sui modelli meno potenti Turismo e Gran Turismo. Furono inoltre costruite altre sei \"Testa Fissa\" su base Gran Sport, con una potenza di 102 CV, la pi\u00f9 alta mai raggiunta dal motore sei cilindri 1750 cm3. Quello stesso anno arriv\u00f2 un'altra vittoria alla Mille Miglia 1930 con Tazio Nuvolari e Gianbattista Guidotti che batterono Achille Varzi e Carlo Canavesi su una vettura gemella e superarono per la prima volta la media di . La gara, vinta da Nuvolari, venne dominata dalle Alfa Romeo 6C 1750 GS che si piazzarono ai primi quattro posti e all'ottavo, nono e decimo. Quello stesso anno venne completato da due triplette alla 24 Ore di Spa; con Attilio Marinoni e Pietro Ghersi primi, Franco Cortese e Boris Ivanowski secondi e Carlo Canavesi e Goffredo Zehender terzi; e al Tourist Trophy con Tazio Nuvolari che esalt\u00f2 le sue doti di pilota e quelle di tenuta sotto la pioggia della sua 6C 1750 GS con carrozzeria sportiva della Carlton Carriage Co., seguito da Giuseppe Campari e Achille Varzi su due vetture gemelle.Nel 1931 venne introdotta la 4\u00aa serie di 6C 1750 con un telaio irrigidito e con balestre montate all'esterno dei longheroni anzich\u00e9 sotto, assali pi\u00f9 robusti ereditati dalla 8C 2300 e freni a tamburo con diametro maggiorato da 320 a 400 mm. Quell'anno, nonostante i consistenti miglioramenti tecnici, la 6C 1750 ottenne solo piazzamenti poich\u00e9 la neonata Alfa Romeo 8C 2300 era pi\u00f9 veloce e potente. Le pi\u00f9 famose 6C 1750 GS furono quelle con carrozzeria Spider di Zagato e di Touring, che si dettero battaglia sui campi di gara e alcune di esse erano caratterizzate dalla presenza di tre fari anteriori coperti da caratteristiche coperture in acetato rosso. Oltre alle leggere spider da competizione, la Carrozzeria Touring di Milano realizz\u00f2 anche la 6C 1750 GS \"Flying Star\", costruita appositamente per la facoltosa cliente genovese Josette Pozzo e presentata al concorso d'eleganza Villa d'Este del 1931 dove vinse la Coppa d'Oro per essere stata l'auto pi\u00f9 bella presente.\nNel 1938 sulla base di un'Alfa Romeo 6C 1750 GS del 1931 con carrozzeria Spider Zagato molto danneggiata venne montata una nuova carrozzeria dalla linea estremamente aerodinamica, simile a quella delle coeve vetture Grand Prix, disegnata dal conte Mario Revelli di Beaumont e realizzata dal carrozziere savonese Aprile.\nCon la cessione dell'Alfa Romeo all'IRI nel 1932 la 6C 1750 GS venne ulteriormente modificata dando origine alla 5\u00aa serie, con modifiche meccaniche di dettaglio. Inoltre tutta l'attivit\u00e0 sportiva passo nelle mani della Scuderia Ferrari di Modena guidata da Enzo Ferrari e la cilindrata di alcune 6C 1750 GS venne ridotta a 1500 cm3 per competere nella categoria 1,5 litri sovralimentate dato che l'assoluto era ormai appannaggio della 8C 2300. Sia la carrozzeria James Young Ltd. a Londra che la Castagna a Milano realizzarono delle eleganti versioni coup\u00e9 e cabriolet della 6C 1750 GS, alle volte partendo da esemplari usati nelle gare.\nLa 6C 1750 GS 6\u00aa serie e 6C 1900 GT.\nNell'ultimo anno di produzione la 6\u00aa serie 6C viene completamente rinnovata, sdoppiandola in due cilindrate. La 6C 1750 sopravvive solo nell'allestimento Gran Sport e viene introdotta la nuova versione Alfa Romeo 6C 1900 GT, con cilindrata portata a 1917\u00a0cm\u00b3, per sostituire la 6C 1750 Gran Turismo. Vi furono affinamenti significativi su tutti gli aspetti della vettura: il telaio venne modificato saldando una porzione di lamiera a chiudere la sezione \"a C\" dei longheroni, divenne cos\u00ec una specie di telaio scatolato pi\u00f9 rigido del precedente, sulle balestre anteriori comparvero i Silentbloc, gli ammortizzatori a frizione posteriori divennero regolabili dal posto guida e sul cambio vennero montati i sincronizzatori sulla terza e sulla quarta marcia e applicato un dispositivo \"a ruota libera\". Il motore 6C 1750 ottenne le stesse migliorie di quello della 6C 1900 con cilindrata aumentata a 1917\u00a0cm\u00b3 (alesaggio x corsa: 68 x 88 mm) come la nuova testata in alluminio con sedi valvole in bronzo e bielle irrobustite. Il motore della nuova 6C 1750 GS mantenne il sistema di sovralimentazione con compressore e gli 85 CV della precedente Gran Sport mentre la nuova 6C 1900, che non montava il compressore, sviluppava 68 CV a 4500 giri/min.\nUn'altra novit\u00e0 portata dalla 6C 1900 GT fu l'allestimento della carrozzeria; infatti, pur se non mancarono vetture realizzate dai carrozzieri esterni, la maggior parte dei 197 esemplari fu \"carrozzato\" dalla stessa casa con una carrozzeria berlina a quattro porte disegnata dalla Castagna. La partecipazione sportiva di questo modello fu molto limitata: si ricordano solo delle partecipazioni private alla Mille Miglia 1934.\nOvviamente anche sulla 6C 1750 GS 6\u00aa serie vennero realizzate carrozzerie speciali: a Parigi il carrozziere francese di origini italiane Giuseppe Figoni costru\u00ec un esemplare unico di 6C 1750 GS con carrozzeria coup\u00e9 \"a goccia\" rifinita con una verniciatura bicolore bianca e nera. La vettura venne esposta allo stand Alfa Romeo al Salone dell'Automobile di Parigi del 1933 e vinse due Gran Prix d'Honneur ai concorsi di eleganza di Nizza e Monaco del 1934. Il primo proprietario decise di usare la vettura in gara e, montata una carrozzeria spider, la vettura fu schierata anche a Le Mans, dove arriv\u00f2 sesta. Alla fine della stagione sportiva, le fu rimontata la carrozzeria Figoni e venne destinata ad uso stradale.\nLa 6C 2300 e 6C 2300 B.\nIl 1934 fu un anno di grandi cambiamenti per l'Alfa Romeo perch\u00e9 la dirigenza prese la decisione di razionalizzare tutte le vetture della gamma pensionando la magnifica, ma costosissima per l'azienda, 8C 2300, e sostituendola con una vettura sei cilindri pi\u00f9 economica da produrre e da mantenere per i proprietari. Le vecchie 6C 1750 GS e 1900 GT avevano cilindrata troppo piccola per reggere il confronto prestazionale con la 8C 2300 e quindi vennero pensionate; rimpiazzandole con una nuova 6C, con un telaio simile e un motore nuovo con cilindrata aumentata a 2,3 litri, quella della \"grande\" 8C.\nLa nuova Alfa Romeo 6C 2300, progettata sempre da Vittorio Jano, venne svelata al Salone dell'Automobile di Milano del 1934 in due versioni, Turismo e Gran Turismo.\nPer entrambe l'autotelaio rimase simile a quello della 1900 GT; con longheroni di acciaio scatolato muniti di fori di alleggerimento sul lato interno, sospensioni ad assale rigido davanti e dietro con balestre semiellittiche esterne al telaio e ammortizzatori a frizione di cui quelli posteriori regolabili dal posto guida. I freni rimasero a tamburo ma venne migliorato il sistema meccanico di comando, la frizione divenne monodisco a secco e il cambio, sempre con terza e quarta marcia sincronizzate, venne dotato di sistema a ruota libera.\nIl motore venne interamente riprogettato da Jano pur mantenendo l'architettura sei cilindri in linea bialbero. La nuova unit\u00e0 aveva monoblocco in ghisa e testata in lega leggera, cilindrata di 2309 cm3 (alesaggio x corsa: 70 x 100 mm) e nuovi organi della distribuzione, gli alberi a camme in testa venivano azionati per la prima volta anche da una catena invece del solito alberino con coppia conica, posta per\u00f2 davanti al monoblocco e non pi\u00f9 dietro, per rendere il tutto pi\u00f9 silenzioso. Le punterie montarono un nuovo dispositivo di regolazione del gioco valvole tramite piattelli e scodellini. Le due valvole per cilindro erano inclinate fra loro di 90\u00b0 rendendo emisferiche le camere di scoppio. L'alimentazione era assicurata da un carburatore verticale Solex doppio corpo.La 6C 2300 Turismo montava un motore da 68 CV a 4400 giri/min su un telaio a passo lungo da 3210 mm mentre la 6C 2300 Gran Turismo montava un motore con rapporto di compressione aumentato da 76 CV su un telaio a passo corto da 2925 mm.\nL'Alfa Romeo proponeva di serie sui telai Turismo una carrozzeria berlina Castagna 6-7 posti, pesante ben 1460 Kg ma comunque capace di raggiungere i 120 Km/h, mentre per i Gran Turismo una lussuosa berlina metallica 4 porte, disegnata della carrozzeria Castagna e realizzata direttamente al Portello, pesante solo 1280 Kg che raggiungeva i 130 Km/h oltre ad una berlina della Touring e alla \"Cabriolet Royal\" di Castagna. Nonostante questo l'autotelaio nudo fu tra i pi\u00f9 gettonati da far carrozzare a piacimento come spider o berlinetta da Touring, Zagato o Pinin Farina.\nGli allestimenti interni dipendevano dalla versione scelta, di base venivano forniti sobri rivestimenti in tessuto ma un carrozziere esterno lasciava la scelta al cliente che poteva ottenere sedili anche in pelle, addirittura colorata, o moquette pi\u00f9 soffice e, in generale, finiture migliori di quelle della casa. Immutati furono gli strumenti a fondo nero raggruppati su un pannello di legno al centro della vettura della precedente 1900 GT ma venne adottato un nuovo volante a tre razze. A partire dalla serie successiva 6C 2300 B vennero ridisegnati gli strumenti adottando due quadranti circolari a fondo bicolore che raggruppavano tutti gli indicatori. Posizionato a sinistra vi era il contagiri con l'indicatore del livello della benzina e l'orologio integrati mentre a destra il tachimetro-contachilometri con gli indicatori di temperatura e pressione dell'olio inclusi. Al centro vi erano la chiave di accensione con il commutatore delle luci e i pomelli di servizio.Anche la 6C 2300 scese in gara, per la prima volta, nell'edizione d'esordio della \"Coppa d'Oro del Littorio\", una gara di resistenza disputata in tre tappe su un totale di 5.687 chilometri. Quattro vetture con carrozzeria Spider Brianza furono affidate alla Scuderia Ferrari, che gestiva, di fatto, l'attivit\u00e0 sportiva della casa. I motori vennero potenziati fino a 95 CV a 4500 giri/in dotandoli di un nuovo collettore di aspirazione, due carburatori monocorpo Solex da 35 mm e due collettori di scarico sportivi \"3 in 1\", simili a quelli della 6C 1750 GS. Altre modifiche includevano un rapporto al ponte pi\u00f9 lungo, un impianto elettrico modificato con una seconda batteria, un serbatoio del carburante maggiorato; due pompe del carburante e l'aggiunta di un contagiri. Le Alfa Romeo 6C 2300 Spider tuttavia non vinsero la gara concludendo la gara al 2\u00b0,4\u00ba e 5\u00ba posto e la vettura di Attilio Marinoni si ritir\u00f2 per un incidente nella seconda tappa. La rivincita della 6C 2300 arriv\u00f2 alla \"Targa Abruzzo - 24 Ore di Pescara\" corsa tra il 12 e il 13 agosto 1934, quando tre berlinette faux-cabriolet realizzate dalla carrozzeria Touring e battezzate \"Aternum\" (dal fiume Aterno che scorre nei pressi di Pescara) finirono al 1\u00ba, 2\u00ba e 3\u00ba posto. Gli equipaggi composti da Franco Cortese e Francesco Severi, Mario Tadini e Nando Barbieri e Archimede Rosa e Gianfranco Comotti \"regolarono\" la Lancia Astura, che aveva vinto la precedente Coppa d'Oro del Littorio, guidata da Carlo Maria Pintacuda e Antonio Brivio e anche l'Alfa Romeo 8C 2300 Corto Spider di Guy Moll e Pietro Ghersi.\nL'Alfa Romeo decise quindi di costruire una serie di 60 telai Gran Turismo con le stesse specifiche meccaniche delle berlinette preparate su cui montare diverse varianti di carrozzeria battezzando l'allestimento \"Pescara\" in memoria della maratona abruzzese.\nIl giovane patron della \"Scuderia Maremmana\", lo svizzero Jacques de Rham, acquist\u00f2 nei primi mesi del 1937 due Alfa Romeo 6C 2300 GT Pescara - uno del 1934, l'altro del 1935 - entrambi con carrozzeria Berlinetta Touring, e li guid\u00f2 in varie corse in salita. Ritenne che le auto fossero troppo pesanti per vincere e le fece spedire a Milano da Zagato per dotarle di pi\u00f9 leggere carrozzerie in alluminio spider \"a siluro\". Il risultato \u00e8 stato un notevole risparmio di peso, circa 300 kg, con il totale inferiore ai 1000 kg. Zagato consegn\u00f2 entrambe le vetture alla fine di maggio del 1937. Dopo una discreta carriera sportiva le vetture purtroppo andarono perdute ma un collezionista ne ha fatto realizzare una fedele replica partendo dal telaio di una berlina.\nLa carrozzeria Touring nel 1934 realizz\u00f2 sul telaio lungo della 6C 2300 Turismo quattro esemplari di berlina aerodinamica battezzata \"Soffio di Satana\". La linea della sua carrozzeria quattro porte senza montante centrale in alluminio fu uno dei primi tentativi di applicare soluzioni aerodinamiche alle automobili di serie; la calandra \u00e8 arrotondata, il parabrezza \u00e8 inclinato e diviso in due al centro (e non piatto), l'alloggiamento della ruota di scorta \u00e8 carenato e il paraurti anteriore diviso in due \u00e8 \"a profilo alare\" mentre quello posteriore \u00e8 \"a nastro\". Gli interni vennero dotati di rifiniture lussuose come sedili e pannelli porta in pelle con inserti in radica di noce, luci di cortesia con cornici in argento e una tendina d'oscuramento del lunotto dotata di comando a distanza posto alla destra del volante. Il motore rimase quello della versione Turismo con 68 CV. Lo speciale appellativo \"Soffio di Satana\" venne creato da Felice Bianchi Anderloni, patron della Carrozzeria Touring e il poeta Gabriele D'Annunzio ne acquist\u00f2 un esemplare (attualmente) di colore amaranto con dettagli ocra, tetto rivestito in pegamoide e interni in pelle color crema.\nLa 6C 2300 B.\nNel 1935, dopo un solo anno, venne lanciata la seconda serie della 6C 2300, l'Alfa Romeo 6C 2300 B. La nuova auto riutilizz\u00f2 il motore della 6C 2300 ma su un telaio completamente nuovo. Venne montato un inedito comando idraulico per i freni a tamburo e da un sistema di sospensioni ad assali rigidi e molle a balestra si pass\u00f2 ad uno pi\u00f9 raffinato con sospensioni indipendenti sulle quattro ruote. Cos\u00ec l'Alfa Romeo divenne la prima casa automobilistica in Europa ad adottare questa soluzione su un'auto prodotta in serie.\nLe nuove sospensioni anteriori, che vennero addirittura brevettate da Vittorio Jano, seguono uno schema unico con due bracci tirati sovrapposti collegati ad un sistema smorzante composto da una molla elicoidale e un ammortizzatore idraulico telescopico coassiali racchiusi in un \"astuccio\", un cilindro metallico che protegge queste parti delicate dagli agenti atmosferici. Le sospensioni posteriori invece sfruttano un sistema a ponte pendolare guidato da bracci tirati con ammortizzatori idraulici telescopici e barre di torsione longitudinali derivato dal ponte \u201cpendolare\u201d, brevettato stavolta dallo Studio Porsche, che fu contattato da Jano nel 1934 per assicurarsene la licenza costruttiva. Jano riutilizz\u00f2 poi lo stesso schema (adattato) che aveva progettato per la vettura di serie sulla nuova monoposto 8C-35 da gran premio che debutt\u00f2 al seguente GP d\u2019Italia.\nLa vettura veniva venduta sia come vettura completa che come autotelaio a passo corto da far carrozzare in due misure di passo, corto (3000 mm) e lungo (3250 mm), e gli stessi allestimenti del modello precedente. La versione Turismo standard era una berlina 6/7 posti realizzata sul telaio a passo lungo dalla casa stessa su disegno della Castagna con motore da 70 CV, 2 in pi\u00f9 della \"vecchia\" Turismo; molto apprezzata come auto blu dal governo di allora.\nSul telaio a passo corto della Gran Turismo l'Alfa Romeo mont\u00f2 invece di serie una carrozzeria berlina quattro porte dalla linea piuttosto aerodinamica prodotta internamente rendendo contemporaneamente disponibile il suo autotelaio da far carrozzare a piacimento. Tutte le vetture finite, berline, spider e berlinette, potevano essere dotate del motore Pescara da 95 CV a 4500 giri/min.\nAnche per la nuova 6C 2300 B Pescara arriv\u00f2 il debutto sportivo alla Mille Miglia del 1935 con due berlinette aerodinamiche in alluminio realizzate dalla carrozzeria Touring finirono all'8\u00ba e al 10\u00ba posto con Franco Cortese e Francesco Severi ed Archimede Rosa e Gianfranco Comotti.\nAltre tre berlinette realizzate dalla carrozzeria Touring corsero, ovviamente, alla \"Targa Abruzzo - 24 Ore di Pescara\" corsa tra l'11 e il 12 agosto 1935 finendo al 1\u00ba, 2\u00ba e 4\u00ba posto con gli equipaggi composti da Franco Cortese e Francesco Severi, Archimede Rosa e Gianfranco Comotti e Mario Tadini e dal principe Nicola di Romania. Queste tre vetture furono costruite con una tecnica simile a quella che verr\u00e0 brevettata poco dopo col nome di \"Superleggera\". Queste auto furono le antenate delle nuove 6C 2300 B Mille Miglia berlinetta Touring che debuttarono alla Mille Miglia 1937. La tecnica (mutuata dalla costruzione aeronautica) prevede una scocca con un'intelaiatura in sottili tubi d'acciaio saldata al telaio sulla quale vengono applicati pannelli di alluminio dallo spessore variabile in relazione agli sforzi da subire con la forma della carrozzeria. Telaio e carrozzeria erano tutt'uno anticipando di parecchi anni l'avvento della tecnologia a scocca portante.\nAlla Mille Miglia del 1936 due 6C 2300 B e una 6C 2300 Pescara giunsero 9\u00b0, 11\u00b0 e 13\u00b0 assolute e 1\u00b0,2\u00b0 e 3\u00b0 nella \u201cClasse oltre 2.000 cc senza compressore\u201d, essendo le uniche iscritte in quella classe. L\u2019ultima di quelle vetture era la 6C 2300 GT Pescara Spider Touring personale di Mussolini e, convertita all'alimentazione ad alcool, pilotata dal suo autista personale Ercole Boratto in coppia con Guido Mancinelli. L'auto venne usata dal Duce come auto personale e per gli incontri istituzionali dal 1936 al 1939 ed \u00e8 unica; con carrozzeria spider 2 posti pi\u00f9 sedile posteriore \"della suocera\" rifinita in amaranto e pelle nera all'interno.\nL'anno successivo alla Mille Miglia presero il via 10 esemplari di 6C 2300 in tutte le versioni e Boratto, stavolta in coppia con Gianbattista Guidotti, ottenne un 4\u00ba posto a bordo di una nuova versione della 6C 2300 B, la \"MM Berlinetta Anno XV\" con carrozzeria Superleggera Touring e motore potenziato a 105 CV, messa loro a disposizione ufficialmente dall'Alfa Romeo e realizzata al fine di celebrare il 15\u00ba anniversario della Marcia su Roma. Il successo fu cos\u00ec eclatante che da l\u00ec in poi il modello pi\u00f9 potente cambi\u00f2 nome da \"Pescara\" a \"Mille Miglia\" e venne reso disponibile con una carrozzeria berlinetta Touring simile a quella che aveva ottenuto la vittoria alla corsa bresciana.\nErcole Boratto in coppia con il collaudatore Alessandro Gaboardi ottene un'altra vittoria con una 6C 2300 B MM Spider Touring alla Bengasi-Tripoli, la \"Mille chilometri coloniale\", una gara nata da un'idea di Mussolini come \"sfoggio della potenza dell'Impero\" per promuovere la nuova strada litoranea appena costruita.\nTra i molteplici esemplari unici realizzati ce ne fu uno diverso da tutti gli altri, l'Alfa Romeo 6C 2300 Aerodinamica Spider Jankovits, un prototipo aerodinamico a motore centrale progettato da Vittorio Jano e costruito tra il 1935 e il 1939 dai fratelli Gino e Oscar Jankovits, rappresentanti Alfa Romeo per Fiume. L'Aerodinamica Spider \u00e8 rivoluzionaria perch\u00e9 rappresenta il primo design \"moderno\" di auto sportiva a motore centrale, la prima auto con posizione di guida centrale e la prima vettura progettata per tenendo conto di principi aerodinamici di nuova concezione per offrire una resistenza all'avanzamento ridotta sia sopra che sotto la vettura attraverso una carenatura del fondo vettura e per ridurre il sollevamento dell'avantreno alle alte velocit\u00e0. Jano forn\u00ec la sua competenza ingegneristica e le parti Alfa Romeo necessarie agli Jankovits che hanno costruito, testato e sviluppato la vettura speciale a Fiume. Il telaio 6C 2300 n\u00b0 700.315, fu spedito a Fiume insieme ai progetti e nel 1935 cominci\u00f2 la costruzione della vettura con il motore e il cambio 6C 2300 accoppiati ad un differenziale con un giunto elastico sistemati al centro della vettura dietro il pilota. Le sospensioni erano a ruote indipendenti. Il vano motore tuttavia venne pensato per ospitare un nuovo motore V12 sperimentale, che per\u00f2 non entr\u00f2 mai sotto quel cofano perch\u00e9 Jano lasci\u00f2 l'Alfa Romeo nel 1937 e il progetto venne interrotto. L'auto rimase ai fratelli Jankovits che la immatricolarono per circolare su strada dotandola di parabrezza, paraurti e indicatori di direzione e la tennero, col motore sei cilindri, poi modificato con tre carburatori Weber 36 D04 nel 1939, fino al 1946; quando la usarono per oltrepassare il confine dalla Jugoslavia all'Italia e la vendettero ad un soldato americano. Oggi l'auto \u00e8 stata restaurata e conserva ancora le targhe originali di Fiume. Al Salone dell'Automobile di Milano del 1937 la Pinin Farina present\u00f2 una berlinetta sul telaio di una 6C 2300 B. La linea disegnata da Mario Revelli di Beaumont combina eleganti dettagli Art d\u00e9co con un profilo aerodinamico con una piccola pinna incorporata nella parte posteriore e fu cos\u00ec ben riuscita che vinse il Concorso di eleganza del Parco del Valentino a Torino del 1937.\nLa 6C 2300 B 2\u00aa serie.\nNel 1938 l'Alfa romeo continu\u00f2 a migliorare la 6C 2300 B modificando la vettura per meglio andare incontro alle esigenze del mercato. Vennero semplificati gli allestimenti delle versioni Lungo e Corto, che andavano a sostituire gli allestimenti Turismo e Gran Turismo, unificando le meccaniche e adottando le ruote in acciaio stampato mentre la nuova Mille Miglia, ai vertici della gamma, mantenne le ruote a raggi. Meccanicamente venne sostituita la pompa elettrica della benzina con una meccanica posta sul motore e soprattutto venne riprogettato il cambio con nuovi ingranaggi di 2\u00b0, 3\u00b0 e 4\u00b0 sempre in presa e 3\u00b0 e 4\u00b0 sincronizzate.Sul telaio Lungo venne montata una carrozzeria 6/7 posti e su quello Corto una pi\u00f9 sportiva carrozzeria 4 porte, entrambe riprese dalle precedenti e prodotte dall'Alfa Romeo stessa, mentre sui telai Mille Miglia venne offerta una berlinetta Touring simile a quella che aveva ottenuto il 4\u00ba posto alla corsa bresciana del 1937.\nBen 12 esemplari di 6C 2300 nelle varie versioni corsero la Mille Miglia 1938 e la migliore del lotto, una 6C 2300 B 2\u00aa serie MM Spyder Touring con Franco Cortese e Arturo Fumagalli, si classific\u00f2 9\u00b0 assoluta e prima di classe. Grazie a quella e ad altre 7 vittorie su 8 gare, tra cui la Targa Abruzzo, la stessa vettura vinse il campionato italiano categoria \"Sport Nazionale\". Partecip\u00f2 a qualche gara nel 1939 con motore 2500 e dopo la guerra venne ricarrozzata cabriolet stradale da Pinin Farina; carrozzeria che mantenne fino agli anni 2000 quando venne restaurata ripristinando la carrozzeria Spyder Touring. In occasione del salone di Ginevra del 1938, il carrozziere svizzero Worblaufen realizz\u00f2 una 6C 2300 B cabriolet dotata di carrozzeria in alluminio e interni in pelle.\nNel 1939 vennero costruiti gli ultimi esemplari in contemporanea con i primi telai della 6C 2500 che va a sostituirla.\nLa 6C 2500.\nNel 1939 la 6C 2300 fu sostituita dalla sua naturale evoluzione, la nuova Alfa Romeo 6C 2500, ultima vettura della serie, progettata prima della seconda guerra mondiale, la cui produzione venne praticamente sospesa per gli eventi bellici e ripresa nel primo dopoguerra arrivando fino al 1953, quando cess\u00f2 di esistere dopo circa 2.600 esemplari prodotti e fu sostituita dall'Alfa Romeo 1900.\nIl progetto venne sviluppato da Bruno Trevisan, un perito industriale proveniente dalla Fiat Aviazione che aveva sviluppato il motore V12 per la GP tipo C, e non pi\u00f9 da Jano, che aveva lasciato l'azienda dopo gli insuccessi della vettura da Gran Prix del 1937. La nuova vettura riprendeva, migliorandole dove necessario, le caratteristiche fondamentali della 6C 2300 dopo un periodo in cui si era pensato di sostituire 6C 2300 e 8C 2900 con le inedite S10 e S11 con nuovi motori V12 e V8.\nCon la 6C 2500 si scelse invece evolvere pi\u00f9 semplicemente la 6C 2300 lanciando tre versioni chiamate Turismo, Sport e Super Sport.\nSu tutte il sistema di sospensioni e sterzo rimase praticamente invariato mentre si scelse di aumentare la cilindrata aumentando il valore dell'alesaggio e arrivando a 2443 cm3 (alesaggio x corsa: 72 x 100 mm) per migliorare il funzionamento del motore. Le tre versioni si distinguevano per i diversi sistemi di alimentazione e quindi di potenza massima e per la carrozzeria che dipendeva dalla diversa lunghezza del passo, 3250 mm per la Turismo, 3000 mm per la Sport e la Super Sport. Successivamente sulla Tipo 256 e sulla Super Sport il passo venne ulteriormente accorciato a 2700 mm.\nSulla Turismo a passo lungo il motore disponeva di 87 CV a 4600 giri/min ed era possibile montare due tipi diversi di carrozzeria prodotte dalla stessa Alfa Romeo, la prima una berlina 5 posti due luci con ruota di scorta esterna sul bagagliaio e la seconda una berlina 6-7 posti tre luci con due ruote di scorta poste dietro i parafanghi anteriori.\nInvece le Sport e le Super Sport venivano vendute solo come autotelaio sebbene la casa offrisse berlinette e cabriolet prodotte dalla Touring ufficialmente nella propria gamma. Le due versioni si distinguevano solo per la potenza erogata. Mentre il motore della Sport raggiungeva i 95 CV a 4600 giri/min semplicemente aumentando il rapporto di compressione a 7,5:1 e ritarando il carburatore doppio corpo il motore della Super Sport stradale disponeva, oltre che di un rapporto di compressione ulteriormente innalzato a 8:1, di tre carburatori orizzontali monocorpo che gli facevano toccare i 105 CV a 4800 giri/min.\nLa 6C 2500 Sport e Super Sport.\nLa berlinetta e la cabriolet di Touring erano le versioni \"standard\" costruite su meccanica Sport e Super Sport con il metodo brevettato \"Superleggera\" che sfruttava un'intelaiatura di sottili tubi di acciaio per sostenere i leggeri pannelli di alluminio della carrozzeria. Per disegnare la linea la Carrozzeria Touring volle unire eleganza e sportivit\u00e0 quindi realizz\u00f2 una linea semplice e filante nonostante sia stata realizzata basandosi solo su conoscenze aerodinamiche empiriche, un lungo cofano \u00e8 bilanciato da un abitacolo raccolto con spazio per due persone pi\u00f9 eventuali altre due sulla panchetta posteriore e ribaltando quest'ultima si accedeva al vano bagagli. Il frontale \u00e8 dominato da una grande calandra verticale a maglie fitte incorniciata da un profilo cromato con il logo del biscione e con, inclinata sulla sinistra, la scritta cromata \"Alfa Romeo\" in corsivo, i due fanali integrati e il paraurti diviso in due parti. I parafanghi anteriori molto pronunciati erano integrati nella carrozzeria ma ancora ben distinguibili insieme al predellino, assottigliato il pi\u00f9 possibile ma sempre presente, mentre i parafanghi posteriori vennero coperti con degli \"spats\", coperture aerodinamiche delle ruote. Sullo specchio di coda era presente uno scarico sdoppiato, un piccolo lunotto, il paraurti diviso in due parti e un portello per contenere la ruota di scorta su cui venivano fissate la targa e le luci posteriori.\nLe berlinetta Touring vennero molto apprezzate per l'eleganza della loro linea unita alle prestazioni sportive garantite dal motore; tra i clienti illustri vi fu anche Benito Mussolini che ne fece costruire un esemplare con meccanica SS per l'amante, Claretta Petacci, su cui viaggiavano insieme quando vennero arrestati a Dongo sulla via per la fuga in Svizzera.\nNonostante il pregevole risultato raggiunto dalla Touring molti autotelai vennero affidati dai clienti ad altri carrozzieri, italiani ma anche stranieri, che realizzarono comunque vetture di pregio. Negli anni si cimentarono su questo telaio Pinin Farina, Bertone, Castagna e lo stile delle stesse berlinette Touring cambi\u00f2 nel corso degli anni fino a sperimentare i primi frontali con il \"trilobo\", tutt'ora segno distintivo delle Alfa Romeo.\nNel 1940, basandosi su un telaio 6C 2500 SS Tipo 256 reduce da alcune gare, la Pinin Farina realizz\u00f2 una cabriolet unica verniciata in grigio con interni in pelle turchesi e capote beige che tuttavia non si identificava immediatamente come Alfa Romeo per via del frontale \"a prua\".Nel 1942 la Carrozzeria Bertone costru\u00ec un esemplare unico su base 6C 2500 SS disegnato da Mario Revelli di Beaumont. Il risultato fu un elegante coup\u00e9 due posti con la nuova (per allora) calandra triangolare Alfa Romeo sul frontale, la linea ondulata dei parafanghi ben evidente sulla fiancata e con una coda bassa e filante. La vettura venne verniciata di nero e fece parte della Scuderia Automobilistica Milan prima di essere venduta in svizzera ed essere restaurata da un collezionista italiano.\nRecentemente il prototipo del motore V12 della sperimentale S10 SS \u00e8 stato montato da un noto collezionista italiano sul telaio di una 6C 2500 S berlinetta costruita dalla carrozzeria Castagna su disegno Touring del 1939, l'esemplare unico su cui pare che la stessa Alfa Romeo avesse pensato di testare il motore, dando origine all'unica \"Alfa Romeo 12C 3000 berlinetta Castagna\".\nLa \"Tipo 256\" o 6C 2500 SS \"Corsa\".\nAnche la 6C 2500 ebbe una breve carriera sportiva prima della guerra, con una versione preparata sulla quale il motore venne potenziato fino a 125 CV a 4800 giri/min con l'aumento del rapporto di compressione fino a 8:1 e venne accorciato il passo fino a 2700 mm. Questa versione \u00e8 conosciuta come \"Tipo 256\"; sigla della Scuderia Ferrari, analoga a quella della 158 \"Alfetta\", dove le cifre 2 e 5 rimandano alla cilindrata (2500 cm3) e l'ultima al numero dei cilindri (6). Nel 1938 per\u00f2 l'attivit\u00e0 sportiva torn\u00f2 ad essere gestita da Milano, dalla neonata Alfa Corse, e la sigla Tipo 256 venne progressivamente sostituita dalla 6C 2500 SS \"Corsa\".\nL'Alfa Romeo 6C 2500 SS Corsa Spyder Touring debutt\u00f2 alla Tobruk-Tripoli, una gara di resistenza che raccoglieva il testimone della Bengasi-Tripoli gi\u00e0 vinta dalla 6C 2300. Quattro vetture realizzate dalla Touring, due con carrozzeria tradizionale e due con carrozzeria aerodinamica \"Ala Spessa\" con i parafanghi integrati nella carrozzeria, condotte da Ercole Boratto e Consalvo Sanesi; Clemente Biondetti e Aldo Monzani e Carlo Maria Pintacuda e Paride Mambelli si classificarono 1\u00b0, 2\u00b0 e 4\u00b0 mentre Giuseppe Farina si ritir\u00f2 per un'uscita di strada. Giosu\u00e9 Calamai condusse uno di quegli esemplari alla vittoria alla gara in salita Parma-Poggio di Berceto dello stesso anno.\nNel 1940 alla Mille Miglia corsa sull'atipico circuito triangolare prima che l'Italia entrasse in guerra l'Alfa Corse schier\u00f2 ufficialmente quattro 6C 2500 SS Corsa, tre spider, di cui una con carrozzeria battezzata \"Torpedino Brescia\", e una berlinetta chiusa, tutte realizzate dalla Touring col metodo Superleggera. Si classificarono rispettivamente 2\u00b0, 4\u00b0, 7\u00b0 e 8\u00b0 con gli equipaggi composti da Nino Farina e Paride Mambelli, Clemente Biondetti e Aldo Stefani, Carlo Maria Pintacuda e Consalvo Sanesi e Carlo Felice Trossi in coppia con Ascanio Lucchi. Una 6C 2500 SS Spider Touring \"Ala Spessa\" condotta da Antonio Chiodi e Livio De Zorzi si classific\u00f2 24\u00b0 assoluta, un risultato non eccezionale in assoluto, ma significativo perch\u00e9 per la prima volta su un'Alfa Romeo venne montato un sistema d'iniezione realizzato dalla Caproni sul progetto del tecnico Ottavio Fuscaldo.\nDopo quella gara la guerra travolse l'Italia e l'Alfa Romeo, al Portello la produzione automobilistica non si interruppe mai del tutto ma era subordinata a quella aeronautica destinata allo sforzo bellico. Dal 1942 tutte le vetture adottarono un nuovo telaio modificato con l'introduzione di una crociera centrale di irrigidimento che integrava anche alcune traverse. Nello stesso anno venne creato il primo modello 6C 2500 Super Sport con crociera centrale di rinforzo, motore da 110 CV e passo di 2700 mm, identico a quello della Tipo 256.\nLa produzione, a regime ridotto, continu\u00f2 fino al 1944 quando i bombardamenti alleati distrussero gli stabilimenti milanesi fermando la linea di assemblaggio ma non l'ufficio di progettazione. Trasferitosi sul lago d'Orta continu\u00f2 a lavorare su progetti da attuare nell'immediato dopoguerra mentre alcune auto da corsa vennero nascoste nella campagna milanese e proprio l\u00ec Wifredo Ricart deliber\u00f2 l'avanzato progetto \"Gazzella\" che avrebbe dovuto sostituire la 6C 2500 e che per\u00f2 non ebbe seguito produttivo.\nNel 1939, su richiesta del Ministero della Guerra, fu realizzata una vettura militare per gli spostamenti sui terreni accidentati dell'Africa Orientale Italiane dotata di lubrificazione a carter secco, bloccaggio manuale del differenziale posteriore, carrozzeria specifica e carburazione adeguata alle alture chiamata Alfa Romeo 6C 2500 Coloniale e che ebbe un limitato impiego bellico.\nLa 6C 2500 nel dopoguerra.\nNel 1946 negli stabilimenti del Portello semidistrutti dai bombardamenti riprese la produzione della 6C 2500 di cui erano sopravvissute molte parti immagazzinate e dopo che tutti i progetti sviluppati durante la guerra furono bocciati per motivi vari. Rientrarono in produzione le versioni Turismo (dal 1947 Sport Lungo), Sport e Super Sport con telaio a crociera e nuove carrozzerie saldate e non pi\u00f9 imbullonate al telaio. Meccanicamente erano identiche alla vetture anteguerra tranne che per la leva del cambio, che pass\u00f2 dal pavimento al piantone, e per il rapporto di compressione, che venne ridotto per bruciare la benzina meno raffinata disponibile immediatamente dopo la guerra. Questi piccoli aggiornamenti sono opera dell'ingegner Orazio Satta Puliga e dei suoi colleghi, tra cui Giuseppe Busso, che furono gli autori delle successive Alfa Romeo a scocca portante.\nDalla ripresa della produzione l'Alfa Romeo, tramite la Carrozzeria Alfa, antesignana del Centro Stile Alfa Romeo, disegn\u00f2 e realizz\u00f2 una berlina due porte due volumi chiamata \"Freccia d'oro\" con meccanica Sport da 90 CV a 4600 giri/min capace di raggiungere i 155 km/h. Nel 1949 questa versione, che fu la pi\u00f9 gettonata, sub\u00ec piccole modifiche estetiche, come finestrini pi\u00f9 grandi e diverse cromature, e meccaniche raggiungendo i 93 CV mentre l'anno successivo venne sostituita dalla nuova versione \"Gran Turismo\" con carrozzeria a tre volumi e meccanica Super Sport a tre carburatori che arriv\u00f2 alla fine della produzione nel 1953. All'interno venne adottato un nuovo volante a due razze in bachelite bianca e nuovi pomelli dei comandi secondari, i sedili in panno ampi e confortevoli vennero ripresi dalla versione anteguerra. Due Freccia d\u2019Oro\u201d parteciparono alla Carrera Panamericana del 1950: Piero Taruffi e Isidoro Ceroli con la n\u00b0 90 e Felice Bonetto e Bruno Bonini con la n\u00b0 103 finendo rispettivamente 4\u00ba e 8\u00ba assoluto.\nNel 1948 venne montato su tutti gli esemplari un nuovo cambio a 4 marce completamente sincronizzato sempre con leva sul piantone e arrivarono le nuove Turismo a motore avanzato e Sport a motore avanzato, nelle quali il gruppo motopropulsore, dalla potenza invariata, venne spostato in avanti per consentire il montaggio di carrozzerie pi\u00f9 grandi. Su questi telai si cimentarono Boneschi e gli Stabilimenti Farina realizzando due diverse berline ministeriali e anche una cabriolet a quattro porte, tutte dotate del trilobo Alfa Romeo sul frontale, sperimentato dalla Touring sui pochi esemplari costruiti durante la guerra.\nI carrozzieri si cimentarono soprattutto sul telaio Sport, Touring continu\u00f2 a produrre la coup\u00e9 opportunamente aggiornata mentre smise di costruire la cabriolet che venne proposta invece dalla Pinin Farina. La cabriolet torinese aveva una linea molto moderna con un frontale con due grandi fari e due piccole griglie rettangolari ai lati della calandra trilobata Alfa Romeo alta ben 60 cm, il paraurti cromato era posto nella parte pi\u00f9 bassa del muso, sotto due elementi decorativi sdoppiati tra cui erano racchiuse le prese d'aria e le frecce rettangolari. La fiancata era molto lineare e su alcuni esemplari venne adottata una maniglia a filo carrozzeria e un profilo cromato sottoporta. La coda era molto semplice con due piccoli fanalini ed un paraurti a lama cromato sotto il cofano bagagli apribile dall'esterno con due fermi cromati. La capote e gli interni molto lussuosi erano realizzati con cura con pelle o panno nel colore scelto dal cliente. Nel 1949 il carrozziere torinese cominci\u00f2 a produrre anche un'elegante berlina a quattro porte che anticipava lo stile della futura 1900 a scocca portante del 1950.Pinin Farina realizz\u00f2 anche altri esemplari unici, o quasi, molto significativi. Nel 1945 costru\u00ec la \"Cabriolet Speciale\", una convertibile molto elaborata su un telaio Sport con un inedito frontale a barre cromate orizzontali e parafanghi integrati nella carrozzeria verniciata color champagne; all'interno il sedile unico era rivestito in pelle cos\u00ec come il volante a due razze mentre i pomelli vennero realizzati in materiale trasparente. L'auto venne presentata al mondo posteggiata di fronte ai padiglioni del Salone di Parigi del 1946 poich\u00e9 i carrozzieri italiani non erano stati ammessi all'interno per motivi politici. La vettura dopo aver partecipato a vari concorsi di eleganza in Italia e all'estero venne usata come vettura personale da Battista Pinin Farina, il fondatore della carrozzeria, e successivamente venduta alla Austin Motor company, che la us\u00f2 per definire lo stille della A-90 Atlantic. A quel punto venne importata negli USA da un collega di lavoro di Raymond Loewy che sugger\u00ec di verniciare l'auto di verde. Dopo molti altri passaggi di mano la vettura \u00e8 stata restaurata nelle condizioni originali negli anni 2000 e partecipando poi a vari concorsi d'eleganza.Nel 1947 vide la luce un'elegante coup\u00e9 su meccanica Sport caratterizzata da una griglia rettangolare a barre orizzontali incassata nel frontale e da una linea molto simile a quella della Lancia Aurelia B20 GT che venne giudicata miglior fuoriserie al Salone di Ginevra 1950 e prodotta in 3 esemplari. Nel 1949 venne realizzata per il signor Giovanni Sangiorgi Gualtieri una coup\u00e9 caratterizzata dal frontale con fari gemellati, pare adottati per la prima volta proprio su quest'auto, dalla linea elegante molto simile altre berlinette realizzate dall'atelier torinese.\nLa Ghia nel 1947 produsse quattro cabriolet con meccanica Sport disegnati da Mario Felice Boano caratterizzati da una linea molto aerodinamica e una griglia cromata in stile Art D\u00e9co.Nello stesso anno gli Stabilimenti Farina presentarono una cabriolet chiamata \"Extralusso\", basata sulla versione Sport e prodotta in 3 esemplari, con linea disegnata per la prima volta da Giovanni Michelotti, caratterizzata da una calandra a sviluppo orizzontale con fanali integrati, e interni, dotati di un avveniristico display retroilluminato con indicazioni sullo stato di salute dell'auto in quattro lingue e di un volante brevettato antivibrazioni, progettati da Mario Revelli di Beaumont.Venne presentata al Concorso d'eleganza Villa d'Este del 1947.\nIl vertice della gamma \u00e8 sempre occupato dalla Super Sport che ora viene offerta non pi\u00f9 come solo autotelaio ma come vettura completa, disegnata e prodotta dalla Touring riprendendo gli stilemi anteguerra e aggiornando il frontale con il nuovo trilobo, sperimentato proprio su questi telai nel corso della guerra. A fianco della griglia triangolare erano presenti quattro fari di diametro diverso e due paraurti sdoppiati sovrapposti integrati nella carrozzeria tra cui venivano mascherate le prese d'aria per il raffreddamento. I parafanghi vennero integrati nella fiancata ma erano ancora ben distinguibili mentre gli archi passaruota erano sottolineati da un labbro metallico. Il parabrezza anteriore era sdoppiato e molto inclinato. La parte posteriore molto bassa presentava sempre due paraurti sdoppiati sovrapposti e il vano portatarga incassato sul cofano del bagagliaio. Sull'estremit\u00e0 anteriore destra e sinistra e sopra la targa posteriore era presente il marchio Touring e la scritta cromata \"Superleggera\" in corsivo che indicava il raffinato sistema di costruzione della carrozzeria. Le ruote vennero carenate con dei \"copponi\" cromati pi\u00f9 eleganti dei raggi nudi, troppo sportivi per questo modello. Particolare era la versione \"Aerlux\" con tetto trasparente in perspex realizzato sfruttando la tecnologia aeronautica bellica.\nNel 1949 la Carrozzeria Touring raggiunse l'ultima espressione della serie 6C presentando l'Alfa Romeo 6C 2500 SS \"Villa d'Este\" chiamata cos\u00ec per aver vinto il Gran Premio Referendum al Concorso d'Eleganza Villa d'Este di quell'anno. Esso rappresentava l'evoluzione massima del coup\u00e9 Touring di serie ma con importanti modifiche estetiche che la resero una vettura nuova. Il frontale venne ridisegnato pur mantenendo i quattro fari, la bombatura del tetto e del lunotto vennero accentuate per migliorare l'abitabilit\u00e0 interna e i colori dei lussuosi allestimenti erano coordinati tra loro.\nLa 6C 2500 Competizione.\nNel dopoguerra a partire dalla 6C 2500 SS venne preparata per le gare la versione Competizione progettata da Gioacchino Colombo prima di passare alla neonata Ferrari a partire dal 1947. Il telaio riprendeva quello della SS di serie, con identiche sospensioni anteriori ma passo ridotto fino a 2500 mm e sospensioni posteriori prive delle barre di torsione, sostituite da un'unica balestra trasversale, derivata dalla 8C 2900, per abbassare i sedili e il baricentro. Con il motore elaborato fino a raggiungere i 145\u00a0CV di potenza a 5500 giri/min e una carrozzeria berlinetta dall'aerodinamica elementare, la 6C 2500 Competizione superava i 200\u00a0km/h.A causa delle conseguenze della guerra, la Competizione debutt\u00f2 solo nel 1948 alla Mille Miglia con un incidente occorso a Consalvo Sanesi. Alla maratona bresciana del 1949 Franco Rol e Vincenzo Richiero la condussero al terzo posto assoluto risultato che replicarono Juan Manuel Fangio e Augusto Zanardi l'anno successivo. Oltre a numerosi piazzamenti e vittorie di classe la berlinetta ottenne anche tre vittorie assolute, sul Circuito di Pescara nel 1949, pilotata sempre da Franco Rol, alla Targa Florio-Giro di Sicilia del 1950 con i fratelli Mario e Franco Bornigia, e alla Coppa Intereuropa 1950 a Monza con Consalvo Sanesi.\nCostruita in tre esemplari quest'auto fu l'ultima e massima evoluzione del progetto 6C 2300-2500 cominciato nel 1935 che scese in strada.\nLa 6C 3000.\nNel 1948, prima che venisse deliberata definitivamente la 1900, il team di progettisti guidato da Orazio Satta Puliga inizi\u00f2 a lavorare su una berlina 5-6 posti a scocca portante dalla linea aerodinamica con motore 6 cilindri in linea, la 6C 3000, un'erede diretta della 6C 2500. Il motore completamente nuovo sviluppava 120 CV con basamento in ghisa e testata in lega leggera. Lo sviluppo si protrasse fino al 1949 inoltrato quando la dirigenza decise di puntare tutte le risorse sulla pi\u00f9 piccola 1900 abbandonando la 6C 3000 dopo soli tre prototipi realizzati.\nTuttavia il progetto del motore non venne abbandonato e nel 1950 la dirigenza autorizz\u00f2 i progettisti a montarlo sul telaio della 6C 2500 Competizione dando origine alla 6C 3000 C50, la cui sigla significa \"6 Cilindri 3000 cm3 Competizione 1950\". La vettura riprendeva tutte le caratteristiche tecniche della Competizione eccetto che per il motore che, opportunamente elaborato e migliorato adottando tre carburatori Weber doppio corpo, sviluppava 168 CV a 6000 giri/min e che le faceva raggiungere i 225 Km/h. Il solo esemplare costruito debutt\u00f2 in gara alla Mille Miglia del 1950 nelle mani di Consalvo Sanesi e Giovanni Bianchi dalla quale si ritir\u00f2 a causa di un incidente nei dintorni di Ferrara.\nPer competere nelle gare Sport nel 1952 fu realizzata la nuova Alfa Romeo 6C 3000 CM (Competizione Maggiorata) con il motore della 6C 3000, con cilindrata aumentata, e un telaio tubolare completamente nuovo. La vettura ottenne alcuni successi in pista con Juan Manuel Fangio al volante e sul suo telaio furono realizzati i prototipi \"Superflow\" e vennero testati, per la prima volta su un'Alfa Romeo, i freni a disco."}
{"id": "455275", "revid": "33597", "url": "https://it.wikipedia.org/wiki?curid=455275", "title": "MUX (informatica)", "text": ""}
{"id": "455290", "revid": "228587", "url": "https://it.wikipedia.org/wiki?curid=455290", "title": "UCR (telefonia)", "text": "L'UCR \u00e8 un apparato della rete telefonica fissa che permette di creare una sorta di piccola centrale che si appoggia alle centrali vere e proprie. Gli UCR vengono usati per collegare, in situazioni particolari, nuovi doppini telefonici a una centrale, in piccoli centri o in una zona periferica che \u00e8 cresciuta a grande velocit\u00e0, senza dover costruire una nuova centrale.\nIn Italia circa il 30% degli utenti telefonici fissi \u00e8 sotto UCR o MUX.\nQuesti apparecchi sono in uso dagli anni settanta e in un primo momento hanno impedito in modo tassativo la trasmissione di dati a banda larga su alte frequenze, di fatto l'ADSL; in un secondo momento per\u00f2 Telecom Italia (ora TIM) ha iniziato a montare i cosiddetti \"zainetti\" vicino ai MUX collegati alla centrale tramite fibra ottica per fornire il servizio ADSL per massimo 48 utenze ogni MUX.\nMUX e UCR servono a fornire il servizio voce e dati a zone molto distanti dalla centrale telefonica o a centri abitati che hanno subito una rapida crescita delle utenze. Sono stati adottati come una soluzione economica per far fronte agli obblighi di copertura imposti dalla legge sul servizio universale: inizialmente fornivano solo il servizio voce, e negli anni un numero crescente di servizi, includendo le connessioni ISDN.\nMUX e UCR sono centraline collegate in remoto a una centrale telefonica pi\u00f9 grande, tramite rame o fibra ottica. Il flusso dati e voce sono compressi in un rapporto di 30 canali in ingresso per una coppia in rame uscente, e di un centinaio per una fibra ottica.\nLa costruzione di una nuova centrale telefonica ha un costo circa 10 volte maggiore rispetto all'installazione di uno di questi apparati.\nMUX e UCR funzionano con la multiplazione \"di frequenza\", fra l'apparato e la centrale telefonica ATM. Perci\u00f2, hanno problemi di compatibilit\u00e0 con l'ADSL, dovendo garantire con un singolo doppino una banda di 1-2 Megabit a pi\u00f9 di un utente.\nPer portare connettivit\u00e0 VDSL2 in zone servite da MUX attualmente si sta dotando la zone di un DSLAM VDSL2 (posizione in un cabinet spesso affiancato al MUX stesso). Le utenze che chiedono tale servizio vengono spostate dalle coppie proveniente dal MUX a quelle del blocchetto proveniente dal DSLAM VDSL2."}
{"id": "455319", "revid": "33751", "url": "https://it.wikipedia.org/wiki?curid=455319", "title": "Federaci\u00f3 Andorrana de Futbol", "text": ""}
{"id": "455354", "revid": "26630", "url": "https://it.wikipedia.org/wiki?curid=455354", "title": "Vittorio Jano", "text": "Di origine ungherese, il suo vero nome era Viktor J\u00e1nos.\nAvviato agli studi tecnici dal padre Francesco, capotecnico all'Arsenale Nuovo di Torino, Vittorio si diplom\u00f2 all'Istituto Professionale Operaio e, nel 1909, inizi\u00f2 a lavorare presso la STAR dove rimase due anni, contemporaneamente frequentando una scuola serale per disegnatore meccanico.\nNel 1911 venne assunto alla FIAT come \"disegnatore medio\", riuscendo a farsi notare dal nuovo dirigente dell'Ufficio Progetti Giulio Cesare Cappa che, nel 1914, lo volle alle sue dipendenze, in coppia con Oreste Lardone. In qualit\u00e0 di assistente di Cappa, Jano pot\u00e9 acquisire un'importante esperienza tecnica, particolarmente sulle automobili da competizione. Rimase in FIAT fino al 1923 quando, con la mediazione di Enzo Ferrari e dopo una lunga trattativa con Nicola Romeo, pass\u00f2 all'Alfa Romeo, sostituendo Giuseppe Merosi.\nNegli anni successivi contribu\u00ec ad accrescere il prestigio del marchio dell'Alfa Romeo grazie alla progettazione di una lunga serie di propulsori.\nIl primo fu un 8 cilindri in linea montato dall'Alfa Romeo P2, autovettura risultata vincente nelle competizioni internazionali fin dal debutto nel Gran Premio di Francia con Giuseppe Campari alla guida. In seguito arriv\u00f2 il 6 cilindri in linea di nuova concezione con doppio albero a camme in testa che equipaggiava l'Alfa Romeo 6C 1500 per passare alla realizzazione dei motori con 8 cilindri in linea, fino ad arrivare al 12 cilindri a V del 1937.\nSuccessivamente pass\u00f2 alla Lancia dove contribu\u00ec alla progettazione, tra le altre, dell'Aurelia. Il 29 marzo 1955 rinunci\u00f2 alla carica di Direttore Tecnico dell'azienda torinese e pochi mesi dopo, a seguito del ritiro della casa dalle competizioni automobilistiche, Jano venne assunto dalla Ferrari, dove svolse l'ultimo periodo della sua attivit\u00e0.\nMor\u00ec suicida nel 1965, straziato per la prematura morte del figlio Francesco e dopo aver scoperto di essere affetto da cancro. \nRiposa al Cimitero monumentale di Torino."}
{"id": "455391", "revid": "8911", "url": "https://it.wikipedia.org/wiki?curid=455391", "title": "Gherard Berger", "text": ""}
{"id": "455406", "revid": "125837366", "url": "https://it.wikipedia.org/wiki?curid=455406", "title": "Pallamano Conversano 1973", "text": "La Pallamano Conversano \u00e8 una societ\u00e0 italiana di pallamano di Conversano (BA).\nPartecipa al campionato di Serie A, massima divisione nazionale dei campionati maschili di pallamano. Con i suoi 6 scudetti, \u00e8 la squadra italiana pi\u00f9 titolata dopo la Pallamano Trieste.\nStoria.\nLa Fondazione e i primi campionati.\nL'\u201cHandball Club Conversano\u201d fu fondata nei primi anni settanta grazie all'opera di Gino Laruccia unita alla passione di Pino Fanelli e Mario Daniele. Conversano disputava il suo primo campionato ufficiale nel corso della stagione 1973-74 nella cosiddetta Promozione (serie C) alla quale partecipavano, per mancanza di squadre iscritte, anche alcune formazioni juniores delle squadre di serie A che allora andavano per la maggiore.\nLa squadra conversanese dopo soli tre anni riusciva a salire in B.\nLa Serie A.\nDurante la stagione 1978/79 disputava il suo primo campionato di serie A; di quella squadra facevano parte tra gli altri Luigi Zito (presidente del Conversano negli anni 1999-2002, Francesco Minunni, Pasquale Corcione, Gianni Di Maggio, il capitano Pino Fanelli (allenatore in seconda durante l'era \"Papillon\"), Gianni D'Accolti, Mario Daniele, Lino Fanelli (il capocannoniere della squadra con oltre 105 gol alla sua prima stagione in A), Antonio Lorusso. Presidente del sodalizio era Raffaele Corcione, fino alla fusione della squadra, quando subentrer\u00e0 Lovecchio.\nPrimo straniero (ma solo per qualche gara) il tunisino Omar Nefzi che non fu sufficiente a far salvare la squadra, che retrocedeva in B con soli 6 punti in carniere.\nLa fusione con l'ACR Conversano e la spola tra A e B.\nDopo un anno di calvario la squadra riusciva a centrare nuovamente la promozione al termine di uno spareggio a Roma. Nell'anno successivo altra delusione e di nuovo retrocessione in B (con 9 punti in classifica) nonostante l'acquisto del centrale jugoslavo \u017deljko Kerum, camionista di professione, atleta per passione, un eclettico fromboliere proveniente dalla Jugoslavia. Nel frattempo, anche la seconda squadra di Conversano, l'ACR, conquistava la sua prima serie A. Anche in questo caso retrocessione inevitabile con la squadra allenata da Peppino Roscino, capace di racimolare solo 7 punti. A quel punto si decideva di voltare pagina: fra HC e ACR Conversano \u00e8 fusione (troppo lo spreco di risorse economiche e di uomini per una cittadina come Conversano) e la societ\u00e0 assume la denominazione di Pallamano Conversano con Mario Lovecchio presidente. Nel 1983 la squadra juniores vince il titolo italiano di categoria, primo in assoluto per una squadra pugliese. Nel campionato 1983-84 la Pallamano Conversano, tornata in serie A, conquistava addirittura il primo posto del girone sud classificandosi al sesto posto finale. Nella stagione 1987-88 la dolorosa retrocessione in A2, evitata per un soffio l'anno prima, in un drammatico spareggio col Fondi. Nella stagione 1989-90 ancora una caduta in serie B. Dopo solo un anno di purgatorio tra i cadetti e con la societ\u00e0 presieduta dal giornalista Vito Scisci, la risalita in A2 e dopo una stagione interlocutoria. il pronto ritorno in A1 da allora mai pi\u00f9 abbandonata.\nGli anni '90.\nDopo una stagione esaltante, falliva l'accesso alla finale scudetto (1992-93) piazzandosi al terzo posto. In quello stesso anno la squadra conversanese perdeva la finale di Coppa Italia con il Trieste, ma conquistava lo stesso un posto Europa, perch\u00e9 la compagine giuliana si aggiudicava lo scudetto e quindi optava per la Coppa Campioni. Al primo turno per\u00f2, il sorteggio non sorrideva alla compagine pugliese: i danesi del GOG Gudme ponevano fine ai sogni europei di Conversano. Poi per l'intero movimento sopraggiungeva una fase di rivoluzione, il presidente Scisci lasciava e veniva sostituito nella stagione 1994-95 da Francesco Murro. La squadra raggiungeva sempre la salvezza senza particolari affanni, ma non andava oltre l'ottava posizione. Nel 1996, Paolo Martino subentrava a Murro mantenendo la squadra in A1 e reggendo la societ\u00e0 per poco pi\u00f9 di un biennio, sino al 1999 per poi cedere il posto a Luigi Zito. Con l'arrivo di campioni come il danese Kim Keller e del tedesco Karsten Kohlhaas la Pallamano Conversano, che nel frattempo cambia denominazione in H.C. Conversano 2001, conquista un secondo posto, miglior piazzamento di sempre e la partecipazione alla edizione 2001-2002 della Coppa EHF. L'anno successivo, 2001-2002, la Societ\u00e0 non va oltre il 3\u00ba posto.\nI trionfi.\nIl 2002-2003 \u00e8 l'anno dei successi: il Conversano, grazie alla sponsorizzazione della Papillon, si rilanciava prontamente costruendo una fortissima formazione composta da Lino \u010cervar (allenatore campione del mondo con la Croazia), il portiere islandese Hrafnkelsson (soprannominato Gummi), i croati Bili\u0107 e Vori, lo svedese Thorsson, il montenegrino Bla\u017eo Lisi\u010di\u0107 e una schiera di giocatori italiani quasi tutti in nazionale.\nL'ultima grande rappresentante del ricco movimento del Sud puntava decisa alla conquista in un solo anno prima della Coppa Italia e poi il titolo di campioni d'Italia, accedendo, naturalmente, per il successivo anno 2003-2004, alla Champions League. Il successo dell'anno appena trascorso si ripeteva in quello successivo: l'A.S. Conversano 2003 - che nel frattempo aveva perduto la sponsorizzazione di Papillon - diventava nuovamente campione d'Italia. Il nuovo sodalizio aveva come presidente Mario Pascale. La Pallamano Conversano ci riprovava nel 2004/2005, ma in una semifinale al cardiopalma contro il Trieste la formazione pugliese veniva esclusa dalla finale Scudetto. In compenso, per\u00f2 poteva sfoggiare il tricolore sulla maglia della formazione giovanile Under 21. Nella stagione 2005-2006, la Pallamano Conversano con la nuova presidenza di Vito Scisci (gi\u00e0 Presidente dieci anni prima) conquistava non solo la Coppa Italia 2006, giocata a Bologna, ma anche il suo terzo tricolore e la prima \"Supercoppa Italiana\", entrando nella storia dello sport italiano. Nella stagione 2006-2007, la Pallamano Conversano si ferma alle Semifinali Scudetto, perdendo in Gara 3 contro il Bologna United e finisce al quarto posto. Un'altra delusione deriva inoltre dalla Coppa Italia, in cui la squadra si ferma ai quarti di finale con i \"cugini\" della Polisportiva Junior Fasano. La squadra della stagione 2008-2009 ha chiuso la regolar season al primo posto, raggiunge la finale dei play off scudetto con tutti i favori del pronostico, ma perde contro l'Italgest Casarano e sfuma il quarto scudetto. Si aggiudica la terza Coppa Italia della storia sul nuovo campo di Teramo battendo per 33-24 l'Italgest Casarano. La stagione 2009/10 si apre con la vittoria della Supercoppa Italiana, conquistata battendo i rivali dell'Italgest Casarano per 25-24 in una sfida con finale da cardiopalma deciso da un errore dai 7 metri dell'ex conversanese Kokuca. Battendo per 30-26 l'Albatro Siracusa si \u00e8 aggiudicato la sua quarta Coppa Italia. Successivamente l'11/05/2010 conquista con un netto 3 a 0 il suo quarto scudetto battendo in casa l'Italgest Casarano per 41-29.\nNel campionato 2010/11 chiude la fase regolare al primo posto, si aggiudica la sua quinta Coppa Italia a Bressanone in una combattutissima finale con la Pallamano Noci, e battendo il Bologna si aggiudica il suo quinto tricolore. Sempre contro il Noci, a fine agosto 2011, conquista la Supercoppa italiana.\nLa vittoria in Supercoppa rappresenta il primo trofeo vinto con la nuova denominazione di PlanetWin365 Conversano. La societ\u00e0, nell'estate 2011, ha infatti deciso di legare il proprio nome a quello del noto operatore austriaco di propriet\u00e0 di SKS365 Group.\nLa rinascita.\nLa Supercoppa del 2012 rimane l'ultimo trofeo vinto dalla societ\u00e0 biancoverde, che nel 2014 decide di ricominciare, cambiando il nome in Accademia Conversano 2014 e cambiando anche diverse cose. Innanzitutto il nuovo presidente, Giuseppe Roscino, decide di affidare la panchina ad un allenatore giovane e vincente, Alessandro Tarafino. Viene promossa la scommessa sui giovani conversanesi per ripartire e in pochi anni il Conversano torna ad essere protagonista. Dalla stagione 2015-2016 il Conversano diventa una delle potenze del girone C della Serie A, qualificandosi per tre anni di fila ai playoff scudetto e centrando nel 2017-2018 la finale scudetto, poi persa nel derby contro la Junior Fasano.\nNella stagione 2018-2019 termina la stagione regolare al terzo posto e manca l'accesso alla finale scudetto per opera della Pallamano Pressano.\nDurante la stagione 2019-2020 si conferma sempre nelle prime posizioni, concludendo il girone d'andata in prima posizione in coabitazione con Siena. A causa della Pandemia di COVID-19 del 2020 in Italia il campionato viene chiuso alla ventesima giornata, con il Conversano in prima posizione e senza la disputa dei playoff per l'assegnazione dello scudetto.\nQuesta posizione in classifica permette al club pugliese di disputare la Supercoppa 2020 contro il Bolzano: il 19 dicembre 2020 dopo otto anni, il Conversano torna a vincere un trofeo, e lo fa ai rigori, con il portiere Di Giandomenico che para i decisivi sette metri a Martin Sonnerer e Dean Turkovi\u0107. La stagione 2020-2021 si riveler\u00e0 poi trionfale, con la vittoria della Coppa Italia in finale contro Cassano Magnago a febbraio e il ritorno alla vittoria del campionato dopo dieci stagioni, concludendo con un distacco di tredici punti dalle seconde classificate.\nPalasport.\nIl Pala San Giacomo \u00e8 il palazzo dello sport della citt\u00e0 di Conversano. Adatto a tutte le discipline che si praticano al chiuso, \u00e8 utilizzato prevalentemente per il gioco della pallamano.\nHa una capienza di poco inferiore ai 4.000 posti a sedere ed \u00e8 stato costruito in vista dei Giochi del Mediterraneo del 1997 tenutisi a Bari.\nLa gestione dell'impianto \u00e8 a carico del comune di Conversano.\nIl palasport si trova in via San Giacomo.\nFino al campionato 1996-97, prima dell'inaugurazione del Pala San Giacomo, le gare interne si svolgevano nel palazzetto \"A. Castellaneta\" conosciuto come Campo pineta."}
{"id": "455455", "revid": "124058420", "url": "https://it.wikipedia.org/wiki?curid=455455", "title": "Bandiera della Serbia", "text": "La bandiera serba \u00e8 uno dei tricolori panslavi. Consiste in tre fasce orizzontali uguali, rosso in alto, blu nel centro e bianco in basso. La bandiera ufficiale presenta la versione minore dello stemma della Serbia centrato verticalmente e spostato verso sinistra di 1/7 della lunghezza totale. Per l'uso pubblico \u00e8 permesso l'uso della bandiera senza stemma nazionale.\nL'attuale bandiera \u00e8 stata adottata ufficialmente l'11 novembre 2010 con l'approvazione del parlamento nazionale. Essa \u00e8 la versione ridisegnata, in base ai parametri dell'araldica serba, della bandiera del 1882 del Regno di Serbia, che \u00e8 stata reintrodotta il 16 agosto 2004.\nLe proporzioni della bandiera sono 2:3 (altezza/lunghezza), con i tre colori che occupano ciascuno un terzo dell'altezza. Le precedenti versioni ufficiali della bandiera (Repubblica Socialista di Serbia e la bandiera usata nel periodo 1991-2004) prevedevano una proporzione di 1:2.\nI colori esatti utilizzati, iniziando dall'alto, sono:\nStoria.\nLa bandiera presenta gli stessi colori di quella russa, ma disposti all'inverso. Nel periodo precedente alla prima rivolta serba (1804-1813), una delegazione serba si rec\u00f2 in Russia per ricevere aiuto. La Russia garant\u00ec l'aiuto richiesto e le autorit\u00e0 serbe vollero mostrare la loro graditudine chiedendo di poter utilizzare la bandiera russa come bandiera militare durante le battaglie. Ci sono due descrizioni degli eventi successivi: una sostiene che i russi approvarono la richiesta, ma che i delegati, una volta tornati in patria dimenticarono l'ordine dei colori; secondo l'altra versione invece la richiesta venne respinta e i Serbi decisero allora di utilizzare i colori in senso inverso per fare un dispetto ai russi. \nAdattamenti.\nUna precedente versione della bandiera montenegrina era simile al modello serbo, ma con un'altra tonalit\u00e0 di blu e diverse misure interne.\nLa Republika Srpska (parte della Bosnia ed Erzegovina) adotta la stessa bandiera, ma senza lo stemma nazionale.\nLa Chiesa ortodossa serba utilizza la bandiera serba e con una proporzione di 1:4 con impressa la croce serba."}
{"id": "455459", "revid": "339392", "url": "https://it.wikipedia.org/wiki?curid=455459", "title": "Mauser Gewehr 41/43", "text": ""}
{"id": "455460", "revid": "1543377", "url": "https://it.wikipedia.org/wiki?curid=455460", "title": "Chierico (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", il chierico (\"Cleric\" nella versione originale in inglese) \u00e8 una delle classi base descritte nel \"Manuale del Giocatore\". Il chierico, oltre che essere un discreto combattente, ha fede in una divinit\u00e0 (il \"patrono\") o in una causa ritenuta importante (come il \"bene\" o il \"male\"). Il perseguire strenuamente questa fede gli garantisce la capacit\u00e0 di scacciare, o controllare, a seconda dell'allineamento, creature non morte, deboli diavoli o demoni e di manipolare la magia divina, ovvero la magia che viene concessa \"dall'alto\" \u2013 o \"dal basso\".\nArchetipo.\nQuelle illustrate di seguito sono le tipiche connotazioni dell'archetipo di chierico come descritto nei manuali base di \"D&amp;D\", in cui l'ambientazione di riferimento \u00e8 \"Greyhawk\". La creazione di differenti ambientazioni e la fantasia di giocatori e dungeon master hanno, nel tempo, evoluto questo modello facilmente accomunabile al \"classico\" chierico fantasy (come, ad esempio, l'arcivescovo Turpino o i componenti dell'ordine religioso dei Templari), creando figure anche molto lontane dall'archetipo.\nIl chierico ha il dovere di rispettare il dogma della divinit\u00e0 adorata. Il rispetto del proprio credo deve essere il solo scopo della sua vita; se dovesse venir meno, come \"punizione divina\" il chierico perderebbe tutti i suoi privilegi. Questo non significa che il chierico non possa perseguire scopi personali; \u00e8 sufficiente che essi non siano contrari al volere del patrono.\nI chierici sono usualmente vestiti con i colori della chiesa di appartenenza, sfoggiando simboli su abiti, corazze ed armi. Sono caratterizzati dall'avere sempre con loro un simbolo sacro, ovvero un oggetto in cui forma e tipo dipendono dalla chiesa di appartenenza del chierico. Il simbolo sacro \u00e8 indispensabile per \"catalizzare\" il potere divino del patrono e poter cos\u00ec lanciare incantesimi e utilizzare capacit\u00e0 speciali. Per esempio, se il simbolo della divinit\u00e0 \u00e8 una falce di luna, il simbolo sacro del chierico potrebbe essere un medaglione d'argento della stessa forma da portare al collo.\nIl punto di forza del chierico \u00e8 l'abilit\u00e0 in combattimento unita alla possibilit\u00e0 di lanciare incantesimi. Il suo modo di vivere \u00e8 fortemente influenzato dalla divinit\u00e0 patrona, poich\u00e9 essa determina il suo allineamento e la sua etica.\nPer poter diventare chierico, il personaggio deve appartenere alla chiesa della divinit\u00e0 o a un ordine ad essa affiliato. Per questo dovrebbe decidere di passare parte della sua vita in un tempio o in un luogo di culto, dove, grazie ai rigidi insegnamenti di chierici di alto livello o di fedeli con un grado pi\u00f9 alto nella gerarchia ecclesiastica, pu\u00f2 imparare le preghiere da recitare e i riti da svolgere per compiacere la divinit\u00e0 adorata, ma anche l'utile arte del combattimento. Una volta acquisite le conoscenze necessarie, potr\u00e0 viaggiare per il mondo con lo scopo di soddisfare il volere della propria divinit\u00e0.\nIl chierico non \u00e8 l'unico \"soldato devoto\" a cui sono garantiti poteri divini; molti elementi sono in comune con il Paladino, un altro guerriero divino. Le differenze per\u00f2, sono sostanziali: il Chierico pu\u00f2 essere visto come un \"prete-guerriero benedetto\", mentre il paladino come un \"cavaliere sacro\" le cui abilit\u00e0 in combattimento sono decisamente superiori; per contro, il paladino ha un minor numero ed una minore variet\u00e0 di incantesimi su cui fare affidamento. Da tener presente poi che un paladino, per essere tale, deve servire esclusivamente divinit\u00e0 buone.\nEvoluzione nella storia di D&amp;D.\nOriginal D&amp;D.\nLa classe \u00e8 presente gi\u00e0 nella prima edizione del gioco. I chierici vengono definiti come \"via di mezzo\" tra guerrieri e maghi, poich\u00e9 sono abili combattenti in grado di lanciare incantesimi. Ma le differenze con queste due classi sono notevoli; il chierico infatti, al contrario del guerriero, non pu\u00f2 utilizzare armi taglienti (come una spada) o appuntite (come una lancia o i dardi di una balestra), cosa che limita notevolmente la scelta dell'equipaggiamento. La regola, introdotta inizialmente senza motivo e poi giustificata in successive edizioni del gioco con la motivazione che il chierico \u00e8 riluttante nel versare il sangue delle sue vittime, probabilmente si ispira ad un credo della Chiesa cattolica, le cui punizioni non prevedevano lo spargimento di sangue; ad esempio, esisteva un \"dictum\" cattolico per i preti che partecipavano alla crociate, o ancora le streghe venivano arse vive per purificarne l'anima o \u2013 se confessavano i loro peccati \u2013 strangolate. Rispetto ad un mago, il chierico utilizza incantesimi differenti (manipola la magia divina anzich\u00e9 quella arcana, ed ha quindi una propria lista di incantesimi), che sono generalmente di guarigione o di protezione, molto pi\u00f9 utili per difendersi o curare le ferite anzich\u00e9 attaccare per procurare danni ai nemici. L'allineamento, in questa edizione del gioco, \u00e8 legato alla razza anzich\u00e9 alla classe, ma vi \u00e8 l'obbligo per un chierico Neutrale, raggiunto l'8\u00ba livello \u2013 il \"cap level\" in questa edizione, a cui si ottiene il titolo di Patriarca \u2013 di scegliere se essere Legale (ovvero \"buono\") o Caotico (ovvero \"malvagio\"). Questa particolare regola che impone un cambio di allineamento non \u00e8 mai stata ripresa in successive edizioni. Solo gli umani possono accedere a questa classe, anche se, con il supplemento \"Greyhawk\", mezzelfi con almeno 13 nel punteggio di Saggezza possono essere chierici; da notare che i mezzelfi chierici non possono essere di allineamento Caotico (poich\u00e9 \u00e8 parzialmente presente in loro il \"sangue elfico\", e gli elfi non sono mai Caotici). Inoltre, possono esistere PNG Chierici/Guerrieri di razza nanica o Chierici/Guerrieri/Maghi di razza elfica; tutti i semiumani per\u00f2 hanno una limitazione nel livello massimo raggiungibile. Con il supplemento \"Eldritch Wizardry\" un chierico pu\u00f2 possedere dei poteri psionici, a scapito per\u00f2 della possibilit\u00e0 di memorizzare incantesimi e della capacit\u00e0 speciale di scacciare i non morti. In base al livello di esperienza, al chierico vengono assegnati dei titoli:\nAD&amp;D Prima Edizione.\nIn \"Advanced Dungeons &amp; Dragons\" \u00e8 previsto che un personaggio debba soddisfare dei requisiti minimi nelle caratteristiche affinch\u00e9 possa accedere ad una determinata classe. Per il chierico, il personaggio deve avere almeno 9 come punteggio di Saggezza (13 se mezzelfo multiclasse). Inoltre, solo umani, mezzelfi e mezzorchi possono essere chierici, anche se possono esistere chierici come Personaggi non Giocanti di tutte le razze tranne gli halfling; rispetto agli umani, i semiumani hanno pesanti limitazioni nel livello massimo raggiungibile. A partire da questa edizione del gioco, l'allineamento dipender\u00e0 dalla classe e non dalla razza: il chierico pu\u00f2 essere di qualsiasi allineamento tranne Puro Neutrale, ma esso deve necessariamente coincidere con quello della divinit\u00e0 patrona. Il chierico \u00e8 sempre costretto ad evitare di utilizzare armi che provochino il versamento di sangue della vittima, ma per la prima volta viene introdotta la capacit\u00e0 speciale che consente al chierico di tentare di scacciare (se si tratta di un chierico buono) o comandare (se si tratta di un chierico malvagio) non morti, demoni e diavoli minori. I semiumani possono essere multiclasse; quando un chierico \u00e8 multiclasse, pu\u00f2 utilizzare anche armi da taglio o a punta. Le combinazioni multiclasse che riguardano il chierico fra cui il giocatore pu\u00f2 scegliere sono:\nPersonaggi di allineamento Neutrale puro con un punteggio minimo di 12 in Saggezza e 15 in Carisma possono accedere ad una sottoclasse del Chierico, il druido, un chierico (in questo caso il termine \"chierico\" non \u00e8 da intendere come \"appartenente ad una chiesa\" ma come \"utilizzatore di magia divina\"; questa \u00e8 probabilmente una delle ragioni per cui in \"AD&amp;D Seconda Edizione\" il Druido \u00e8 diventato una classe base) il cui scopo \u00e8 il mantenimento di un equilibrio della natura, intesa come ambiente circostante, che diventer\u00e0 la sua sorgente divina. I titoli assegnati al chierico in base al livello di esperienza hanno subito delle modifiche. Da notare che due titoli forse troppo legati alla chiesa cattolica \u2013 \"Vicar\" (vicario) e \"Bishop\" (vescovo) \u2013 sono stati sostituiti, anche se poi sono stati ripristinati da Mentzer nella quarta revisione di \"D&amp;D\" (vedi pi\u00f9 sotto):\nD&amp;D Base.\nQuarta revisione.\nIn questa versione del gioco il chierico \u00e8 una delle classi base umane, cio\u00e8 indissolubilmente legate alla razza umana, poich\u00e9 le altre razze \"standard\" come, ad esempio, l'Elfo, sono classi base semiumane. Una eccezione ufficiale \u00e8 la classe del Nano Chierico, descritta nell'Atlante numero 6 \"I nani di Casa di Roccia\", un manuale per l'ambientazione \"Mystara\". Le classi umane, al contrario di quelle semiumane, non hanno requisiti minimi nei valori delle caratteristiche che il personaggio deve soddisfare per accedere alla classe. Da notare che, a differenza di tutte le altre edizioni del gioco, un Chierico non pu\u00f2 lanciare incantesimi finch\u00e9 non raggiunge il 2\u00ba livello; questa scelta potrebbe essere interpretata come la necessit\u00e0 di effettuare un periodo di prova affinch\u00e9 il chierico dimostri alla propria divinit\u00e0 patrona che \u00e8 degno di ricevere il potere divino. Inoltre, gli allineamenti, essendo solo tre in questa edizione, non consentono di determinare con certezza se un Chierico sia buono o malvagio. Di conseguenza, \u00e8 presente solo la possibilit\u00e0 di scacciare i non morti come arma di difesa, ma non di comandarli. Ad ogni livello di esperienza \u00e8 associato un titolo; questa revisione del gioco \u00e8 stata la prima ad essere tradotta in italiano:\nAD&amp;D Seconda Edizione.\nIn questa edizione, le classi base vengono suddivise in gruppi a seconda di caratteristiche in comune come Dado Vita, tabella dei punti esperienza e dei tiri salvezza, progressione del numero di incantesimi in base al livello; il chierico \u00e8 inserito fra i \"sacerdoti\" \u2013 insieme al druido, che ora \u00e8 considerato un chierico \"specialista\" (vedi pi\u00f9 sotto) e quindi una classe base opzionale utilizzabile a discrezione del dungeon master \u2013 ovvero coloro che hanno in comune la capacit\u00e0 di manipolare la magia divina unita ad una discreta abilit\u00e0 nel combattimento e alla garanzia di alcuni poteri divini. A differenza di AD&amp;D Prima Edizione, qualunque razza pu\u00f2 accedere alla classe del Chierico, purch\u00e9 abbia un punteggio di Saggezza non inferiore a 9. I chierici specialisti per\u00f2, cos\u00ec come i maghi specialisti, possono avere dei requisiti minimi nelle caratteristiche del personaggio pi\u00f9 severi rispetto ad un chierico generico. A partire da questa edizione del gioco, vengono introdotte delle regole che differenziano i chierici cosiddetti generici (cio\u00e8 quelli che, fondamentalmente, seguono il proprio allineamento) e i chierici di una specifica divinit\u00e0. Gli incantesimi dei chierici, infatti, vengono suddivisi in sfere di influenza, ovvero raggruppamenti di incantesimi in base ad un tema comune. I chierici generici hanno a disposizione gli incantesimi di quasi tutte le sfere, mentre gli altri chierici, a seconda della divinit\u00e0 prescelta, possono selezionare i propri incantesimi solo da alcune, specifiche, sfere di influenza. Ad esempio, un dio della guerra potrebbe avere nel suo portfolio \u2013 ovvero le aree di influenza, che dipendono dall'allineamento e dal potere della divinit\u00e0 \u2013 la Sfera del Combattimento fra le sue sfere di influenza; solo in questo caso il Chierico di quel dio potr\u00e0 selezionare un incantesimo come \"Martello spirituale\", poich\u00e9 quest'ultimo appartiene a quella sfera. Da notare che in questa edizione di D&amp;D il chierico \u00e8 in grado di scacciare o controllare non morti ma non diavoli o demoni, poich\u00e9 questo tipo di creature sono state eliminate dal gioco probabilmente per evitare problemi di censura nella commercializzazione. A partire da questa edizione, i chierici di una specifica divinit\u00e0 possono scegliere anche armi che prevedano uno spargimento di sangue; questo dipende dalla divinit\u00e0 adorata (ad esempio, la dea della caccia potrebbe consentire al proprio fedele di usare un arco). Inoltre, possono venire concesse anche altre capacit\u00e0 speciali oltre allo scacciare i non morti. Mentre le combinazioni multiclasse riguardanti il chierico della razza mezzelfica sono rimaste invariate e quelle del mezzorco eliminate (poich\u00e9 non \u00e8 presente come razza), sono state aggiunte quelle di altre razze:\nNon \u00e8 presente una precisa tabella che assegna un titolo ad ogni livello di esperienza, ma vengono suggeriti alcuni titoli che il chierico potrebbe ottenere, fra i quali Abate, Ayatollah, Bonzo, Fratello, Occhio della Legge, Frate, Guru, Hajji, Imam, Mendicante, mull\u0101, Vostra Grazia, Patriarca, Prelato, Priore, Qadi, Rettore, Vicario, Yogi.\nD&amp;D Terza Edizione (3.0).\nIl cambiamento pi\u00f9 rilevante \u00e8 quello che riguarda la rimozione del divieto dell'uso di armi da taglio e appuntite anche per i chierici generici; in \"AD&amp;D Seconda Edizione\" invece ci\u00f2 era consentito solo a chierici fedeli ad una divinit\u00e0 che fosse strettamente legata a quel tipo di armi. Anche la scelta dell'allineamento per i chierici di una divinit\u00e0 specifica subisce un leggero cambiamento: deve essere uguale a quello della divinit\u00e0 adorata o rispettare la \"regola del passo\", la quale prevede che l'allineamento del chierico debba essere ad un passo di distanza da quello della divinit\u00e0 patrona rispetto ai due assi Buono-Neutrale-Malvagio e Legale-Neutrale-Caotico. Ad esempio, se la divinit\u00e0 ha allineamento Caotico Malvagio, il chierico potr\u00e0 essere Caotico Malvagio, Neutrale Malvagio o Caotico Neutrale. Il chierico pu\u00f2 avere allineamento Neutrale solo se lo \u00e8 la divinit\u00e0 stessa. Le sfere di influenza vengono ora chiamate \"domini\" (Dominio della Morte, Dominio della Protezione ecc.), ma il concetto che rappresentano \u00e8 fondamentalmente rimasto lo stesso. Al primo livello, il chierico sceglie due fra i domini della propria divinit\u00e0 patrona (mentre nell'edizione precedente poteva accedere a tutte le sfere di influenza di quella divinit\u00e0), ma non ha accesso solo a quelli (mentre prima s\u00ec); per ogni livello di incantesimo che pu\u00f2 lanciare riceve un incantesimo giornaliero in pi\u00f9, ma \u00e8 obbligato a prepararne uno appartenente ai domini scelti. Ad ogni dominio \u00e8 associato un \"potere concesso\" dalla divinit\u00e0, che pu\u00f2 essere molto vario. Per esempio, se un chierico sceglie il dominio della Guerra guadagna il talento Competenza nelle armi da guerra per poter brandire un'arma \u2013 la favorita della divinit\u00e0 \u2013 senza subire penalit\u00e0 che altrimenti subirebbe per mancanza di competenza; oppure, scegliendo il dominio del Fuoco, il chierico pu\u00f2 scacciare o controllare le creature legate all'acqua come un chierico scaccia o controlla i non morti. Il chierico rimane una classe vicina a quella del Guerriero: infatti, la competenza nelle armature e negli scudi \u00e8 uguale\u00a0\u2013 tutti i tipi di armature e di scudi\u00a0\u2013 ma pu\u00f2 brandire solamente le armi classificate come semplici. Viene introdotto il \"lancio spontaneo\": il chierico pu\u00f2, se lo desidera, utilizzare il potere della divinit\u00e0 patrona per lanciare un incantesimo non preparato al posto di uno preparato in precedenza (non di dominio); il lancio spontaneo deve riguardare incantesimi di cura per i chierici buoni e di infliggere per quelli malvagi. Per esempio, un chierico Caotico Buono pu\u00f2 convertire l'incantesimo \"Protezione dal male\", un incantesimo protettivo di primo livello, in \"Cura ferite leggere\", anch'esso un incantesimo di primo livello ma di cura. Oltre ai linguaggi razziali, un personaggio di classe chierico pu\u00f2 scegliere fra alcuni linguaggi bonus: Abissale, Celestiale e Infernale, lingue parlate da creature di piani di esistenza immondi e celestiali.\nD&amp;D 3.5.\nViene definito nella descrizione della classe il concetto di aura, una sorta di energia positiva (se il chierico \u00e8 Buono), negativa (se il chierico \u00e8 Malvagio) o di altro tipo (se il chierico \u00e8 Caotico o Legale) necessaria per la determinazione degli effetti di incantesimi simili a \"Identificazione del male\".\nAmbientazioni.\nDark Sun.\n\"Dark Sun\" non prevede la presenza di divinit\u00e0, anche se esistono i re-stregoni, figure che, per potenza, vi si avvicinano\u00a0\u2013 sono infatti le fonti di potere dei Templari, classe di PNG simile ai paladini. Ai chierici di Athas viene garantita la possibilit\u00e0 di lanciare incantesimi divini dall'energia dai quattro elementi (Terra, Aria, Fuoco, Acqua) in particolare direttamente dai piani elementali. Con questa impostazione, a differenza delle ambientazioni in cui sono presenti divinit\u00e0 di uno specifico allineamento, la magia divina non \u00e8 benevola o malevola, ma \u00e8 solamente il chierico che decide come impiegarla, non avendo alcun essere superiore da soddisfare. Ogni chierico elementale, solitamente figure solitarie che errano cercando di soddisfare i bisogni della gente, \u00e8 fedele ad un elemento; gli incantesimi dei chierici sono suddivisi in sole quattro sfere, ed un chierico ha accesso esclusivamente alla sfera del proprio elemento patrono. Dal punto di vista regolistico, un chierico di \"Dark Sun\" deve avere, come requisito minimo, almeno 11 in Saggezza. A seconda dell'elemento cui \u00e8 fedele, il chierico \u00e8 spinto ad usare una certa tipologia di materiale per le sue armi, anche se non c'\u00e8 nessuna restrizione obbligatoria.\nForgotten Realms.\nNei Faer\u00fbn, i chierici, coloro che sono dotati del Potere, sono figure estremamente importanti, dato che le numerose divinit\u00e0 dei pantheon esistenti prendono parte attivamente alla vita degli abitanti: il loro potere infatti dipende dal numero di fedeli. I chierici hanno quindi il compito di far s\u00ec che questo numero non diminuisca, ma anzi cresca, affinch\u00e9 aumenti di conseguenza il potere del patrono\u00a0\u2013 e di conseguenza il loro. La religione assume un ruolo di primaria importanza: i templi dedicati alle divinit\u00e0 sono molto diffusi (raramente si ha una religione di Stato) ed attorno a essi si sviluppa una tale attivit\u00e0 da poter essere paragonata per grandezza ed importanza a quella di una citt\u00e0. Non \u00e8 raro che chierici potenti assumano posizioni influenti. Questo aspetto viene riflesso nelle regole del gioco: un chierico di \"Forgotten Realms\" \u00e8 obbligato a scegliere una divinit\u00e0 patrona. Fra i personaggi degni di nota si ricordano Fzoul Chembryl, malvagio chierico ed Eletto di Bane, e Cadderly Bonaduce, chierico ed Eletto di Deneir.\nGreyhawk.\nPer motivi storici, \"Greyhawk\" \u00e8, in una sua versione semplificata, l'ambientazione ufficiale di \"D&amp;D\" e quindi utilizzata nei manuali base e nei supplementi generici, ovvero non di una specifica ambientazione. Per questo, descrivendo una classe di \"D&amp;D\", \u00e8 possibile delineare un archetipo i cui tratti caratteristici sono quelli dell'ambientazione \"Greyhawk\" (vedi sezione Archetipo).\nPlanescape.\nIn \"Planescape\", ambientazione per AD&amp;D2ed che tratta principalmente dei piani di esistenza di una cosmologia comune a tutte le altre ambientazioni, anche i personaggi di razza planare possono essere chierici; per alcuni di essi, il fatto di essere cos\u00ec vicini alle divinit\u00e0 che servono li pu\u00f2 rendere particolarmente potenti. I chierici appartenenti a Piani Esterni di allineamento opposto tendono a generare conflitti e a darsi battaglia.\nRavenloft.\nI chierici sono molti preziosi per la loro capacit\u00e0 di scacciare i non morti e sono particolarmente temuti dalle forze oscure. In \"Ravenloft\" per\u00f2 \u00e8 pi\u00f9 difficile usare questa capacit\u00e0 speciale, perch\u00e9 i valori da superare con il tiro di dado sono maggiori del normale."}
{"id": "455464", "revid": "124872189", "url": "https://it.wikipedia.org/wiki?curid=455464", "title": "Cavalieri d'argento", "text": "I , o Cavalieri d'argento, sono dei personaggi dei manga e degli anime dell'universo fantastico de \"I Cavalieri dello zodiaco\" (\"Saint Seiya\" in originale), nato dal mangaka Masami Kurumada.\nRappresentano la casta intermedia della scala gerarchica dei guerrieri al servizio della Dea Atena e come tutti gli altri vestono un'armatura (o Cloth) ispirata alle costellazioni; nel loro caso le loro armature sono d'argento (chiamate in originale Silver Cloth o armature d'argento nel doppiaggio televisivo italiano,) e si ispirano a costellazioni con latitudine intermedia tra quelle zodiacali e quelle polari.\nCaratteristiche.\nI Silver Saint, cos\u00ec come tutti gli altri guerrieri al servizio di Atena, vengono insigniti di tale rango prima della reincarnazione della Dea. Appartenendo alla casta intermedia, i Silver Saint possiedono un cosmo superiore ai cavalieri di bronzo, ma rimangono inferiori, salvo rare eccezioni (tipo Orfeo e Suikyo) ai cavalieri d'oro, che possiedono il \"Settimo Senso\" e sono capaci di muoversi alla velocit\u00e0 della luce. I Silver Saint, invece, possono muoversi o lanciare colpi raggiungendo una velocit\u00e0 da due fino a cinque volte quella del suono.\nPoich\u00e9 i Gold Saint sono spesso impegnati in importanti mansioni al di fuori del Santuario e vengono richiamati solo nei casi di estrema necessit\u00e0, sono i Silver Saint a compiere la maggior parte delle missioni, principalmente di esplorazione e assassinio. I Silver Saint, inoltre, hanno il compito di custodire i Cloth senza proprietario e di allenare gli apprendisti Saint fino alla loro investitura. Il Silver Saint dell'Altare, in particolare, ha tradizionalmente il compito di proteggere il Gran Sacerdote e assisterlo in qualit\u00e0 di primo ministro.\nDifferentemente dai normali Bronze Cloth, i Silver Cloth sono pi\u00f9 resistenti, congelano a -210\u00a0\u00b0C, e coprono una buona percentuale del corpo del Saint. Nell'enciclopedia Taizen viene specificato che i Silver Cloth, rispetto ai Bronze Cloth, sono considerati delle semplici protezioni destinate a guerrieri molto abili, per cui la maggior parte sono sprovviste di armi o accessori speciali. Alcune eccezioni sono le armature di Auriga (dotata di dischi rotanti) e Cerbero (dotata di palle chiodate), sebbene i Silver Saint che le indossano possono farne a meno nella lotta grazie alle loro capacit\u00e0 superiori.\nSilver Saint ufficiali.\nSul numero dei Silver Saint esiste un'enorme confusione, dovuta alle varie opere che vanno apertamente in contraddizione tra loro. Ufficialmente, secondo quanto dichiarato nell'enciclopedia Taizen, esistono ventiquattro Silver Saint, numero non casuale visto che sono la met\u00e0 dei Bronze Saint e il doppio dei Gold Saint. Dal manga classico (e anime classico), vengono indicati come appartenenti a Silver Saint le costellazioni di Aquila, Ofiuco, Lucertola, Balena, Cani da Caccia, Centauro, Corvo, Perseo, Auriga, Ercole, Mosca, Cane Maggiore, Freccia, Cefeo, Lira e Cerbero. Quest\u2019ultima \u00e8 in realt\u00e0 una costellazione estinta, cio\u00e8 una le cui stelle sono in seguito state inglobate in un'altra (in questo caso Ercole). Intervistato al riguardo Kurumada ha risposto di essersi basato sulla mitologia pi\u00f9 che sull'astronomia. Sempre Kurumada ha poi indicato come d'argento le armature di Coppa e Altare, i cui gradi sono in seguito confermati nell'enciclopedia Taizen, nei manga \"Next Dimension\"e nel romanzo \"Gigantomachia\".\nAlcuni di questi Silver Saint appaiono anche nella serie in CGI Original Netflix Knights of the Zodiac basata sulla serie classica.\nMisty di Lizard.\n, o pi\u00f9 semplicemente Eris della Lucertola nel doppiaggio televisivo italiano, \u00e8 il Silver Saint appartenente alla costellazione della Lucertola. Personaggio orgoglioso sia del proprio rango che del proprio bellissimo aspetto al limite del narcisismo, Eris ha sviluppato un'idea secondo cui un Saint debba essere esempio di purezza e bellezza assoluta, e non debba mai sporcarsi o venir ferito in battaglia. Insieme a Moses, Asterion e Babel viene inviato dal Grande Sacerdote per uccidere i Bronze Saint al servizio di Saori Kido. Giunto a Tokyo, in Giappone, Misty attacca Seiya, mettendolo subito in difficolt\u00e0 il suo avversario. Dopo una dura battaglia, per\u00f2, Seiya inventa il \"Pegasus Rolling Crash\", con il quale trascina Misty in mare, ferendolo mortalmente. In punto di morte Misty riconosce i suoi errori, rendendosi conto di quanto sia stato sciocco a inseguire la futile gloria e di quanto gli sia costato credersi imbattibile.\nNella trilogia OAV su \"Hades\", contrariamente al manga, Misty viene resuscitato da Ade, il quale gli fa dono di una Surplice e lo invia in Siberia per uccidere Hyoga. Sebbene apparentemente segua gli ordini di Ade, Misty non \u00e8 un traditore, avendo aderito al piano di Shion, antico Grande Sacerdote, per risvegliare il God Cloth di Atena. Arrivato in Siberia con Babel e Moses, Misty trova Hyoga e lo attacca, venendo facilmente ucciso dal Bronze Saint.\nMisty, inoltre, compare anche nel manga \"Episode G\", ambientato tempo dopo il tradimento di Aiolos del Sagittario e poco prima dell'inizio della storia narrata nella serie classica, dove si reca in Egitto con Retsu e Shaina per contrastare l'avanzata dei mostri evocati dai Titani.\nMisty possiede due colpi segreti, uno difensivo e uno offensivo. La tecnica di difesa \u00e8 la Barriera d'Argento, ovvero una barriera d'aria che Misty crea ruotando i palmi delle mani. Questa tecnica viene superata da Seiya, che concentra la forza dei colpi in un solo punto, rendendola inefficace. La barriera, inoltre, non funziona in acqua. La tecnica offensiva \u00e8 invece il (\"Dita d'Argento\" nell'adattamento italiano del'anime classico ). Per eseguirla, Misty concentra il proprio cosmo in uno o due dita, generalmente l'indice e il medio della mano destra, lanciandole poi in avanti e generando un raggio di energia con cui travolge il nemico.\nCome tutti i Saint di Atena anche Misty indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) della Lucertola, che rappresenta proprio l'omonimo animale. Il Cloth della Lucertola esiste anche come Surplice, ovvero le armature degli Spectre di Ade, con una tinta nera e forme leggermente modificate.\nMoses di Cetus.\n \u00e8 il Silver Saint appartenente alla costellazione della Balena. Insieme a Misty, Asterion e Babel viene inviato dal Grande Sacerdote per uccidere i Bronze Saint al servizio di Saori Kido. Giunto a Tokyo, in Giappone, Moses coadiuvato da Asterion affronta Seiya, il quale lo uccide con il \"Pegasus Ryuseiken\".\nNella trilogia OAV su \"Hades\", contrariamente al manga, Moses viene resuscitato da Ade, il quale gli fa dono di una Surplice e lo invia in Siberia per uccidere Hyoga. Sebbene apparentemente segua gli ordini di Ade, Moses non \u00e8 un traditore, avendo aderito al piano di Shion, antico Grande Sacerdote, per risvegliare il God Cloth di Atena. Arrivato in Siberia con Misty e Babel, Moses trova Hyoga e lo attacca, venendo facilmente ucciso dal Bronze Saint.\nL'unica tecnica di Moses \u00e8 il Kaitos Spouting Bomber (\"Getto d'Acqua Devastante\" nell'adattamento italiano dell'anime classico e \"Ketos Spouting Bomber\" nella traduzione italiana del manga di Granata Press). Il colpo \u00e8 suddiviso in due parti: inizialmente Moses afferra per un braccio l'avversario, lanciandolo in aria. Con entrambe le braccia aperte poi crea, con una sorgente d'acqua vicina, un getto d'acqua ascensionale simile al soffio dello sfiatatoio di una balena che a causa dell'enorme pressione immobilizza l'avversario. Chi subisce il colpo precipita poi a testa in gi\u00f9 verso il suolo a una velocit\u00e0 altissima. In questa fase Moses interviene in prima persona, intercettando il nemico con un pugno fortissimo e centrandolo alla testa.\nCome tutti i Saint di Atena anche Moses indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) della Balena, che rappresenta proprio l'omonimo animale. Nel corso della serie, viene quasi distrutta da una serie di attacchi di Seiya. Il Cloth della Balena esiste anche come Surplice, ovvero le armature degli Spectre di Ade, con una tinta nera e forme leggermente modificate.\n\"Boses\" \u00e8 un nome biblico, corrispondente all'italiano Mos\u00e8. Mos\u00e8 e la balena sono entrambi legati sia all'acqua sia alla Bibbia: il primo, infatti, separ\u00f2 le acque del mar Rosso, mentre la seconda inghiott\u00ec il profeta Giona per alcuni giorni.\nAsterion di Hound.\n, o pi\u00f9 semplicemente Asterione nel doppiaggio televisivo italiano, \u00e8 il Silver Saint appartenente alla costellazione dei Cani da Caccia.\nInsieme a Misty, Moses e Babel viene inviato dal Grande Sacerdote per uccidere i Bronze Saint al servizio di Saori Kido. Giunto a Tokyo, in Giappone, Asterion, coadiuvato da Moses, affronta Seiya. Dopo la sconfitta di Moses, Asterion riesce a mettere in difficolt\u00e0 Seiya, almeno fino all'ingresso di Marin, che lo sconfigge con l'Eagle Toe Flash, frantumando inoltre il suo Silver Cloth. Nel manga viene risparmiato da Marin, che lo esorta a tornare al Grande Tempio per raccontare tutto al Grande Sacerdote. Il suo destino rimane ignoto fino all'attacco di Ade al Grande Tempio: in una vignetta, infatti, \u00e8 possibile vedere la lapide di Asterion, il che lascia presumere che possa essere stato ucciso dal Gran Sacerdote per il suo fallimento. Nell'anime, invece, Asterion muore a causa l'Eagle Toe Flash di Marin e, in punto di morte, confessa di avere agito in quel modo perch\u00e9 sotto il controllo del Grande Sacerdote.\nAsterion compare in un cameo anche in \"\", quando, insieme a Sirius e Tramy, viene convocato dal Grande Sacerdote per indagare sul misterioso tempio comparso nel giardino dell'Eden (ovvero il tempio di Eris). I tre accettano la missione, salvo poi essere destituiti dall'incarico (che viene affidato a Milo dello Scorpione).\nAsterion \u00e8 dotato di poteri mentali che gli permettono di creare illusioni di pochi secondi nella mente degli avversari meno esperti, ingannando la loro percezioni. Inoltre \u00e8 capace di leggere i pensieri degli altri, anticipandone quindi le mosse quando queste non sono portate troppo velocemente. L'unica tecnica conosciuta di Asterion \u00e8 il (\"Inganno di Asterione\" o \"Croce d'Argento\" nell'adattamento italiano dell'anime classico), con la quale il Silver Saint crea diversi ologrammi della propria immagine per confondere l'avversario e spiazzarlo in battaglia. Nell'enciclopedia Taizen, Kurumada ha precisato che le tecniche di Asterion derivano direttamente dal Satori.\nCome tutti i Saint di Atena anche Asterion indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) dei Cani da Caccia. Come intuibile, il totem dell'armatura rappresenta un segugio, ritto a quattro zampe e con le orecchie alzate. Nel manga viene danneggiata notevolmente da Marin, mentre nell'anime i danni sono pi\u00f9 leggeri.\nBabel del Centauro.\n, o pi\u00f9 semplicemente Babel nel doppiaggio televisivo italiano, \u00e8 il Silver Saint appartenente alla costellazione del Centauro. Insieme a Misty, Moses e Asterion viene inviato dal Grande Sacerdote per uccidere i Bronze Saint al servizio di Saori Kido. Giunto a Tokyo, in Giappone, si scontra con Hyoga, il quale lo uccide facilmente.\nNell'adattamento anime realizzato negli anni ottanta le vicende che riguardano Babel sono state modificate. Dopo la morte di Misty, Moses e Asterion, Babel si reca all'arena delle Galaxian Wars, ormai in rovina, per uccidere i Bronze Saint e vendicare i suoi compagni caduti. Mette in difficolt\u00e0 Hyoga, il quale alla fine riesce a sconfiggerlo con l'aiuto dei Steel Saint. In punto di morte, Babel viene soccorso da Saori, la quale lo libera dal controllo mentale del Sacerdote. A questo punto Babel scopre che Saori non \u00e8 altri che Atena e, felice di avere finalmente incontrato la sua Dea, piange di gioia per poi spegnersi serenamente tra le sue braccia.\nNella trilogia OAV su \"Hades\", contrariamente al manga, Babel viene resuscitato da Ade, il quale gli fa dono di una Surplice e lo invia in Siberia per uccidere Hyoga. Sebbene apparentemente segua gli ordini di Ade, Babel non \u00e8 un traditore, avendo aderito al piano di Shion, antico Grande Sacerdote, per risvegliare il God Cloth di Atena. Arrivato in Siberia con Misty e Moses, Babel trova Hyoga e lo attacca, venendo ucciso per la seconda volta dal Bronze Saint.\nNel manga, Babel possiede un solo colpo segreto, chiamato Fotia Roufihtra e consiste in numerose sfere fiammeggianti che Babel lancia contro il nemico. Nell'anime, invece, Babel utilizza un colpo simile che per\u00f2 viene chiamato Swirl of Flame (\"Lobi di Fiamma\" nel doppiaggio italiano). Sempre nell'anime, inoltre, il Silver Saint \u00e8 in grado di utilizzare una versione pi\u00f9 potente del Swirl of Flame, ovvero l'Aurora Burning (\"Aurora Infuocata\" nel doppiaggio italiano).\nCome tutti i Saint di Atena anche Babel indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) del Centauro, che rappresenta proprio l'omonimo animale. Il Cloth del Centauro esiste anche come Surplice, ovvero le armature degli Spectre di Ade, con una tinta nera e forme leggermente modificate.\nIl suo nome originale, uno dei pochi a non essere stato tradotto o cambiato nella versione anime italiana, \u00e8 un nome biblico, corrispondente all'italiano Babele (o Babilonia).\nJamian di Crow.\n, o pi\u00f9 semplicemente Damian nel doppiaggio televisivo italiano, \u00e8 il Silver Saint appartenente alla costellazione del Corvo. \u00c8 uno dei personaggi pi\u00f9 bizzarri della serie, simile pi\u00f9 a una spalla comica che a un Saint vero e proprio, ed \u00e8 trattato con una certa ironia da alleati e avversari. Noto come il \"domatore di corvi\", Jamian, insieme a Shaina, Argor, Dante e Capella, viene incaricato dal Grande Sacerdote di distruggere l'arena delle Galaxian Wars in Giappone, di rapire Saori Kido, reincarnazione di Atena, e di recuperare i pezzi del Gold Cloth del Sagittario. Viene ostacolato nella sua missione prima da Seiya e poi da Ikki, che lo uccide facilmente con l'Hoyoku Tensho.\nNell'adattamento anime realizzato negli anni ottanta le vicende che riguardano Jamian sono state modificate. Innanzitutto non si reca in Giappone con gli altri Silver Saint, bens\u00ec \u00e8 al comando di un gruppo di soldati semplici con cui tenta di catturare Saori. Anche il fato di Jamian \u00e8 stato modificato: mentre nel manga viene ucciso da Ikki, nell'anime perde l'equilibrio dopo essere stato sfiorato dalla catena di Shun di Andromeda e scivola in un burrone, perdendo fatalmente la vita nell'impatto.\nJamian, inoltre, compare brevemente anche nel manga \"Next Dimension\", quando Saori ricorda quando Seiya la salv\u00f2 dal Silver Saint.\nNei combattimenti, Jamian sfrutta il suo stormo di corvi per volare trasportato da essi e usarli in battaglia. La sua tecnica d'attacco \u00e8 chiamata (\"L'Ala nera di Damian\" nel doppiaggio italiano). Per eseguirla Jamian, circondato dai corvi, espande il suo cosmo, che si manifesta con un corvo di luce, poi ne concentra l'energia nel braccio destro e sferra un pugno contro il nemico. L'energia del pugno, come sottolinea Seiya, non \u00e8 di per s\u00e9 molto potente, ma lo spostamento d'aria fa cadere centinaia di piume dei corvi, che vengono attirate sul corpo della vittima. Le piume risultano molto pesanti, difficili da staccare, motivo per cui l'avversario si ritrova soffocato e incapace di muoversi.\nCome tutti i Saint di Atena anche Jamian indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) del Corvo, che rappresenta proprio l'omonimo animale.\nSoldati di Jamian.\nDifferentemente dal manga, nell'anime Jamian \u00e8 al comando di uno sparuto gruppo di soldati che indossano un'uniforme vagamente simile al suo Silver Cloth. Vengono tutti sconfitti da Seiya, Shun e Hyoga.\nAlgol di Perseus.\n \u00e8 il Silver Saint appartenente alla costellazione di Perseo. Insieme a Shaina, Jamian, Dante e Capella viene incaricato dal Grande Sacerdote di distruggere l'arena delle Galaxian Wars in Giappone, di rapire Saori Kido, reincarnazione di Atena, e di recuperare i pezzi del Gold Cloth del Sagittario. Utilizzando lo scudo di Medusa, Argor riesce a pietrificare Shun e Hyoga, ma non riesce ad avere la meglio su Shiryu che, conscio del potere di Argor, decide di accecarsi per non finire come i propri compagni. Sicuro della vittoria il Bronze Saint sferra il \"Rozan ShoryuHa\", centrando e sfondando prima lo scudo di Medusa, poi il pettorale e il cuore di Argor, che muore pochi istanti dopo.\nNell'adattamento anime realizzato negli anni ottanta le vicende di Argor sono state modificate. Innanzitutto viene dipinto come un guerriero crudele, che si diverte a trasformare in pietra chiunque osi contrastarlo. Questo comportamento gli vale il disprezzo di Aiolia del Leone e le attenzione di Shaina, che decide di arruolarlo per uccidere i Bronze Saint al servizio di Saori Kido. Diversamente dal manga, dunque, Argor parte con la sacerdotessa e Spartan su un'isola sperduta dell'Egeo meridionale allo scopo di attirare l\u00ec i Bronze Saint per ucciderli. Qui, dopo avere pietrificato Seiya, Shun e, per errore, Spartan, Argor affronta Shiryu. Lo scontro \u00e8 identico al manga, eccezion fatta per l'intervento momentaneo dei Steel Saint.\nNella trilogia OAV su \"Hades\", contrariamente al manga, Argor viene resuscitato da Ade, il quale gli fa dono di una Surplice e lo invia in Cina per uccidere Shiryu. Sebbene apparentemente segua gli ordini di Ade, Argor non \u00e8 un traditore, avendo aderito al piano di Shion, antico Grande Sacerdote, per risvegliare il God Cloth di Atena. Arrivato in Cina con Capella e Vesta, Argor trova Shiryu e lo attacca, venendo ucciso per la seconda volta dal Bronze Saint.\nArgor compare in un cameo anche in \"Saint Seiya \u03a9\", quando Mirkaf di Perseo, suo successore, ricorda la sua sconfitta contro Shiryu.\nIl colpo che viene pi\u00f9 utilizzato da Argor \u00e8 lo Scudo di Medusa, sul quale c'\u00e8 il volto dell'omonima gorgone. Quando Medusa apre gli occhi lancia un raggio verso gli avversari i quali, se incrociano il loro sguardo con il suo, si trasformano subito in pietra. Il raggio scaturito dallo sguardo di Medusa si rivela molto penetrante, tanto da potere superare sia la stoffa che le palpebre, avendo per\u00f2 un effetto pietrificante minore sull'avversario. Un'altra tecnica \u00e8 il (\"Stratagemma della Gorgone\" nel doppiaggio italiano dell'anime classico). Per usarla Argor salta molto in alto, portandosi sopra l'avversario, per poi colpirlo con un calcio. Contemporaneamente, il suo cosmo genera un'illusione in cui i suoi nemici vedono i propri corpi intrappolati da centinaia di serpenti, gli stessi che nel mito fanno da capelli a Medusa. L'illusione impedisce alle vittime di difendersi o evitare il calcio, che pu\u00f2 colpire con potenza devastante.\nCome tutti i Saint di Atena anche Argor indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) di Perseo, che rappresenta proprio l'omonimo personaggio mitologico. Il Cloth di Perseo esiste anche come Surplice, ovvero le armature degli Spectre di Ade, con una tinta nera, forme leggermente modificate, e soprattutto priva dell'iconico scudo.\nCapella di Auriga.\n, o pi\u00f9 semplicemente Agape nel doppiaggio televisivo italiano, \u00e8 il Silver Saint appartenente alla costellazione dell'Auriga. Insieme a Shaina, Jamian, Argor e Dante, viene incaricato dal Grande Sacerdote di distruggere l'arena delle Galaxian Wars in Giappone, di rapire Saori Kido, reincarnazione di Atena, e di recuperare i pezzi del Gold Cloth del Sagittario. Caratterialmente irruente e sottilmente arrogante, Capella commette l'errore di sottovalutare Ikki che lo colpisce con il \"Genmaken\", provocandogli incubi e illusioni. Il Silver Saint, dunque, immagina di essere fatto a pezzi dai suoi dischi e muore poco dopo per l'eccessivo spavento.\nNell'adattamento anime realizzato negli anni ottanta le vicende di Capella e Dante sono state modificate, visto che vengono inviati dal Grande Sacerdote da soli (senza Jamian, Argor e Shaina) allo scopo di rapire Saori. I due intervengono dopo lo scontro tra Seiya e Jamian e, proprio come nel manga, cominciano a combattere contro Ikki. Rispetto alla versione cartacea, per\u00f2, la scena in cui Capella \u00e8 mutilato non \u00e8 un'illusione, bens\u00ec la realt\u00e0: il Silver Saint, dunque, non muore per il trauma del \"Genmaken\", ma perch\u00e9 trafitto mortalmente dai suoi dischi.\nNella trilogia OAV su \"Hades\", contrariamente al manga, Capella viene resuscitato da Ade, il quale gli fa dono di una Surplice e lo invia in Cina per uccidere Shiryu. Sebbene apparentemente segua gli ordini di Ade, Capella non \u00e8 un traditore, avendo aderito al piano di Shion, antico Grande Sacerdote, per risvegliare il God Cloth di Atena. Arrivato in Cina con Argor e Dante, Capella trova Shiryu e lo attacca, venendo ucciso facilmente dal Bronze Saint.\nCapella \u00e8 dotato di due dischi molto affilati che pu\u00f2 controllare con la forza del pensiero. Di conseguenza, quando la sua mente \u00e8 confusa o in preda alla follia, il Silver Saint perde completamente il controllo delle sue armi. Quando non vengono usati in battaglia, i dischi restano agganciati ai lati della cintura di Capella. Nell'enciclopedia Taizen viene rivelato che Capella dispone di un colpo segreto, che per\u00f2 non \u00e8 mai stato rivelato a causa della fugace apparizione del personaggio.\nCome tutti i Saint di Atena anche Capella indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) dell'Auriga. Come intuibile, il totem dell'armatura rappresenta un l'omonimo animale, o meglio un cavallo rampante che trascina una biga o carro da guerra. Nel corso della serie \u00e8 forse il Silver Cloth che fa la fine peggiore, venendo letteralmente sbriciolato da Ikki. Il Cloth dell'Auriga esiste anche come Surplice, ovvero le armature degli Spectre di Ade, con una tinta nera, forme leggermente modificate, e soprattutto dotata di dischi meno taglienti di quelli originali visto che non strappano neppure il vestito di Shiryu.\nDante di Cerberos.\n, o pi\u00f9 semplicemente Vesta nel doppiaggio televisivo italiano, \u00e8 il Silver Saint appartenente alla costellazione di Cerbero. Insieme a Shaina, Jamian, Argor e Capella, viene incaricato dal Grande Sacerdote di distruggere l'arena delle Galaxian Wars in Giappone, di rapire Saori Kido, reincarnazione di Atena, e di recuperare i pezzi del Gold Cloth del Sagittario. Viene ostacolato nella sua missione prima da Ikki e poi da Shun, che lo sconfigge facilmente con la \"Nebula Chain\".\nNell'adattamento anime realizzato negli anni ottanta le vicende di Capella e Dante sono state modificate, visto che vengono inviati dal Grande Sacerdote da soli (senza Jamian, Argor e Shaina) allo scopo di rapire Saori. I due intervengono dopo lo scontro tra Seiya e Jamian e, proprio come nel manga, cominciano a combattere contro i Bronze Saint.\nNella trilogia OAV su \"Hades\", contrariamente al manga, Dante viene resuscitato da Ade, il quale gli fa dono di una Surplice e lo invia in Cina per uccidere Shiryu. Sebbene apparentemente segua gli ordini di Ade, Capella non \u00e8 un traditore, avendo aderito al piano di Shion, antico Grande Sacerdote, per risvegliare il God Cloth di Atena. Arrivato in Cina con Argor e Capella, Dante trova Shiryu e lo attacca, venendo ucciso facilmente dal Bronze Saint.\nDante usa in battaglia delle catene alle cui estremit\u00e0 sono agganciate delle sfere chiodate. Nell'enciclopedia Taizen viene rivelato che queste sfere possono polverizzare anche l'acciaio e che il loro potere distruttivo aumenta insieme al cosmo dello stesso Dante.\nCome tutti i Saint di Atena anche Dante indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) di Cerbero. Come intuibile, il totem dell'armatura rappresenta l'omonimo animale, il cane a tre teste prigioniero delle catene. Il Cloth di Cerbero esiste anche come Surplice, ovvero le armature degli Spectre di Ade, con una tinta nera e forme leggermente modificate.\nIl nome \"Dante\" \u00e8 un chiaro riferimento all'omonimo scrittore della \"Divina Commedia\", in cui compare anche il cane Cerbero, uno dei mostri a guardia dell'ingresso degli inferi.\nAlgeti di Heracles.\n, o pi\u00f9 semplicemente Argetti nel doppiaggio televisivo italiano o \"Argetti di Eracle\" nella traduzione italiana del manga di Granata Press, \u00e8 il Silver Saint appartenente alla costellazione di Ercole. Insieme a Sirius e Dio viene inviato dal Grande Sacerdote per controllare Aiolia del Leone, a sua volta mandato in missione per uccidere il traditore Seiya. Durante la missione, i tre decidono di occuparsi personalmente del Bronze Saint, colpendolo a turno. Improvvisamente per\u00f2, il Gold Cloth del Sagittario compare nel cielo, posizionandosi sul corpo di Seiya. Incapace di comprendere la nuova forza del nemico e paralizzato dai poteri del Gold Cloth, Argeti, insieme ai due parigrado, viene travolto e completamente annientato da una scarica d'energia di Seiya.\nNella trilogia OAV su \"Hades\", contrariamente al manga, Argeti viene resuscitato da Ade, il quale gli fa dono di una Surplice e lo invia a uccidere Shun. Sebbene apparentemente segua gli ordini di Ade, Argeti non \u00e8 un traditore, avendo aderito al piano di Shion, antico Grande Sacerdote, per risvegliare il God Cloth di Atena. Insieme a Sirius e Dio, Argeti trova Shun e lo attacca, venendo ucciso facilmente dal Bronze Saint.\nArgeti compare in un cameo anche nell'anime di \"\". Dopo essere stato ucciso da Seiya, l'ex Silver Saint diventa un Ghost, la casta pi\u00f9 bassa tra i servitori di Eris, e, insieme a Sirius e Dio, viene inviato a Villa Kido per uccidere Saori. In questa occasione si ritrova a fronteggiare le tre Santias Shoko, Mii e Xiaoling, le quali riescono facilmente a eliminare sia Argeti che i suoi due compagni.\nIl colpo segreto di Argeti \u00e8 il Corneolos (\"Onda d'urto\" nel doppiaggio italiano della trilogia OAV su \"Hades\") e consiste nell'afferrare l'avversario per poi lanciarlo in aria. Nell'anime, invece, il colpo \u00e8 leggermente diverso: Argeti batte i pugni tra loro e solleva entrambe le braccia, creando un violento vortice d'aria che spinge l'avversario in aria, immobilizzato dalla pesante pressione esercitata dal colpo. Il vortice poi scompare bruscamente, lasciando precipitare la vittima al suolo. Fisicamente Argeti \u00e8 il pi\u00f9 forte tra tutti i Saint, infatti il suo potere di lancio \u00e8 superiore persino a quello di Moses.\nCome tutti i Saint di Atena anche Argeti indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) di Ercole. Come intuibile, il totem dell'armatura rappresenta il busto dell'omonimo personaggio mitologico, raffigurato diritto in posa marziale. Il Cloth di Ercole esiste anche come Surplice, ovvero le armature degli Spectre di Ade, con una tinta nera e forme leggermente modificate.\nIl nome originale di Argeti, \"Algethi\", deriva dalla seconda stella pi\u00f9 luminosa della costellazione di Ercole, Ras Algethi.\nDio di Musca.\n, o pi\u00f9 semplicemente Dedalus nel doppiaggio televisivo italiano \u00e8 il Silver Saint appartenente alla costellazione della Mosca. Insieme a Sirius e Argeti viene inviato dal Grande Sacerdote per controllare Aiolia del Leone, a sua volta mandato in missione per uccidere il traditore Seiya. Durante la missione, i tre decidono di occuparsi personalmente del Bronze Saint, colpendolo a turno. Improvvisamente per\u00f2, il Gold Cloth del Sagittario compare nel cielo, posizionandosi sul corpo di Seiya. Incapace di comprendere la nuova forza del nemico e paralizzato dai poteri del Gold Cloth, Dio, insieme ai due parigrado, viene travolto e completamente annientato da una scarica d'energia di Seiya.\nNella trilogia OAV su \"Hades\", contrariamente al manga, Dio viene resuscitato da Ade, il quale gli fa dono di una Surplice e lo invia a uccidere Shun. Sebbene apparentemente segua gli ordini di Ade, Dio non \u00e8 un traditore, avendo aderito al piano di Shion, antico Grande Sacerdote, per risvegliare il God Cloth di Atena. Insieme a Sirius e Argeti, Dio trova Shun e lo attacca, venendo ucciso facilmente dal Bronze Saint.\nDio compare in un cameo anche nell'anime di \"\". Dopo essere stato ucciso da Seiya, l'ex Silver Saint diventa un Ghost, la casta pi\u00f9 bassa tra i servitori di Eris, e, insieme a Sirius e Argeti, viene inviato a Villa Kido per uccidere Saori. In questa occasione si ritrova a fronteggiare le tre Santias Shoko, Mii e Xiaoling, le quali riescono facilmente a eliminare sia Dio che i suoi due compagni.\nIn battaglia Dio preferisce gli attacchi aerei e il suo colpo segreto si chiama (\"Labirinto Oscuro\" nel doppiaggio italiano dell'anime), ovvero un calcio mortale che scaglia il nemico in aria.\nCome tutti i Saint di Atena anche Dio indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) della Mosca. Come intuibile, il totem dell'armatura rappresenta l'omonimo animale acquattato a terra, con le ali ripiegate. Il Cloth della Mosca esiste anche come Surplice, ovvero le armature degli Spectre di Ade, con una tinta nera e forme leggermente modificate.\nSirius di Canis Major.\n, o pi\u00f9 semplicemente Orione nel doppiaggio televisivo italiano \u00e8 il Silver Saint appartenente alla costellazione del Cane Maggiore. Insieme a Dio e Argeti viene inviato dal Grande Sacerdote per controllare Aiolia del Leone, a sua volta mandato in missione per uccidere il traditore Seiya. Durante la missione, i tre decidono di occuparsi personalmente del Bronze Saint, colpendolo a turno. Improvvisamente per\u00f2, il Gold Cloth del Sagittario compare nel cielo, posizionandosi sul corpo di Seiya. Incapace di comprendere la nuova forza del nemico e paralizzato dai poteri del Gold Cloth, Sirius, insieme ai due parigrado, viene travolto e completamente annientato da una scarica d'energia di Seiya.\nNella trilogia OAV su \"Hades\", contrariamente al manga, Sirius viene resuscitato da Ade, il quale gli fa dono di una Surplice e lo invia a uccidere Shun. Sebbene apparentemente segua gli ordini di Ade, Sirius non \u00e8 un traditore, avendo aderito al piano di Shion, antico Grande Sacerdote, per risvegliare il God Cloth di Atena. Insieme a Dio e Argeti, Sirius trova Shun e lo attacca, venendo ucciso facilmente dal Bronze Saint.\nSirius compare anche in \"\", quando, insieme ad Asterion e Tramy, viene convocato dal Grande Sacerdote per indagare sul misterioso tempio comparso nel giardino dell'Eden (ovvero il tempio di Eris). I tre accettano la missione, salvo poi essere destituiti dall'incarico (che viene affidato a Milo dello Scorpione). Nell'anime, dopo essere stato ucciso da Seiya, Sirius diventa un Ghost, la casta pi\u00f9 bassa tra i servitori di Eris, e, insieme a Dio e Argeti, viene inviato a Villa Kido per uccidere Saori. In questa occasione si ritrova a fronteggiare le tre Santia Shoko, Mii e Xiaoling, le quali riescono facilmente a eliminare sia Sirius che i suoi due compagni.\nAnche a causa della sua fugace apparizione nella serie, Sirius non ha mai mostrato il suo colpo segreto nel manga. La trilogia OAV su \"Hades\", dunque, ha provveduto a questa mancanza: durante lo scontro con Shun, infatti, Sirius scaglia sul Bronze Saint una tecnica nota come (\"Assalto frantumante\" nel doppiaggio italiano), ovvero un violento pugno scagliato alla velocit\u00e0 del suono.\nCome tutti i Saint di Atena anche Sirius indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) del Cane Maggiore. Come intuibile, il totem dell'armatura rappresenta una specie di cane, ritto sulle zampe. Il Cloth del Cane Maggiore esiste anche come Surplice, ovvero le armature degli Spectre di Ade, con una tinta nera e forme leggermente modificate.\nIl nome \"Sirius\" deriva da Sirio la stella pi\u00f9 luminosa della costellazione del Cane Maggiore.\nPtolemy di Sagitta.\n, o pi\u00f9 semplicemente Betelgeuse nel doppiaggio televisivo italiano \u00e8 il Silver Saint appartenente alla costellazione della Freccia. Travestito da una losca figura incappucciata e mascherata, Tramy si finge una guida per accogliere Saori Kido e i suoi quattro Bronze Saint ad Atene. Conduce il gruppo fino alla base delle Dodici Case, dove getta via il trasferimento e ferisce gravemente Saori in pieno petto con una delle sue frecce. Il suo trionfo \u00e8 tuttavia di breve durata, poich\u00e9 subito dopo viene ucciso dal \"Pegasus Ryuseiken\" di Seiya. Nonostante faccia solo una fugace apparizione nel corso della serie, Tramy \u00e8 un personaggio determinante per la trama, poich\u00e9 sar\u00e0 proprio lui a causare la scalata alle Dodici Case di Seiya e degli altri Bronze Saint per salvare Saori.\nPtolemy compare in \"\", quando, insieme ad Asterion e Sirius, viene convocato dal Grande Sacerdote per indagare sul misterioso tempio comparso nel giardino dell'Eden (ovvero il tempio di Eris). I tre accettano la missione, salvo poi essere destituiti dall'incarico (che viene affidato a Milo dello Scorpione). Successivamente,Ptolemy riappare al momento di trafiggere Saori con una delle sue frecce. La scena \u00e8 identica a quella della serie classica, ma vengono aggiunti alcuni nuovi elementi, come le preoccupazioni delle Saint e la reazione di Saga alla notizia dell'attacco a Saori.\nIl personaggio compare anche nel film in CGI ' (2014), che ri-narra la battaglia alle Dodici Case, con modifiche alla trama e al design dei personaggi. Le sue vicende sono sta leggermente modificate, visto che, dopo avere colpito Saori con la sua freccia, viene ucciso da Ikki con lHoyoku Tensho\".\nLa tecnica di attacco di Ptolemy si chiama (nome serie italiana: \"Freccia di Betelgeuse\"). Nell'eseguire questa tecnica il Silver Saint porta il braccio destro in avanti, come a sferrare un pugno, e usa il suo cosmo per materializzare una miriade di frecce illusorie che volano velocemente contro l'avversario. Tra le varie frecce illusorie, per\u00f2, si nasconde una freccia d'oro reale, che colpisce l'avversario. Con il passare del tempo questa freccia si conficca sempre pi\u00f9 in profondit\u00e0 nel corpo dell'avversario, fino a causarne la morte in circa dodici ore.\nCome tutti i Saint di Atena anche Ptolemy indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) della Freccia. Il totem dell'armatura rappresenta una curiosa scultura da cui esce una mano chiusa a pugno che impugna una freccia come se fosse un pugnale.\nDedalus di Cepheus.\n \u00e8 il Silver Saint appartenente alla costellazione di Cefeo. Compare solo nel manga ed \u00e8 il maestro di Shun, June e di altri numerosi allievi sull'isola di Andromeda, localizzata al largo della Somalia nell'Oceano Indiano. Saint onesto e rispettato da tutti per la sua forza, Dedalus \u00e8 la prima persona a riconoscere le potenzialit\u00e0 di Shun, oltre che uno dei pochi a capire che il Grande Sacerdote \u00e8 una persona malvagia. Per questa ragione viene assassinato dal Gold Saint Aphrodite dei Pesci, per poi essere vendicato dal suo allievo Shun. Il personaggio non compare nell'adattamento anime realizzato negli anni ottanta, poich\u00e9 l\u00ec il ruolo di maestro di Shun spetta ad Albione.\nIl personaggio fa un cameo nel manga \"Episode G Assassin\", quando Aphrodite e Shun ripensano alla sua morte.\nNell'enciclopedia Taizen Kurumada descrive Dedalus come un Saint molto potente, che conosce bene i poteri delle altre armature e che sa padroneggiare ogni attacco (per questo motivo il Grande Sacerdote invia proprio un Gold Saint a ucciderlo).\nCome tutti i Saint di Atena anche Dedalus indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) di Cefeo. Come intuibile il totem dell'armatura rappresenta il busto dell'omonimo re mitologico.\nOrfeo di Lyra.\n \u00e8 il Silver Saint appartenente alla costellazione della Lira, ispirato all'omonimo personaggio mitologico. Dopo la morte della sua promessa sposa Euridice, uccisa da un serpente velenoso, Orfeo risvegli\u00f2 lOttavo Senso\" per recarsi nell'Oltretomba e chiedere ad Ade di riportare in vita la sua amata. Ammaliato dal suono della lira di Orfeo, Ade decise di accontentarlo, a condizione che il Silver Saint non si voltasse mai a guardare Euridice finch\u00e9 non fossero ritornati sulla Terra. Cos\u00ec, i due innamorati si incamminarono verso l'uscita, ignari che Pandora stava tramando contro di loro. La sacerdotessa di Ade, infatti, decisa a tenere Orfeo nell'Oltretomba, ordin\u00f2 a Pharaoh di fermarlo. Attraverso uno specchio donatogli proprio da Pandora, lo Spectre simul\u00f2 la luce solare che ingann\u00f2 Orfeo. Il Silver Saint, credendo di essere uscito dall'Oltretomba, si gir\u00f2 a guardare Euridice. Immediatamente la fanciulla venne mutata parzialmente in pietra e Orfeo decise di restare per sempre nell'Oltretomba con lei.\nDurante la guerra tra Atena e Ade, Orfeo incontra Seiya e Shun. In questa occasione viene a sapere dell'inganno di Pandora, uccide Pharaoh e tenta persino di assassinare Ade, fallendo nell'impresa. Infine viene sconfitto da Rhadamante, morendo poco dopo tra le braccia di Seiya.\n\u00c8 soprannominato il \"Saint Leggendario\" (o \"Cavaliere Leggendario\"), poich\u00e9 si dice che i suoi poteri superino quelli dei Gold Saint. Orfeo dispone di tre attacchi generati dal suono della sua lira. Il primo \u00e8 chiamato (\"Melodia della notte\" nel doppiaggio italiano dell'anime) che attacca il cervello e le terminazioni nervose dell'avversario. Il secondo \u00e8 lo (\"Requiem finale\" nel doppiaggio italiano dell'anime), con la quale Orfeo stritola i suoi avversari usando le corde della sua lira, che si allungano per l'occasione come dei tentacoli. Infine c'\u00e8 il (\"Sinfonia dell'eterna quiete\" nel doppiaggio italiano dell'anime), cio\u00e8 una meravigliosa melodia che ha il potere di fare addormentare in pochi secondi tutti coloro che l'ascoltano.\nCome tutti i Saint di Atena anche Orfeo indossa un Cloth (o Sacra Armatura), pi\u00f9 precisamente il Silver Cloth (o Armatura d'argento) della Lira. Come intuibile, il totem dell'armatura rappresenta l'omonimo strumento.\nNella creazione di Orfeo Kurumada riprese il quasi omonimo personaggio (Orpheo) realizzato per il primo film della serie, \"\" (che viene poi descritto come suo antenato/predecessore) su cui fu poi ricavato anche il personaggio di Mime di Benetnasch per la saga di Asgard. L'Orfeo di Ade riprende del suo predecessore la forma dell'armatura (ma non il colore che \u00e8 argenteo, invece di essere blu) e alcune tecniche, ma non l'aspetto fisico. Anche i nomi dei due personaggi sono differenti nella versione originale giapponese, poich\u00e9 il personaggio del film si chiama \"Orpheus\" (come detto nel doppiaggio Dynamic del 2007), mentre quello della serie classica si chiama \"Orph\u00e9e\". Alcuni colpi di Orfeo sono, invece, ispirati a quelli di Mime: infatti, entrambi possono usare la musica come arma e le corde delle loro lire per uccidere i nemici.\nSaint dell'Altare.\nNella serie classica non compare nessun Silver Saint appartenente alla costellazione dell'Altare. Il Silver Cloth dell'Altare, infatti, esordisce nell'enciclopedia Taizen ed \u00e8 assegnato al guerriero pi\u00f9 vicino al Grande Sacerdote. Come intuibile il totem dell'armatura rappresenta un vero a proprio altare.\nGli unici proprietari certi sono Hakurei e Nikol, che per\u00f2 compaiono solo nel manga \"The Lost Canvas\" e nel romanzo \"Gigantomachia\".\nSuikyo di Crateris.\nNella serie classica non compare nessun Silver Saint appartenente alla costellazione della Coppa. Il Silver Cloth della Coppa, infatti, esordisce nell'enciclopedia Taizen e, secondo la leggenda, ha il potere di curare i Saint feriti. Nel manga di \"Next Dimension\", sequel ufficiale della serie classica, compare , Silver Saint della Coppa che, per motivi sconosciuti, ha tradito Atena per schierarsi dalla parte di Ade, diventando il Guerriero degli Inferi di Garu\u1e0da.\nEsistono due versioni del totem di questa armatura. La prima compare nell'enciclopedia Taizen e raffigura una coppa su un piedistallo sollevata da due mani. La seconda compare in \"Next Dimension\" e raffigura solo un'enorme coppa argentata. In \"Next Dimension\" ci viene mostrato inoltre che il Silver Cloth della Coppa ha due poteri speciali, produce un'acqua che cura tutte le ferite di chi beve tale acqua, \u00e8 pu\u00f2 mostrare immagini del futuro.\nSilver Saint apparsi in altre opere.\nAnime classico e prodotti derivati.\nL'adattamento anime realizzato negli anni ottanta ha introdotto nuovi personaggi filler, molti dei quali ritenuti Silver Saint. Di recente per\u00f2 i libretti dei blu-ray della serie usciti nel 2014 hanno fatto chiarezza, nominando ufficialmente Silver Saint soltanto Shiva del Pavone, Agor\u00e0 del Loto e Aracne della Tarantola, che per\u00f2 viene indicato come privo di costellazione. Oltre a questi personaggi viene considerato Silver Saint anche Albione (essendo la controparte animata del Silver Saint Dedalus di Cefeo).\nNel film , primo lungometraggio dedicato ai \"Cavalieri dello zodiaco\", appaiono i (o \"Cavalieri ombra\" nel doppiaggio italiano), ovvero cinque ex-Saint di Atena passati dalla parte di Eris: di Orione, dello Scudo, della Freccia, della Croce del Sud e della Lira. I cinque sono stati creati da Masami Kurumada, che ne ha progettato anche i Cloth. I cinque dovrebbero essere degli antichi Silver Saint, dal momento che Jagger, Yan, Maya, Christ e Orfeus indossano dei Cloth quasi identici a quelli dei Silver Saint , , Tramy, e Orfeo. La cosa viene confermata nella brochure di \"\".\nNel racconto riempitivo in continuit\u00e0 con l'anime intitolato \"La storia segreta di Capricorn\", presente nell'artbook \"Jump Gold Selection 2\", inoltre, viene detto che Ares (o Arles nel doppiaggio italiano), Primo Ministro del Grande Sacerdote Shion, era un Silver Saint prima di essere assassinato da Saga dei Gemelli.\nAracne della Tarantola.\n \u00e8 un Silver Saint inviato da Phaeton (dietro ordine del Grande Sacerodote) a prelevare Mu dell'Ariete e condurlo al Santuario, essendo quest'ultimo l'unico in grado, con i suoi poteri, di rintracciare il Gold Cloth del Sagittario, scomparso in circostanze misteriose. Nel corso della missione Aracne viene ostacolato da Seiya, che riesca a ucciderlo con il \"Pegasus Ryuseiken\".\nIl colpo segreto di Aracne \u00e8 la Tarantula Net (nel doppiaggio italiano chiamata, invece, \"Tela del Ragno\" o \"Morsa della Tarantola\"). Per realizzarlo, il Silver Saint assuma una posizione simile a quella di un ragno, si accovaccia al suolo piegando il corpo tra le gambe e brucia il suo cosmo violetto. Dopodich\u00e9 Aracne sferra con il pugno un fascio di energia, che prende la forma di una ragnatela che intrappola il nemico e ne assorbe le forze e il cosmo, fino a ucciderlo.\nSecondo l\"'Outer Saint file\" Aracne si \u00e8 autonominato Silver Saint, ma non \u00e8 certo se lo sia davvero. Il suo aspetto \u00e8 stato curato interamente dal celebre animatore Shing\u014d Araki, mentre il suo nome originale deriva dal personaggio mitologico Aracne. Nel mito Aracne era una fanciulla che, vantatasi di essere pi\u00f9 brava di Atena nel tessere, fu da lei sfidata in una gara. Aracne vinse la sfida e Atena, adirata contro la fanciulla, la trasform\u00f2 per punizione in un ragno, condannandola cos\u00ec a tessere la sua tela per l'eternit\u00e0.\n\u00c8 doppiato da Ken Yamaguchi nella versione originale e da Maurizio Scattorin in quella italiana.\nAlbione.\n \u00e8 il maestro di Shun nell'anime. Non si tratta di un vero e proprio personaggio filler, ma di una reinterpretazione di un personaggio esistente nel manga: Dedalus di Cefeo. Sebbene i due personaggi siano molto diversi nell'aspetto (Albione \u00e8 biondo e combatte usando delle catene come quelle di Shun, contrariamente a Dedalus che ne \u00e8 sprovvisto ed \u00e8 corvino), condividono gran parte della storia. L'unica differenze \u00e8 che Dedalus viene ucciso da Aphrodite dei Pesci, mentre Albione combatte inizialmente contro Milo dello Scorpione, inviato sull'isola di Andromeda con il compito di uccidere lo stesso Albione e i suoi allievi. Il Grande Sacerdote, conscio della forza di Albione, invia sull'isola anche Aphrodite che, vedendo Milo sopraffatto dall'avversario, lo soccorre con una delle sue rose velenose. L'attacco di Aphrodite annebbia i movimenti di Albione che rimane indifeso di fronte al successivo attacco di Milo. Ormai inerme, Albione viene colpito a morte e si spegne al suolo. Il suo sacrificio purtroppo non salva i suoi allievi, e solo Nemes, Reda e Saltius riescono a scampare alla quasi totale distruzione dell'isola per mano del Gold Saint dello Scorpione.\nA differenza del Cloth di Dedalus quello di Albione \u00e8 dotato di due catene, una per ciascun bracciale, con estremit\u00e0 diverse, il che suggerisce che abbiano funzioni separate. Secondo l\"'Outer Saint file\", Albione possiede un colpo segreto, che per\u00f2 non \u00e8 mai stato mostrato nell'anime.\n\u00c8 doppiato da Keiichi Noda nella versione originale e da Marco Balzarotti (ep. 40) e Flavio Arras (ep. 69-70) in quella italiana.\nShiva del Pavone.\n, o pi\u00f9 semplicemente Pavone nel doppiaggio televisivo italiano, \u00e8 il Silver Saint appartenente alla costellazione del Pavone. Insieme ad Agor\u00e0 del Loto \u00e8 uno dei discepoli di Shaka della Vergine che viene inviato sull'isola di Kanon, per ordine del Grande Sacerdote, con il compito di uccidere Ikki. Con l'aiuto del cosmo di Shaka, che presiede in quel momento la sesta casa, Agor\u00e0 e Shiva riescono a mettere in serie difficolt\u00e0 Ikki. Solo l'intervento di Atena riesce ad annullare gli effetti del cosmo di Shaka, permettendo a Ikki di sconfiggere e uccidere i due Silver Saint.\nSaint malvagio, che non si fa scrupoli neppure ad attaccare una bambina indifesa, Shiva \u00e8 in grado di levitare proprio come il suo maestro e seguendo gli insegnamenti di quest'ultimo ha imparato a non avere paura di nulla. Per questa ragione \u00e8 immune al \"Phoenix Genmaken\" di Ikki. Il colpo segreto di Shiva \u00e8 chiamato (\"Ruota del Pavone\" nel doppiaggio italiano dell'anime), che consiste nel colpire l'avversario in tutto il corpo con centinaia di pugni scagliati ripetutamente a grande velocit\u00e0. La velocit\u00e0 del colpo \u00e8 tale da generare nell'osservatore l'illusione percettiva di avere molte pi\u00f9 braccia. Insieme ad Agor\u00e0, inoltre, Shiva \u00e8 in grado di creare una spirale di luce per imprigionare gli avversari.\nIl nome Shiva deriva dall'omonima divinit\u00e0 induista. \u00c8 doppiato da Shigeru Nakahara nella versione giapponese e da Antonio Ballerio in quella italiana. Il suo aspetto \u00e8 stato curato interamente dal celebre animatore Shing\u014d Araki.\nAgor\u00e0 del Loto.\n, o pi\u00f9 semplicemente Loto nel doppiaggio televisivo italiano, \u00e8 il Silver Saint appartenente alla costellazione di Loto. Insieme a Shiva del Pavone \u00e8 uno dei discepoli di Shaka della Vergine che viene inviato sull'isola di Kanon, per ordine del Grande Sacerdote, con il compito di uccidere Ikki. Con l'aiuto del cosmo di Shaka, che presiede in quel momento la sesta casa, Agor\u00e0 e Shiva riescono a mettere in serie difficolt\u00e0 Ikki. Solo l'intervento di Atena riesce ad annullare gli effetti del cosmo di Shaka, permettendo ad Ikki di sconfiggere e uccidere i due Silver Saint.\nSaint malvagio, che non si fa scrupoli neppure ad attaccare una bambina indifesa, Agor\u00e0 \u00e8 in grado di levitare proprio come il suo maestro e, seguendo gli insegnamenti di quest'ultimo, ha imparato a non avere paura di nulla. Per questa ragione \u00e8 immune al \"Phoenix Genmaken\" di Ikki. Il colpo segreto di Agor\u00e0 \u00e8 chiamato (\"Nettare di Loto\" nel doppiaggio italiano dell'anime), che consiste nel colpire l'avversario con un pugno che assume le sembianze di un fiore di Loto luminoso. Chi viene colpito rischia la vita, essendo questo colpo carico di una grande quantit\u00e0 di cosmo che Agor\u00e0 concentra con la meditazione, come viene esplicitato nei dialoghi originali dell'anime.\nIl suo nome originale deriva dagli Aghori (sanscrito: Aghora), che nell'Induismo sono degli sadhu ascetici devoti alla divinit\u00e0 Shiva. \u00c8 doppiato da Takaya Haji nella versione giapponese e da Paolo Marchese in quella italiana. Il suo aspetto \u00e8 stato curato interamente dal celebre animatore Shing\u014d Araki.\nAres.\n, o Arles nel doppiaggio televisivo italiano, \u00e8 il Primo Ministro del Grande Sacerdote Shion. Il passato del personaggio, inoltre, \u00e8 approfondito dallo sceneggiatore Takao Koyama in un racconto riempitivo in continuit\u00e0 con l'anime intitolato \"La storia segreta di Capricorn\", presente nell'artbook \"Jump Gold Selection 2\". In questa storia Ares viene descritto come un Silver Saint, il cui compito \u00e8 proprio quello di assistere, proteggere, consigliare e all'occorrenza sostituire il Grande Sacerdote in qualit\u00e0 di Primo Ministro. La costellazione di Ares non viene mai chiarita nel racconto, ma, in base a quanto viene detto nell'enciclopedia Taizen, sembra probabile che sia quella dell'Altare. Il Silver Saint dell'Altare, infatti, viene descritto nella Taizen come un guerriero che protegge il Grande Sacerdote, esattamente quello che fa Ares nella storia di Koyama.\nIn \"The Lost Canvas\".\n\"The Lost Canvas\" di Shiori Teshirogi introduce nuovi Silver Saint, come Hakurei dell'Altare, Yuzuriha della Gru, Lacaille della Poppa, Tsubaki della Vela, Renner dei Cani da Caccia, Y\u016bgo del Centauro, Archon della Freccia e Fotia del Centauro (questi ultimi tre apparsi in \"The Lost Canvas Gaiden\"). Nel corso della serie, inoltre, appaiono in dei piccoli camei altri Silver Saint (di cui non \u00e8 rivelato il nome ma solo la costellazione) simili alle loro controparti della serie classica (come Cane maggiore, Cani da Caccia, Cerbero, Auriga, Freccia, Lucertola, Balena, Perseo, Ercole, Corvo e Ofiuco).\n\"The Lost Canvas\", tuttavia, \u00e8 un'opera non canonica."}
{"id": "455466", "revid": "22356", "url": "https://it.wikipedia.org/wiki?curid=455466", "title": "Segnosauridi", "text": ""}
{"id": "455467", "revid": "1363894", "url": "https://it.wikipedia.org/wiki?curid=455467", "title": "Va' dove ti porta il cuore", "text": "Va' dove ti porta il cuore \u00e8 un romanzo scritto da Susanna Tamaro e pubblicato per Baldini e Castoldi nel 1994.\nQuesto \"best seller\" ha venduto 16 milioni di copie in tutto il mondo, ed \u00e8 stato inserito fra i 150 \u00abGrandi Libri\u00bb che hanno segnato la storia d'Italia in occasione delle celebrazioni del 2011 per l'unit\u00e0 nazionale al Salone del Libro di Torino. Incentrato sui sentimenti e gli affetti familiari, ha incontrato un grande successo di pubblico diventando un vero e proprio \"caso\" letterario: scritto in forma epistolare, ha il suo cuore nella confessione che una anziana signora fa alla propria nipote, facendo emergere una silenziosa menzogna che ha travolto la sua famiglia. \nDal libro \u00e8 stato tratto nel 1996 l'omonimo film diretto da Cristina Comencini ed interpretato da Virna Lisi e Margherita Buy.\nNel 2006 \u00e8 uscito il sequel \"Ascolta la mia voce\".\nTrama.\nOlga nasce a Trieste, in una famiglia della borghesia di origine ebraica, da genitori rigidi e antica, e cresce in semisolitudine senza sentirsi amata. Al momento di terminare gli studi al liceo, il padre le nega la possibilit\u00e0 di frequentare l'universit\u00e0. Olga, spirito inquieto e intelligente, trascorre la sua giovinezza a casa con i genitori senza riuscire a trovare un fidanzato, immersa in un'idea romantica dell'amore, ma senza neanche fare nulla per cercarlo.\nOrmai quasi trentenne, viene corteggiata da Augusto, un uomo abruzzese pi\u00f9 vecchio di lei, rimasto vedovo, e in contatto professionale con il padre. Dopo soli sei mesi di conoscenza, Augusto e Olga si sposano, tuttavia Augusto non mostrer\u00e0 alcun trasporto affettivo per la moglie, preferendo invece dedicarsi al lavoro e alla sua passione per l'entomologia. Il matrimonio di convenienza porta Olga a un chiaro scetticismo nei confronti delle decisioni puramente razionali. La donna, trasferitasi all'Aquila, diventa sempre pi\u00f9 inquieta e depressa mentre il mondo \u00e8 sconvolto dalla seconda guerra mondiale: alla fine della guerra apprende della distruzione della sua casa paterna e con il marito ritorna frettolosamente a Trieste, dove acquistano una villetta alla periferia della citt\u00e0 per accogliere i suoi genitori, ormai vecchi. La coppia si trasferisce definitivamente nel capoluogo giuliano.\nPrendendo come pretesto il mancato arrivo di un figlio (del resto non sorprendente, dato che fra Olga e Augusto non vi sono in genere rapporti sessuali), Olga si reca per due settimane alle terme di Porretta. Qui conosce un dottore di idee comuniste, Ernesto, con il quale inizia a intrattenere una relazione segreta. Olga inizia a sentire il sentimento amoroso che aveva cercato per tutta la vita.\nRitornata a Trieste, la donna scopre di essere incinta di Ernesto, ma decide comunque di tenere la bambina, che chiamer\u00e0 Ilaria, facendo credere ad Augusto che il padre sia lui. Intanto prosegue la relazione segreta con Ernesto, con lettere e incontri clandestini, fin quando una notte il medico si schianta contro un albero con la sua automobile e muore. Olga scopre la morte dell'amante dopo qualche mese e cade in una profonda depressione, tanto da iniziare a trascurare la figlia Ilaria, che accusa il colpo e inizia a nutrire un profondo rancore verso la madre.\nCon l'aiuto di padre Thomas, un gesuita tedesco, Olga inizia lentamente a riprendersi e avvia un percorso spirituale, ma deve scontrarsi con la crescente ostilit\u00e0 della figlia Ilaria. Quest'ultima, con il preciso intento di allontanarsi dalla famiglia, si iscrive alla facolt\u00e0 di filosofia dell'universit\u00e0 di Padova, dove comincia a frequentare assiduamente gli ambienti del Sessantotto nonch\u00e9 i collettivi femministi, imbevendosi delle nuove idee politiche con un preoccupante fanatismo.\nIn questo periodo muore Augusto, malato da diversi anni. In punto di morte, Augusto lascia capire ad Olga, con una mezza frase, di aver sempre saputo che Ilaria non era sua figlia, gettando la donna in un profondo sconforto. Adesso vedova, Olga tenta di recuperare il suo rapporto con Ilaria. Quest'ultima lascia gli studi di filosofia, che peraltro aveva seguito malamente, e si affida alle cure di uno psicologo privo di studi regolari - in realt\u00e0 una specie di santone, che rende ancora pi\u00f9 instabile la gi\u00e0 fragile psiche della ragazza. Ilaria rimane incinta e alla madre racconta di avere avuto un'avventura durante un viaggio in Turchia.\nIlaria \u00e8 sempre pi\u00f9 fragile, ha sperperato tutti i suoi soldi a causa del santone e fa uso di droghe e psicofarmaci. Sommersa dai debiti, si rivolge alla madre chiedendole un ennesimo aiuto finanziario. Ma la madre per la prima volta in vita sua dice di no alla figlia: quest'ultima esplode in un pianto isterico, nasce una lite violenta e Olga si lascia sfuggire il segreto sulla vera paternit\u00e0 di Ilaria; quest'ultima fugge via disperata, schiantandosi contro una quercia in auto, e morendo qualche giorno dopo all'ospedale.\nLa piccola figlia di Ilaria, rimasta orfana, viene affidata alla nonna Olga. Olga, anche se anziana, cresce la nipote sviluppando con lei un rapporto affettuoso, favorita anche da una certa affinit\u00e0 di carattere. Durante l'adolescenza per\u00f2 la nipote, travagliata da una dura inquietudine, si scontra sempre pi\u00f9 violentemente con la nonna, giungendo spesso a provocazioni arroganti e volgari.\nSuperata la maturit\u00e0 e indecisa sul suo futuro, sceglie di partire per l'America. Olga \u00e8 colpita da un ictus e ormai, comprendendo di essere alla fine della sua vita, scrive una lunga lettera-diario alla nipote con lo scopo di svelarle tutti i segreti della sua vita ed esortandola sempre ad andare dove la porta il cuore.\nTecniche letterarie.\nI dubbi della narratrice Olga (se contattare o meno il narratario, ossia la nipote) sono alla base di un amalgama assai omogeneo tra i famosi generi letterari cui si \u00e8 accennato: il romanzo epistolare e il diario. Entrambi sono concentrati sulla prospettiva della vita interiore di chi sta raccontando o leggendo. La forma scelta dalla Tamaro viene giustificata con una situazione enunciativa fittizia: nonna e nipote sono vissute in due per parecchi anni. Tra le due, che si sono separate in seguito ad un periodo di crisi, vige il patto di non contattarsi per un periodo pi\u00f9 o meno lungo. Malata, l'anziana (Olga) ritiene di non avere pi\u00f9 abbastanza da vivere per rivedere sua nipote. D'altro canto, ella sente l'assoluto bisogno di confidare a sua nipote le sue sensazioni ed alcuni suoi segreti. Si pone dunque il dilemma se rompere il patto e cercare di contattare la giovane, oppure tacere, rischiando di fare un grave torto a sua nipote (la quale, al suo ritorno a casa, potrebbe chiedersi come mai nessuno l'abbia mai informata della malattia della nonna). Dato che entrambe le soluzioni sembrano insoddisfacenti, Olga decide di lasciare alla nipote per iscritto quanto ha da dire. Scrive cos\u00ec la lettera-diario indirizzata alla giovane. Anche ritornando dall'America dopo la morte di Olga, la ragazza sar\u00e0 senz'altro in grado di trovare il diario e leggere il messaggio.\nNotevole \u00e8 la complessit\u00e0 dell'intreccio: infatti, l'esposizione degli avvenimenti non rispetta la loro cronologia, ma semplicemente il succedersi delle idee e delle memorie della narratrice. Il carosello dei ricordi progredisce scandito dalle date che si succedono man mano che Olga scrive il suo diario, raccontando degli avvenimenti che coinvolgono almeno quattro generazioni. Numerosi sono quindi i \"flashback\" e le anticipazioni. Sono inoltre abbastanza frequenti le pagine che in pochi paragrafi illustrano gli eventi accaduti nel corso di diversi decenni (ad esempio lo stralcio in cui Olga spiega la storia tumultuosa delle zone dell'Istria, continuamente travagliate dalle varie guerre del Novecento). Viceversa, altri tratti del libro si intrattengono a lungo su una breve fase della storia di famiglia.\nPer spiegare alcuni meccanismi della vita interiore della narratrice, si ricorre in continuazione al procedimento retorico della similitudine. Come esplicitato nel testo del romanzo, l'invecchiamento di una persona viene paragonato allo sviluppo dell'ostrica, la cui corazza con il tempo diviene da una parte pi\u00f9 dura, ma anche pi\u00f9 fragile. Una rottura della corazza significa che Olga, nella fase finale della sua vita, rischia in qualche modo di non poter pi\u00f9 sopportare l'impatto con gli eventi in corso.\nRecensioni e critica al romanzo.\nNonostante il successo, il romanzo \u00e8 stato giudicato negativamente da una parte della critica letteraria, che lo ha accusato di sentimentalismo. In diversi frangenti, come quello in cui la protagonista riflette se avere o meno un figlio, l'approccio razionale alla soluzione di un problema sembra venire apertamente criticato. D'altra parte il romanzo viene anche giudicato pieno di sentimenti veri, quasi spietati; dice la Tamaro: \u00abPersonalmente ricerco sempre due cose: la semplicit\u00e0 e la verit\u00e0\u00bb. Positivo \u00e8 anche il giudizio espresso su riviste di alta tiratura come il seguente:\nIl romanzo \u00e8 stato parodiato in chiave erotico-sessuale da Daniele Luttazzi col libro \"Va' dove ti porta il clito\" (\"Comix\", 1995). La Tamaro insistette con Baldini e Castoldi perch\u00e9 querelassero Luttazzi. Dalai defin\u00ed il libro \"pura pornografia\", ma la causa fu intentata per plagio, chiedendo il sequestro immediato di tutte le copie del libro dal territorio nazionale. In favore di Luttazzi si pronunciarono Maria Corti, Guido Almansi, Patrizia Violi e Omar Calabrese; per la Tamaro Piergiorgio Bellocchio. La Tamaro perse la causa, la sentenza stabil\u00ec che l'opera di Luttazzi appartiene \"all'antico genere letterario della parodia\". Il giudice cit\u00f2 nel giudizio, come esempio di meccanismo parodistico, proprio un brano che era stato additato dall'accusa per la sua variazione minimale rispetto all'originale:\nIl giudice osserv\u00f2 come l'aggiunta della parola \"sbadiglio\" abbia \"un effetto dissacrante di particolare efficacia\". La Tamaro fece ricorso ma perse di nuovo. Dalla parodia, Luttazzi ricav\u00f2 il monologo teatrale omonimo.\nSecondo un articolo del \"Corriere della Sera\", la Tamaro si \u00e8 forse ispirata al libro \"Va' dove ti porta il cuore\", pubblicato nel 1972 dal monaco benedettino Jean-Marie Dechanet e tradotto in italiano l'anno successivo, con cui sembrerebbe avere molti temi in comune.\nCuriosit\u00e0.\nNel 2008, un'inchiesta condotta dalla Direzione antimafia di Reggio Calabria ha scoperto che le donne del clan Mol\u00e8 usavano il libro di Susanna Tamaro \u201cVa\u2019 dove ti porta il cuore\u201d \"per ricavarne un codice segreto utile a portare fuori dal carcere i messaggi dei mariti detenuti.\" "}
{"id": "455468", "revid": "123296416", "url": "https://it.wikipedia.org/wiki?curid=455468", "title": "Time", "text": "Time (il marchio registrato \u00e8 costituito dalle lettere in maiuscolo, TIME) \u00e8 un settimanale di informazione pubblicato negli Stati Uniti d'America a partire dal 1923.\nStoria.\nFondato da Briton Hadden e Henry Robinson Luce, fu il primo \"news magazine\" settimanale del Paese. \u00c8 considerato uno dei pi\u00f9 autorevoli e prestigiosi settimanali del mondo, in particolare per quanto riguarda la politica e l'economia internazionale. Il nome TIME significa \"Today Information Means Everything\".\nTime \u00e8 la rivista settimanale di notizie pi\u00f9 diffusa nel mondo con 26 milioni di lettori, 20 milioni dei quali negli Stati Uniti. A partire dal 2012, ha avuto una tiratura di 3,3 milioni di copie che lo rende l'undicesima rivista pi\u00f9 diffusa negli Stati Uniti, e il secondo settimanale pi\u00f9 diffuso dietro \"People\". A partire dal 2015, la sua tiratura era 3.036.602.\nDall'ottobre 2013 direttore della rivista diventa Nancy Gibbs, la prima donna a dirigere Time. Rimarr\u00e0 alla direzione sino al settembre 2017, quando sar\u00e0 sostituita da Edward Felsenthal. \nNel giugno 2017 il settimanale chiese al presidente degli Stati Uniti Donald Trump di rimuovere dai suoi golf club il numero esposto del marzo 2009 in quanto riportava una copertina falsa. La copertina fittizia ritraeva Trump con le braccia conserte, dei complimenti al suo programma televisivo \"The Apprentice\" e altri articoli in linea alla sua visione del mondo. \nNel novembre 2017 Meredith Corporation acquisisce, con il sostegno finanziario di Koch Equity Development, Time Inc., la casa editrice di \"Time Magazine\". Nel marzo 2018, solo sei settimane dopo la chiusura della vendita, Meredith annuncia che avrebbe esplorato la vendita delle riviste \"Time\", \"Fortune\", \"Money\" e \"Sports Illustrated\", poich\u00e9 non si allineavano con gli altri marchi dell'azienda.\nNel settembre 2018, pochi giorni dopo avere messo in copertina il volto di Matteo Salvini come simbolo della \"faccia nuova dell'Europa\", Time passa nuovamente di mano: Meredith la vende a Marc Benioff e a sua moglie Lynne per 190 milioni di dollari. Sebbene Benioff sia il presidente e il co-CEO di Salesforce.com, \"Time\" rimarr\u00e0 separato dalla societ\u00e0 e Benioff non sar\u00e0 coinvolto nelle sue operazioni quotidiane.\nEdizioni.\nOltre all'edizione statunitense esistono edizioni regionali che, a partire da una struttura comune, approfondiscono tematiche di rilevanza continentale. A Londra viene stampata l'edizione europea (\"Time Europe\", un tempo conosciuta come \"Time Atlantic\"). Esistono inoltre l'edizione asiatica (con base ad Hong Kong), quella canadese (edita a Toronto) e quella del Sud Pacifico (edita a Sydney).\nPersona dell'anno.\nIl settimanale \u00e8 conosciuto in tutto il mondo anche grazie alla copertina del primo numero del mese di dicembre, che elegge l'\"Uomo dell'Anno\" (il nome \u00e8 stato cambiato nel 1999 in \"Persona dell'Anno\"), ossia l'individuo o gruppo di persone che ha avuto maggiore influenza sulle notizie dell'anno appena trascorso. Questa usanza divenne abituale dal 1927, quando venne eletto Man of the Year Charles Lindbergh.\nNel 2006 il \"Time\" ha compiuto una scelta particolare, quella di eleggere Person of the Year i navigatori di Internet. Nel 2007 la scelta \u00e8 stata Vladimir Vladimirovi\u010d Putin, in quel periodo Presidente della Federazione Russa. Nel 2008 \u00e8 stato eletto Barack Obama, presidente degli Stati Uniti. Nel 2009 \u00e8 la volta di Ben Bernanke, seguito nel 2010 \u00e8 stato scelto come Person of the Year Mark Zuckerberg, fondatore del social network Facebook. Nel 2011 viene compiuta nuovamente una particolare scelta da parte di Time: viene eletta persona dell'anno \"The Protester\", il manifestante. In seguito tocca nuovamente a Barack Obama, nel 2012, seguito da Papa Francesco, nel 2013, dai combattenti dell'ebola, nel 2014, da Angela Merkel, nel 2015 e infine da Donald Trump nel 2016. Nel 2017 vi \u00e8 presente ancora una scelta particolare, ovvero quella di non inserire una singola persona ma un gruppo, dedicato alle \"Silence Breakers\", ovvero alle donne che hanno denunciato molestie. Nel 2018 vengono eletti i \u201cThe Guardians\u201d, i giornalisti che hanno dovuto affrontare persecuzioni, arresti o omicidi per le loro notizie, nel 2019 \u00e8 l'attivista Greta Thunberg a comparire sulla famosa copertina. Nel 2020 i protagonisti sono invece Joe Biden e Kamala Harris, neo eletti alla Casa Bianca.\nTime 100.\nIl \"Time\" ogni anno pubblica anche la classifica delle 100 persone pi\u00f9 influenti dell'anno, la cosiddetta Time 100."}
{"id": "455471", "revid": "8911", "url": "https://it.wikipedia.org/wiki?curid=455471", "title": "Storia Ecclesiastica (Eusebio di Cesarea)", "text": ""}
{"id": "455473", "revid": "8911", "url": "https://it.wikipedia.org/wiki?curid=455473", "title": "Tzetzes", "text": ""}
{"id": "455475", "revid": "305330", "url": "https://it.wikipedia.org/wiki?curid=455475", "title": "Barapasaurus tagorei", "text": "Il barapasauro (\"Barapasaurus tagorei\") era un genere di grandi dinosauri sauropodi erbivori, vissuti nel Giurassico inferiore, in quella che attualmente \u00e8 l'India.\nEtimologia.\nIl nome \"Barapasaurus\" (\"lucertola dalle grandi zampe\") \u00e8 derivato da \"bara\" che significa 'grande' e da \"pa\" che significa 'gamba' in diverse lingue indiane, mentre \"sauros\" parola greca, che significa 'lucertola'\nDescrizione.\nIl barapasauro fa parte di quel gruppo di dinosauri noti come sauropodi, grandi erbivori dotati di collo e coda lunghi che ebbero una grande diffusione nel corso del Giurassico. Tra le forme pi\u00f9 primitive figura proprio il barapasauro, il quale pu\u00f2 essere considerato il primo vero sauropode gigante: la lunghezza dell'animale, infatti, raggiungeva i 18 metri. Il collo era molto allungato, cos\u00ec come la coda, mentre le zampe colonnari erano alte e slanciate, in particolare quelle anteriori. Poco si conosce del cranio (soprattutto denti a forma di bastoncino) e quindi \u00e8 impossibile ricostruirlo, anche se potrebbe essere stato piuttosto corto, compatto e alto, come quello di molti sauropodi primitivi (\"Omeisaurus\", ad esempio). Il barapasauro era di certo il pi\u00f9 grande animale del suo ecosistema, e probabilmente viveva in branchi che erano virtualmente privi di predatori. Un altro sauropode simile, ma molto pi\u00f9 piccolo e primitivo, viveva negli stessi luoghi e nella stessa epoca, il \"Kotasaurus\".\nNel Giurassico inferiore l'India, dove sono stati ritrovati i resti del barapasauro, non era congiunta al resto dell'Asia come nell'epoca attuale, ma faceva parte ancora del supercontinente meridionale, detto Gondwana, insieme ad Africa, Sudamerica, Antartide, Australia e Madagascar. Proprio in questa gigantesca terra si svilupparono i primi veri sauropodi, detti vulcanodontidi, che in seguito colonizzarono il resto del mondo e si svilupparono in varie forme. Il barapasauro era il pi\u00f9 grande tra i vulcanodontidi, e anche uno dei meglio conosciuti.\nAlbero filogenetico.\nCladogramma dei sauropodi"}
{"id": "455477", "revid": "363629", "url": "https://it.wikipedia.org/wiki?curid=455477", "title": "Mezzorco", "text": ""}
{"id": "455481", "revid": "767487", "url": "https://it.wikipedia.org/wiki?curid=455481", "title": "Lexovisaurus durobrivensis", "text": "Il lexovisauro (\"Lexovisaurus durobrivensis\") era un dinosauro erbivoro vissuto tra la fine del Giurassico medio e gli inizi del Giurassico superiore in Europa.\nLo stegosauro dei Lexovii.\nI resti di questo animale sono stati ritrovati in Inghilterra e in Francia settentrionale, in regioni abitate anticamente dalla popolazione dei Lexovii (da qui il nome del dinosauro). Il lexovisauro era un dinosauro munito di piastre e spine lungo il dorso, appartenente al gruppo degli stegosauri. Non \u00e8 molto conosciuto a causa degli scarsi resti fossili, ma dal materiale ritrovato si pu\u00f2 capire come questo erbivoro fosse dotato di un'armatura tale da scoraggiare i pi\u00f9 accaniti predatori della sua epoca, come \"Poekilopleuron\" e \"Megalosaurus\".\nDinosauro o pesce?\nOriginariamente i fossili di lexovisauro erano stati riferiti al genere \"Omosaurus\" (caduto in disuso e ora assegnato a \"Dacentrurus\"). Sono noti tre scheletri parziali del lexovisauro, che permettono di stabilire una certa somiglianza con \"Kentrosaurus\" della Tanzania, anche se le parentele tra i due animali non sono forse cos\u00ec strette. Una curiosit\u00e0: i resti di questo dinosauro provengono da depositi marini, e alcune presunte \"piastre\" dorsali sono risultate essere parti delle pinne del gigantesco pesce \"Leedsichthys\"."}
{"id": "455482", "revid": "287204", "url": "https://it.wikipedia.org/wiki?curid=455482", "title": "Casella", "text": ""}
{"id": "455483", "revid": "111515909", "url": "https://it.wikipedia.org/wiki?curid=455483", "title": "Bercher", "text": "Bercher (toponimo francese) \u00e8 un comune svizzero di 1\u00a0157 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBercher \u00e8 servito dall'omonima stazione, capolinea della ferrovia Losanna-Echallens-Bercher.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "455484", "revid": "22356", "url": "https://it.wikipedia.org/wiki?curid=455484", "title": "Lexovisaurus", "text": ""}
{"id": "455485", "revid": "767487", "url": "https://it.wikipedia.org/wiki?curid=455485", "title": "Oppens", "text": "Oppens (toponimo francese) \u00e8 un comune svizzero di 186 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "455488", "revid": "767487", "url": "https://it.wikipedia.org/wiki?curid=455488", "title": "Boulens", "text": "Boulens (toponimo francese) \u00e8 un comune svizzero di 368 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "455489", "revid": "729019", "url": "https://it.wikipedia.org/wiki?curid=455489", "title": "Nakajima Ki-84", "text": "Il identificato anche come e con il nome popolare , nome di identificazione alleato: Frank era un monomotore da caccia ad ala bassa sviluppato dall'azienda aeronautica giapponese Nakajima Hik\u014dki KK nei primi anni quaranta e prodotto, oltre che dalla stessa, dalla Mansh\u016bkoku Hik\u014dki Seizo, nel Manciuku\u00f2 (territorio cinese occupato).\nFu utilizzato dal Dai-Nippon Teikoku Rikugun K\u014dk\u016b Hombu, la componente aerea dell'esercito imperiale giapponese, durante le fasi finali della seconda guerra mondiale.\nRobusto, potentemente armato, con eccellenti prestazioni e maneggevolezza, il Ki-84 \u00e8 generalmente considerato il pi\u00f9 riuscito caccia giapponese della seconda guerra mondiale. Nonostante un carrello debole, qualche difetto del motore radiale da 1.990\u00a0hp e la scarsa accuratezza nella produzione, gli \"Hayate\" che arrivarono nelle Filippine dimostrarono di essere avversari molto difficili per i piloti americani. Battevano in velocit\u00e0 di salita ogni caccia alleato (inclusi i P-51D Mustang e i P-47N Thunderbolt), li superavano in virata (incluso il Supermarine Spitfire) e intercettavano i B-29 Superfortress ad alta quota. L'Hayate, anche se pi\u00f9 lento dei caccia americani in velocit\u00e0 orizzontale e meno robusto dei P-47, avrebbe creato gravi problemi all'USAAF se fosse apparso prima e in maggiori quantit\u00e0. Ma ne furono costruiti 3.514 esemplari.\nStoria del progetto.\nNei primi anni quaranta il K\u014dk\u016b Hombu, dipartimento responsabile dello sviluppo della componente aerea del Dai-Nippon Teikoku Rikugun, l'esercito imperiale giapponese, espresse l'esigenza di avviare lo sviluppo di un nuovo velivolo adatto a sostituire in servizio come potenziale successore del Nakajima Ki-43 appena entrato in servizio operativo. Le caratteristiche del nuovo modello, concepito come caccia multiruolo a lungo raggio, erano espresse dalla specifica preliminare emessa il 29 dicembre 1941 che prevedeva un velivolo in grado di raggiungere una velocit\u00e0 tra i 640 e i 680\u00a0km/h (346-367\u00a0kt), che potesse operare per almeno 1\u00a0h e 30\u00a0min a 400\u00a0km (216\u00a0nmi) dalla base. I requisiti tecnici raccomandavano una superficie alare tra i 19 e i 21\u00a0m\u00b2 e un carico alare non eccedente i 170\u00a0kg/m\u00b2, l'impiego del motore Nakajima Ha-45, un radiale 18 cilindri doppia stella raffreddati ad aria, e capacit\u00e0 offensiva basata su due mitragliatrici Ho-103 Type 1 calibro 12,7\u00a0mm e due cannoncini automatici Ho-5 calibro 20 mm. Era inoltre richiesta la presenza di corazzatura e di serbatoi autosigillanti.\nPer rispondere a tali esigenze nei primi mesi del 1942 l'ufficio tecnico Nakajima affid\u00f2 lo sviluppo all'ingegnere progettista T. Koyama, il quale elabor\u00f2 un progetto dall'impostazione convenzionale, con carrello d'atterraggio triciclo anteriore con elementi principali retrattili all'interno del piano alare con movimento verso la fusoliera, e caratterizzato, come nei suoi precedenti progetti Ki-62 e Ki-63 dall'impennaggio con piani orizzontali avanzati rispetto all'elemento verticale. Koyama ritenne inoltre di posizionare le due mitragliatrici da 12,7\u00a0mm davanti al pilota, i cui apici spuntavano dalle feritoie sulla cappottatura del motore e i due cannoncini da 20\u00a0mm nello spessore alare, appena all'esterno delle gambe di forza e un serbatoio esterno a goccia collocato ventralmente. Il prototipo, completato nel marzo 1943, era equipaggiato con un radiale Ha-45 11 da 1\u00a0800\u00a0hp (1\u00a0342\u00a0kW) che trasmetteva il moto a un'elica quadripala e presentava i collettori di scarico che sbucavano dai \"petali\" della cappottatura raggruppati ai lati della fusoliera, soluzione mantenuta anche sui modelli di serie.\nIl primo prototipo, seriale 8401, inizi\u00f2 le prove di volo staccandosi per la prima volta dalla pista dell'aeroporto di Ojima nell'aprile 1943, seguito due mesi pi\u00f9 tardi dal secondo prototipo, seriale 8402, dimostrando subito la bont\u00e0 del progetto non evidenziando alcun inconveniente. Questi vennero in seguito consegnati assieme a qualche esemplare del primo lotto di 83 unit\u00e0 alla sezione tecnica, il primo arsenale aereo dell'esercito di Tachikawa, per le prove ufficiali, durante le quali i piloti collaudatori, pur riscontrando una velocit\u00e0 massima inferiore a quanto richiesto dalle specifiche, riuscirono a spuntare prestazioni superiori a tutti i modelli fino ad allora in linea: tempo di salita a 5\u00a0000 m (16\u00a0405\u00a0ft) in 6\u00a0min 26\u00a0s e quota di tangenza pratica pari a 12\u00a0400\u00a0m (40\u00a0680\u00a0ft).\nIl primo lotto di 83 esemplari, completamente evaso nel marzo 1944, venne interessato da alcune modifiche minori, come nell'impennaggio, modificato allo scopo di contrastare la coppia di rotazione impressa all'asse del velivolo dal moto dell'elica in fase di decollo.\nVersioni.\nTra gli sviluppi studiati per questa macchina, monoversione dato il poco tempo disponibile, vanno citati i progettati Ki-84 N, P e R, potenti intercettori d'alta quota dotati di motori da 2\u00a0000-2\u00a0500 cavalli, il modello antibombardiere Ki-84-Ic con due cannoni da 20 e due da 30\u00a0mm (il precedente -b ne aveva quattro da 20\u00a0mm, mentre l'-a era il modello di base).\nIl Ki-106 era costruito in legno per risparmiare sulle materie strategiche, ma pesava a vuoto ulteriori 272 chili, con effetti negativi sulle qualit\u00e0 di volo; infine il Ki-112 costruito in acciaio per gli stessi motivi, che non vol\u00f2 mai perch\u00e9 nemmeno i giapponesi avrebbero rischiato la vita con un \"ferro da stiro\" pesante almeno 500 chili oltre la media di questo tipo (ma anche cos\u00ec pesava 1\u00a0400 chili meno di un Republic P-47 Thunderbolt).\nTecnica.\nStruttura.\nIl Ki-84 si presentava come un robusto ed elegante aereo da caccia monoplano, metallico, con carrello d'atterraggio totalmente retrattile, motore radiale di elevata potenza abbinato ad un'elica tripala. Era la continuazione dei progetti precedenti, ma abbinava adesso le prestazioni del Ki-44 all'agilit\u00e0 del Ki-43, anche se non raggiungeva totalmente i propri predecessori in ogni caratteristica, come la velocit\u00e0 ascensionale del primo e l'agilit\u00e0 del secondo.\nL'abitacolo rendeva il pilota ben protetto con 65\u00a0mm di blindovetro e 13\u00a0mm di schienale corazzato; era dotato anche di ossigeno, radio e collimatore a riflessione. Il tettuccio a goccia con pochi e sottili montanti di sostegno rendeva eccellente la visibilit\u00e0 a 360 gradi. Dietro il pilota era alloggiato uno dei serbatoi interni, da circa 400 litri di carburante; infine i piani di coda erano al termine di una fusoliera ben rastremata ed avevano forma arrotondata per il timone, squadrata per i piani orizzontali.\nL'ala era di pianta rettangolare, simile a quella del Ki-44 ma con una superficie paragonabile a quella del Ki-43. Conteneva altri serbatoi e il carrello, (a carreggiata larga, sebbene con una lunghezza delle gambe ridotta) oltre a due cannoni Ho-3 con 150 colpi.\nMotore.\nLa vera differenza era costituita da un motore che finalmente, a differenza di quanto accadeva con i radiali da 1.000 cavalli, permetteva di avere un'elevata potenza rispetto alla resistenza creata. Se il Ki-43 era pi\u00f9 aerodinamico dell'Hayate, la ridotta potenza disponibile lo penalizzava molto di pi\u00f9. Il nuovo caccia, con un radiale a 18 cilindri su doppia stella di potenza quasi doppia, riusciva a raggiungere un rapporto molto favorevole tra potenza e resistenza aerodinamica, dimostrando cos\u00ec che alle elevate potenze erogabili un compatto radiale non era molto differente da un motore in linea (il primo a dimostrarlo fu Focke-Wulf Fw 190 tedesco).\nLa fusoliera aveva davanti a s\u00e9 il robusto motore radiale Ha-45 e due mitragliatrici Ho-103 Type 1 calibro 12,7 mm (600 colpi). Il motore aveva un compressore per le alte quote, mentre gli scarichi dei 18 cilindri erano singoli, attorniando il muso dell'aereo come un collare. Dietro al cofano motore vi erano i flabelli, pannelli apribili meccanicamente per agevolare il raffreddamento aumentando il flusso d'aria dei radiali. L'unico neo del motore era la sua complessa manutenzione, nonch\u00e9 la necessit\u00e0 di ottimi lubrificanti e di benzina ad alto numero di ottani. L'impianto carburante raggiungeva il totale di 709 litri, che alla velocit\u00e0 economica di 280\u00a0km/h consentivano almeno 5 ore di autonomia, senza contare i serbatoi ausiliari da 100 o 200 litri.\nImpiego operativo.\nUn primo nucleo di aerei appartenente al 20\u00ba gruppo (\"sentai\") venne trasferito in Cina da Tokyo nell'estate del 1944, dove si scontr\u00f2 con l'aviazione nazionalista cinese e la Fourteenth Air Force statunitense. Il ki-84 si rivel\u00f2 subito un temibile avversario, ostico perfino per i pur eccezionali North American P-51 Mustang. In ottobre, quando il 20\u00ba gruppo fu trasferito nelle Filippine, molte furono le vittorie rivendicate dai suoi piloti.\nDurante la campagna delle Filippine, nell'ottobre del 1944, gli aerei che arrivarono sugli aeroporti vennero per lo pi\u00f9 distrutti in pochi giorni. Il velivolo sub\u00ec gravi perdite in aria, ma ancora di pi\u00f9 a terra e per incidenti (specie per via del debole carrello, tra le altre cose non ancora messe a punto).\nIn Cina, invece, grazie anche all'ottima qualit\u00e0 dei carburanti e dei lubrificanti, nonch\u00e9 degli alti livelli di manutenzione, le poche decine di caccia in linea contemporaneamente consentirono di riportare l'aviazione giapponese all'offensiva e conquistarono numerose vittorie. L'aereo a medio/basse quote era in grado di competere con i migliori caccia alleati, anche se ad alta quota perdeva un po' troppa potenza. Era agile, senza vizi in volo, dotato di un'accelerazione sorprendente, come anche la velocit\u00e0 massima, che non scendeva mai sotto i 575\u00a0km/h tra 0 e 10.000 metri, rendendolo tra l'altro pi\u00f9 veloce persino dei primi F4U Corsair al di sotto dei 2.000 metri.\nCombattendo per difendere il proprio territorio metropolitano, invece, il Ki-84 soffriva leggermente rispetto al Ki-44 contro i B-29, ma era certamente il pi\u00f9 temibile avversario incontrato in quantitativi apprezzabili dagli americani. Fu usato, grazie alla sua velocit\u00e0 a bassa quota, anche come kamikaze, cos\u00ec come caccia di scorta ai bombardieri e velivolo d'attacco al suolo contro le isole occupate dagli statunitensi.\nIl Ki-84 si dimostr\u00f2 in genere un duro avversario, tutt'altro che incline a disintegrarsi in aria o incendiarsi alle prime raffiche. Tuttavia problemi di affidabilit\u00e0, messa a punto e standard qualitativi non rispettati, specie per le macchine di ultima generazione, nonch\u00e9 il ridotto addestramento dei piloti data la scarsit\u00e0 di carburante in un paese oramai agonizzante, limitarono la sua efficacia e causarono molti incidenti.\nLa scarsa copertura radar e l'affidabilit\u00e0 delle radio giapponesi dell'epoca limitarono ulteriormente la sua efficienza, ma quando gli statunitensi testarono un velivolo catturato con i loro lubrificanti e benzine a 120 ottani (anzich\u00e9 87), l'Hayate tocc\u00f2 i 685\u00a0km/h e una velocit\u00e0 di salita di 21 metri al secondo. Il motore erogava almeno il 10% di potenza in pi\u00f9, e il funzionamento era pi\u00f9 regolare."}
{"id": "455490", "revid": "6923", "url": "https://it.wikipedia.org/wiki?curid=455490", "title": "UMPC", "text": "Gli UMPC (sigla di Ultra Mobile PC) sono alcuni particolari computer ultraportatili di dimensioni a met\u00e0 strada tra quelle di un palmare e di un subnotebook.\nIl primo dispositivo UMPC venne presentato dalla Microsoft nel 2006 e conosciuto con il nome in codice di Origami. Successivamente, anche Samsung e ASUS svilupparono alcuni prodotti specifici per questo nuovo settore introducendo, rispettivamente, il Q1 e l'R2H (quest'ultimo dotato anche di modulo GPS e lettore biometrico).\nGeneralmente gli UMPC sono controllati interamente attraverso schermi touch screen, al pari di quanto avviene anche nei sistemi palmari, ma nel tempo sono state presentate anche alcune varianti che, ispirate al design dei cellulari con tastiera scorrevole, integrano una tastiera qwerty estraibile dal corpo del dispositivo, offrendo cos\u00ec una pi\u00f9 semplice interazione con l'utente nelle situazioni in cui si rende necessario l'inserimento di un testo (es. scrittura di una e-mail). Il merito di tale innovazione va all'azienda Seamless Wi-fi e al proprio modello S-XGen, mentre il pi\u00f9 conosciuto UMPC dotato di sliding keyboard \u00e8 probabilmente l'HTC Shift.\nDifferenze tra UMPC, palmari e notebook.\nSono stati precursori degli UMPC quelli che nei primi anni novanta venivano chiamati sub-notebook. Nel 1991 fu il PowerBook 100 targato Apple la prima di queste macchine; poi dopo un anno venne Olivetti con un prodotto \"made in Asia\" (per cui esisteva un clone quasi identico), il Quaderno Olivetti del 1992, dotato di LCD monocromatico e una tastiera di ottima fattura, si differenziava dal notebook per dimensione (da A4 ad A5) e peso. Il primo modello aveva dei programmi proprietari di pessima qualit\u00e0, ma solo ad installarci un DOS e un Works fece la gioia dei possessori pi\u00f9 del successivo a matrice passiva e scala di grigi equipaggiato con Windows 3.1, ma meno immediato e pi\u00f9 vorace (la batteria \u00e8 l'autentico tallone d'Achille di questi prodotti). Seguendo l'esempio di quest'ultimo nacquero una serie di ibridi che erano pi\u00f9 dei notebook leggeri (il pi\u00f9 assimilabile agli UMPC era il Libretto di Toshiba) che degli ultramobili. Dovette passare pi\u00f9 o meno un lustro prima che si affacciassero prodotti simili e questi furono la categoria degli Handheld PC (o H/PC) appartenenti al progetto Jupiter Class di Microsoft Windows CE (i NEC Mobile Pro e i Compaq Journada, ad esempio). Sia in questo caso che nel pi\u00f9 eclatante di Olivetti, i progettisti furono pi\u00f9 lungimiranti dei responsabili del marketing le cui analisi e la scarsa intraprendenza fecero affossare questi prodotti a vantaggio, nel caso del Quaderno, dei notebook e dei palmari, in quello degli H/PC. I consumatori che allora fecero fatica a comprendere i vantaggi di questi oggetti e ancor di pi\u00f9 le politiche di mercato, oggi hanno orientamenti pi\u00f9 maturi, prova ne sia l'incredibile successo riscontrato a partire dalle fine del 2007 dai dispositivi Netbook (per alcuni versi simili agli UMPC, anche se pi\u00f9 economici e meno simili ad un palmare) come l'Eee PC di Asus. Ad ogni proposta di mercato corrisponde un nuovo battesimo e forse quello degli UMPC avr\u00e0 pi\u00f9 fortuna dei predecessori.\nAlla luce di tali precedenti, quando Microsoft present\u00f2 il primo dispositivo UMPC incontr\u00f2 l'opinione comune che queste soluzioni avrebbero faticato a trovare il proprio spazio nel mercato. Ai tempi infatti non era ancora chiaro quale sarebbe potuta essere la reale utilit\u00e0 di un sistema del genere dato che le due esigenze estreme (totale portabilit\u00e0 e maggiore potenza di elaborazione) erano di fatto soddisfatte dai palmari e dai notebook. Sembrava quindi che gli UMPC fossero una sorta di rielaborazione di concetti gi\u00e0 presenti sul mercato e di conseguenza superflui (o ridondanti).\nIn realt\u00e0, \u00e8 proprio la loro caratteristica di essere un \"ibrido\" tra i palmari e i notebook che . \nGli UMPC infatti, sono dispositivi del peso di circa 800g - 1000g che a differenza dei palmari integrano un comune sistema operativo da PC e non uno dedicato. La grande limitazione degli attuali palmari infatti, deriva dal fatto che i loro sistemi operativi, come Windows Mobile o Windows CE, sono decisamente pi\u00f9 limitate nelle funzionalit\u00e0 e nella compatiblit\u00e0 rispetto alle tradizionali versioni di Windows presenti nei tradizionali PC. Un UMPC coniuga quindi un peso e delle dimensioni leggermente superiori a quelle di un palmare con una normale versione di Windows, come Windows XP o Windows Vista (quest'ultimo \u00e8 stato per la prima volta fornito da Medion nel gennaio 2007) garantendo quindi al proprio utente la completa interoperabilit\u00e0 con altri sistemi.\nCaratteristiche di un UMPC.\nLe attuali soluzioni hanno costi che si aggirano intorno ai 1000 \u20ac e, grazie anche all'utilizzo di particolari versioni a basso consumo di comuni CPU in commercio per tutti i notebook tradizionali sono in grado di offrire prestazioni solo leggermente inferiori a quelle di comune portatile, ma garantendo l'esecuzione di qualsiasi applicazione. Per fare un esempio in merito alla produttivit\u00e0 nel mondo del lavoro, mentre su un palmare \u00e8 possibile installare solo alcune versioni ridotte (e quindi dalle funzionalit\u00e0 limitate) del pacchetto Microsoft Office, un UMPC \u00e8 in grado di far funzionare le comuni versioni da PC tradizionale, perfino l'ultimo Office 2007, e sar\u00e0 quindi possibile utilizzare completamente Word, Excel, ecc. Ovviamente, dato che gli UMPC hanno la stessa architettura x86 dei tradizionali computer, \u00e8 possibile installare anche il sistema operativo GNU/Linux. \u00c8 il caso di diversi Netbook, subnotebook di fascia economica come l'Asus Eee PC e di molti dei suoi epigoni, nato con una versione semplificata di Xandros Linux (l'ex-Corel Linux), e per il quale altre distribuzioni Linux (Linpus, eeexubuntu, Ubuntu eee..) stanno preparando interfacce dedicate.\nLe attuali soluzioni UMPC in commercio sono basate su processori di svariate case, tra le quali Intel, AMD e perfino VIA Technologies (grazie a Gigabyte che nel marzo 2007 ha presentato modello U60 basato su processore C7-M). Gli hard disk spaziano da tagli di 16 GB per arrivare a 60 GB, mentre le dotazioni accessorie e, in genere, personalizzabili a richiesta del cliente prevedono connettivit\u00e0 wi-fi, Bluetooth, UMTS, lettori di schede di memoria SD e MMC, webcam e lettore biometrico (questi ultimi introdotti per la prima volta nell'aprile 2007 da TabletKiosk).\nEvoluzione delle soluzioni UMPC.\nDopo i primi prodotti che hanno, seppur timidamente, saggiato il mercato, lo sviluppo di soluzioni UMPC \u00e8 cresciuto, coinvolgendo sempre pi\u00f9 aziende tra le quali anche Sony che nel luglio 2006, grazie al Vaio UX90 (disponibile per\u00f2 solo in Giappone ad un costo di circa 210000 yen, pari a 1430 euro) ha inaugurato l'integrazione di hard disk allo stato solido (chiamati anche SSD) basati su tecnologia Flash, dalla capienza di 16 GB. Si tratta di valori certamente inferiori a quelli ottenibili attraverso comuni dischi a piatti rotanti, ma comunque decisamente maggiori di quelli disponibili all'epoca nei sistemi palmari. Inoltre un disco SSD ha un consumo elettrico massimo decisamente inferiore alle tradizionali soluzioni e di conseguenza anche l'autonomia di esercizio di tali sistemi ha potuto trarre un importante beneficio.\nA fine 2007 Samsung ha mostrato l'intenzione di introdurre i cosiddetti \"UMPC di seconda generazione\", che saranno dotati di una maggiore autonomia di funzionamento e, in alcune versioni, offriranno il supporto a nuovi tipi di connettivit\u00e0 wireless che non sar\u00e0 pi\u00f9 limitata al tradizionale wi-fi ma sfrutter\u00e0 anche le infrastrutture UMTS grazie ad un modulo HSDPA (compatibile con i telefonini appartenenti alla generazione 3,5G), in attesa di poter introdurre le prime soluzioni compatibili con l'imminente standard WiMax.\nAl CES 2008 di Las Vegas sono stati inoltre presentati sotto la spinta di Intel dei dispositivi chiamati MID (o Mobile Internet Device), che pur essendo molto simili agli UMPC in alcuni casi non possono supportare un sistema operativo proprio di un PC, come GNU/Linux o Windows. Questi dispositivi sono infatti pensati per offrire la connettivit\u00e0 ad Internet da qualsiasi luogo, ma non sono capaci di sostituire completamente un personal computer come invece gli UMPC. Bisogna per\u00f2 notare come alcuni modelli presentati come MID possano supportare GNU/Linux o Windows XP Tablet PC Edition; questo ha creato una certa confusione a livello di definizioni.\nDa Intel piattaforme specifiche anche per gli UMPC.\nDopo l'enorme successo della piattaforma Centrino che ha contribuito in maniera fondamentale nella diffusione sempre pi\u00f9 massiccia delle soluzioni portatili, Intel non ha assolutamente trascurato lo sviluppo di questo nuovo settore dell'informatica mobile e, dopo i primi 2 anni in cui ha reso disponibili alcune versioni a basso consumo dei propri processori per il settore dei dispositivi portatili, come le versioni ULV (Ultra Low Voltage) a voltaggio ridotto delle CPU Pentium M Dothan e Core Solo Yonah, ha deciso di sviluppare alcuni prodotti specificatamente per il settore degli UMPC.\nLe soluzioni basate sul Pentium M Dothan appartenevano alla cosiddetta piattaforma UCP che \u00e8 stata poi rimpiazzata nel 2007 da quella conosciuta come McCaslin e basata sul processore Stealey che \u00e8 in sostanza una versione ridotta del core Yonah, con meno cache e clock ridotto.\nNel 2008, grazie alla nuova piattaforma Menlow, arriver\u00e0 il primo processore espressamente sviluppato per l'integrazione nei sistemi ultraportatili, Silverthorne, abbinato al chipset Poulsbo; Silverthorne sar\u00e0 commercializzato con il nome ufficiale di Atom mentre la piattaforma Menlow sfrutter\u00e0 proprio la notoriet\u00e0 del marchio Centrino e diventer\u00e0 la nuova Centrino Atom. Successivamente, nel 2009 sar\u00e0 il momento della piattaforma Moorestown che a sua volta, apporter\u00e0 una vera rivoluzione in questo settore, grazie al processore Lincroft che sar\u00e0 la prima CPU di questo settore progettata secondo un approccio del tipo System on a Chip (SoC), ovvero integrando al suo interno anche il chipset, nelle sue componenti northbridge e southbridge. In questo modo un unico chip conterr\u00e0 sia il tradizionale processore, sia il controller della memoria RAM, la circuiteria di input/output e il sottosistema grafico. Tale innovazione dovrebbe aumentare notevolmente l'autonomia di esercizio delle soluzioni UMPC."}
{"id": "455491", "revid": "466539", "url": "https://it.wikipedia.org/wiki?curid=455491", "title": "Marco Ponti", "text": "Biografia.\nLaureato in Lettere moderne all'Universit\u00e0 degli Studi di Torino, si \u00e8 specializzato in Tecniche della narrazione alla Scuola Holden, luogo in cui tiene saltuariamente corsi di Narrazione cinematografica. Dopo aver scritto e diretto alcuni cortometraggi, nel 2001 realizza il suo lungometraggio di debutto, \"Santa Maradona\", che \u00e8 stato uno dei grandi successi italiani dell'anno. Interpretato tra gli altri da Stefano Accorsi, Libero De Rienzo, Anita Caprioli e Mandala Tayde, ha vinto due David di Donatello nel 2002, il Ciak d'oro 2002 e, sempre nello stesso anno, i premi come Miglior Attore e FIPRESCI al Festival Internazionale di Mar del Plata (Argentina). Il film \u00e8 stato prodotto da Harold, Rai Cinema e Mikado, e distribuito da Mikado.\nLa popolarit\u00e0 del film ha superato ampiamente i confini nazionali, con una partecipazione a rassegne e festival in tutto il mondo e una diffusione televisiva molto ampia: dall'Argentina a Cuba, dalla Germania (dove il film \u00e8 stato doppiato e curiosamente ribattezzato \"Rote karte fur die liebe\", ovvero \"Cartellino rosso per l'amore\") alla Francia.\nNel 2004 il regista dirige un nuovo film (di cui ha scritto anche la sceneggiatura, pubblicata da Marsilio Editori), \"A/R Andata + Ritorno\", interpretato da Libero De Rienzo, Vanessa Incontrada, Kabir Bedi e, tra gli altri, il cantante torinese Mao. Accanto all'attivit\u00e0 di regista, Marco Ponti ha collaborato alla stesura di alcune sceneggiature.\nDopo il credito di \"collaborazione ai dialoghi\" per il film \"Se fossi in te\" di Giulio Manfredonia (2001), Ponti scrive assieme a Lucia Moisio il film \"L'uomo perfetto\" (2005), interpretato da Riccardo Scamarcio e Francesca Inaudi, per il quale riceve una candidatura ai Nastri d'argento 2006. Scrive poi \"Cardiofitness\" con Fabio Tagliavia, poi elaborato nuovamente assieme a Lucia Moisio e a Barbara Frandino, allestendo un cast formato da Nicoletta Romanoff, Sarah Felberbaum e Giulia Bevilacqua, produzione Rai Cinema e Palomar. Il film \u00e8 uscito nel giugno 2007.\nPer il teatro, Ponti ha collaborato per alcuni anni con Il Gruppo della Rocca/Teatro Stabile di Torino, curando la scrittura di una serie di spettacoli intitolati \"Tentativo di esaurire un luogo non parigino\", ispirati a Georges Perec e interpretati da Michele di Mauro e Andrea Zalone (1997-1999). Assieme a Pietro Deandrea traduce e adatta alcuni testi teatrali: nel 2005 il \"Romeo e Giulietta\" shakespeariano per la regia di Gabriele Vacis, nel 2012 lo spettacolo inglese \"Ho battuto Berlusconi! (Beating Berlusconi)\" di John Graham Davies, pubblicato da 66thand2nd e nel 2013 i tre atti unici che compongono \"Almost an Evening\" di Ethan Coen, celeberrimo sceneggiatore e regista statunitense, in corso di pubblicazione presso Einaudi.\nPer la televisione Ponti ha curato la regia in diretta dello spettacolo \"Novecento\", scritto da Alessandro Baricco e interpretato da Arnoldo Fo\u00e0 (Tele+, 2003). Ha inoltre collaborato con il regista Lucio Pellegrini nello sviluppo della serie televisiva \"La strana coppia\", remake della serie americana degli anni sessanta ispirata alla commedia di Neil Simon. Interpretata dalla celebre coppia Luca Bizzarri e Paolo Kessisoglu, la serie \u00e8 andata in onda su Italia 1 nel 2007. Un nuovo impegno come regista \u00e8 il film-documentario \"La Luna di giorno - Un ritratto in movimento\", girato a Los Angeles nell'estate 2007 e dedicato al cantante Jovanotti. Il film, trasmesso in anteprima su LA7 l'11 gennaio 2008, e successivamente su MTV Italia, \u00e8 stato distribuito assieme all'edizione speciale del disco di Jovanotti, \"Safari\", dal 18 gennaio seguente.\nNel febbraio 2008, Marco Ponti dirige il suo primo videoclip musicale: quello della canzone \"Il mondo che vorrei\" di Vasco Rossi, primo singolo dell'omonimo album del rocker di Zocca. La produzione \u00e8 curata dalla Wonderland Entertainment. La collaborazione con Jovanotti prosegue nella primavera-estate 2008 con il film \"Nessuna ombra intorno\", dedicato alla tourn\u00e9e del cantante esibitosi in Italia con lo spettacolo \"Safari\". Nel 2012 co-scrive e dirige il suo terzo lungometraggio, \"Passione sinistra\", con Alessandro Preziosi, Eva Riccobono, Vinicio Marchioni e Valentina Lodovini. Il film \u00e8 uscito nelle sale il 18 aprile 2013; per questo film Eva Riccobono ha vinto il Ciak D'Oro ed \u00e8 stata candidata ai Nastri d'Argento come migliore attrice non protagonista.\nAd aprile 2014 viene pubblicato il fumetto \"Un appartamento a Torino\", sceneggiato dallo stesso Ponti e disegnato da Cristiano Spadavecchia, disegnatore per Sergio Bonelli Editore nonch\u00e9 autore di stoyboard per il cinema, compresi gli ultimi film di Ponti. Il fumetto raccoglie e riprende i personaggi della serie a fumetti \"25 mq - 1 appartamento a Torino\" che i due avevano gi\u00e0 pubblicato a puntate sul magazine \"Extratorino\" e successivamente sul loro profilo Facebook.\nNel giugno 2014 viene trasmesso su Canale 5 il film \"Ti amo troppo per dirtelo\", scritto e diretto da Ponti e interpretato da Jasmine Trinca, Francesco Scianna e Carolina Crescentini. Nel 2015 \u00e8 la volta del quarto lungometraggio, Io che amo solo te tratto dall'omonimo romanzo best seller di Luca Bianchini, con Riccardo Scamarcio, Laura Chiatti, Michele Placido, Maria Pia Calzone, Luciana Littizzetto, Eugenio Franceschini. Il film raggiunge il numero uno al primo weekend di uscita. L'anno successivo esce La cena di Natale, con lo stesso cast. Il film raggiunge il numero due al primo weekend di uscita."}
{"id": "455492", "revid": "367445", "url": "https://it.wikipedia.org/wiki?curid=455492", "title": "Centro sociale autogestito", "text": "Un centro sociale autogestito \u00e8 uno\nspazio di aggregazione in cui, fra l'altro, si propongono attivit\u00e0 di carattere politico, sociale e culturale, che in Italia hanno assunto particolare rilevanza nei campi della musica e, a partire dagli anni settanta, del teatro.\nCaratteristiche.\nUn centro sociale autogestito, a cui ci si riferisce anche con l'acronimo CSA (a volte CSOA, la O sta per \"occupato\") o semplicemente con il termine centro sociale, \u00e8 una particolare tipologia di struttura autogestita e legata ad un network controculturale, spesso nata dopo l'occupazione di uno spazio pubblico o privato caratterizzato dalle proposte di natura sociale e politica nell'ambito del territorio locale. I servizi offerti da un Centro Sociale sono spesso determinati dalle necessit\u00e0 del quartiere e dalle possibilit\u00e0 e capacit\u00e0 offerte da chi vi partecipa. Ben Franks e Ruth Kinna hanno scritto che \"lo sviluppo dei Centri Sociali, che sono un perno per la cultura e per le attivit\u00e0 culturali tanto quanto le pi\u00f9 comuni sedi per l'organizzazione politica convenzionale, ebbero un ruolo stabile (e crescente) nella scena della politica radicale britannica, spesso guidata dagli architetti\". Secondo Tatiana Bazzichelli \"\"negli anni '80 i Centri Sociali nascono per proporre un modo nuovo di \"fare cultura\" (...) e nello stesso tempo nascono come spazi di networking\" e \"si sviluppano progressivamente in tutta Italia, come interfaccia di un movimento politico \"antagonista\" che avr\u00e0 il massimo sviluppo tra gli '80 ed i '90 soprattutto nelle citt\u00e0 pi\u00f9 grandi\"\".\nAl contrario dei centri sociali facenti capo ad organizzazioni, enti o partiti, i centri sociali autogestiti si caratterizzano per una gestione informale degli spazi e delle risorse, senza una precisa divisione tra \"utenti\" ed \"organizzatori\". Spesso le decisioni ufficiali vengono prese da un'assemblea o da un collettivo, a cui tutti coloro che frequentano il luogo possono prendere parte, attraverso dinamiche vicine al metodo del consenso pi\u00f9 che delle votazioni a maggioranza.\nIl centro sociale autogestito, in genere, riceve un nome tramite un'esplicita procedura di \"inaugurazione\" (spesso una festa o un primo evento analogo, quale un concerto) o tramite eventuali comunicati dell'assemblea o del collettivo di gestione oppure semplicemente per via dell'uso comune di coloro che lo frequentano.\nTali centri nascono in origine prevalentemente da movimenti di sinistra radicale o antagonista, organizzando le strutture stesse su tali principi ed ideali. Esistono inoltre centri sociali di colore politico opposto, facenti capo agli stessi principi dell'autogestione, ma orientati verso proposte politiche differenti.\nCentri sociali e musica.\nLa musica \u00e8 un importante motivo di attrazione e diffusione culturale per i centri sociali, i quali spesso si prodigano nel promuovere autorganizzazione anche nell'approccio ai generi musicali. Molti artisti muovono i primi passi proprio dai centri sociali, mettendone in musica le idee portanti e le realt\u00e0 sociali presenti all'interno ed all'esterno di questi circuiti. Appartengono a questa categoria l'esplosione artistica delle Posse, avvenuta negli anni novanta, il cui motore centrale furono l'Isola nel Kantiere di Bologna, il CSOA Officina 99 di Napoli, il Centro Sociale Occupato e Autogestito Leonkavallo di Milano e il Forte Prenestino a Roma, i pi\u00f9 attivi nel settore. Questa sperimentazione creativa dette luogo successivamente ad alcuni criticati embrioni di un nuovo tipo di centro sociale \"aperto\" alle influenze esterne, ma con scarsa attenzione alla militanza politica, privilegiando di fatto l'aspetto sociale.\nAd non esiste pi\u00f9 una musica specifica dei centri sociali: il reggae e il raggamuffin hip hop a fine anni ottanta hanno affiancato il punk, tra i generi preferiti dato il suo forte contenuto sociale, anche se in realt\u00e0 tali spazi autogestiti trovano ispirazione in tutti i campi musicali, in special modo in generi di sperimentazione o di scarso \"appeal\" commerciale. Grande diffusione negli anni ottanta l'ha avuta l'hardcore punk, sfornando importanti band e restando tutt' uno dei generi pi\u00f9 diffusi all'interno degli spazi con le sue varianti (crust punk, grindcore, skate punk, ska punk, punk rock ecc.). Inoltre nei centri sociali si tengono concerti Oi!, genere musicale tipico degli skinhead, che spesso occupano e gestiscono centri sociali specifici; ma anche altri generi come la tekno, l'elettronica, la drum'n'bass o il metal.\nStoria dei centri sociali.\nItalia.\nAlla base dell'esigenza della creazioni dei centri sociali autogestiti, vi sono principalmente l'isolamento giovanile, la carenza di spazi aggregativi, il problema del tempo libero svuotato di senso.\nIn questo senso l'autogestione, e quando necessario l'occupazione, divengono due condizioni essenziali per potersi liberare delle logiche restrittive della societ\u00e0 e della politica fatta per mezzo dei partiti. Per contrastare l'alienazione della vita metropolitana, soprattutto quella delle periferie delle grandi citt\u00e0, confrontarsi e ritrovarsi, per promuovere informazione alternativa e controcultura, nascono nella seconda met\u00e0 degli anni settanta (e non senza l'influenza delle comunit\u00e0 Hippy di quel periodo) i primi CSOA nel nord Italia, ma anche a Roma con la nascita del CSOA Forte Prenestino. \nDal Sessantotto ad le occupazioni si sono susseguite in varie citt\u00e0 d'Italia (stabili abbandonati, ex fabbriche, ville, appartamenti, case sfitte, ecc.) seguendo la logica della riappropriazione di spazi pubblici e destinati alla collettivit\u00e0, senza scopo di lucro, senza fini commerciali, senza legami diretti con i partiti politici. In questi spazi si sono susseguiti dibattiti sulla condizione giovanile, happening, sperimentazioni, concerti, assemblee, fino a diventare luoghi di abitazione. \nLe prime occupazioni furono portate avanti dal Movimento Studentesco, Lotta Continua, Potere Operaio ed Avanguardia operaia, movimenti dell'estrema sinistra extraparlamentare a componente fortemente giovanile (sia studentesca che operaia) che nel 1968 sull'onda della Grande rivoluzione culturale di Mao Tse-tung avevano intenzione di rompere una volta per tutte con la sinistra \"borghese\" e parlamentare del PCI. Le prime occupazioni portate avanti dai sessantottini erano per\u00f2 per lo pi\u00f9 iniziative per riappropriarsi di spazi contro il carovita, il degrado e la speculazione edilizia ed avevano scopo principalmente abitativo.\nA met\u00e0 degli anni settanta per\u00f2 la crescente militarizzazione dello scontro sociale travolse molte di queste giovani formazioni e mentre da una parte alcuni movimenti decisero di moderarsi (vedi l'esperienza di Lotta Continua come partito alleato del PCI alle elezioni, quella del Movimento Lavoratori per il Socialismo nato dal Movimento Studentesco o in seguito quella di Democrazia Proletaria) altri come Autonomia Operaia (nata da Potere Operaio) e come le realt\u00e0 anarchiche continuarono sulla strada della politica extraparlamentare. Dalla met\u00e0 degli anni settanta fino ai primi anni ottanta con gli autonomi e con gli anarchici fiorirono centri sociali in tutt'Italia.\nDagli anni ottanta, in molte citt\u00e0 italiane, diverse occupazioni si intersecano con il movimento punk (come accade ad esempio con lo spazio del Virus di Milano all'interno della precedente occupazione di Via Correggio), altre di nuove ne nascono, in accordo oppure no con delle componenti politiche, soprattutto di area anarchica o vicine a quel che resta dell'area di Autonomia.\nSvizzera.\nDalla fine degli anni sessanta alla fine degli anni Ottanta, l'idea che i centri giovanili potessero essere gestiti dai giovani stessi era una forte idea politica che si svilupp\u00f2 in tutta la Svizzera. Lotte ed esperienze ebbero luogo a Ginevra, Losanna, Basilea, Zurigo mentre dei centri sociali autogestiti sussistono a tutt' a Bienne e Lugano.\nZurigo.\nDopo una lunga lotta, alla fine di ottobre 1970, in un rifugio antiaereo della seconda guerra mondiale fu aperto a Zurigo il primo centro giovanile indipendente del paese. Il centro giovanile divent\u00f2 rapidamente un punto d'incontro per i giovani che avevano rotto i ponti con le loro famiglie o le istituzioni. A Capodanno 1970-1971, gli occupanti rivendicarono la fuoruscita dalla \"societ\u00e0 capitalista\" e proclamarono la \"Repubblica autonoma del bunker\". Il 6 gennaio 1971 la polizia circond\u00f2 l'edificio e pose fine all'esperimento che rimase tuttavia emblematico per i giovani delle generazioni successive.\nLugano.\nNel Cantone Ticino, la rivendicazione giovanile di centri sociali autogestiti \u00e8 apparsa dapprima a Lugano nel giugno 1971 attraverso la costituzione del \"Movimento per il centro autonomo della giovent\u00f9 di Lugano\" che fu attivo fino al 1973. Il movimento, che comprendeva soprattutto degli apprendisti che si riconoscevano nel gruppo \"Vinceremo!\", era in collegamento con esponenti locali di Lotta continua, con il \"Gruppo antimilitarista\" e gli autonomi di \"Lotta di classe\"; insieme distribuirono volantini e manifestarono nelle strade, raggiungendo i 300 manifestanti il 18 marzo 1972. Sotto l'egida del \"Movimento giovanile autonomo\" ebbe luogo l'occupazione provvisoria del \"Venezia\" (ristorante promesso a demolizione) nell'autunno 1973. Il movimento per spazi autogestiti prosegu\u00ec nei decenni seguenti attraverso l'occupazione, il 12 ottobre 1996, dopo una imponente manifestazione, di un ex-molino a Viganello, limitrofe di Lugano, dando vita nottetempo ad attivit\u00e0 culturali, artistiche e di ristoro che attirarono \"migliaia di persone ogni sera\". L'esperienza fu tollerata dal governo cantonale, ma si concluse con l'inagibilit\u00e0 dello stabile a seguito di un incendio doloso nel giugno 1997. Nacque indi il \"GAS\" che occup\u00f2 immediatamente un grotto (ristorante) inattivo al Maglio di Canobbio, nei pressi di Lugano. L'occupazione dur\u00f2 cinque anni. Il luogo offr\u00ec alloggio a senza tetto, musicisti di strada ecuadoriani e richiedenti l'asilo prima dell'espulsione e dell'arresto di 87 residenti nell'ottobre 2002. Dopo due mesi di manifestazioni condotte dal gruppo \"Realt\u00e0 antagonista\", l'esperienza riprese con la concessione da parte del comune di Lugano di un ex-macello. Il cosiddetto \"CSOA il Molino\", di ispirazione anarchica, offre da allora possibilit\u00e0 di incontro e attivit\u00e0 culturali, musicali e politiche alternative. Di fronte alla minaccia di chiusura da parte della municipalit\u00e0 di estrema destra, una manifestazione di sostegno all'autogestione ha riunito almeno 800 persone il 14 settembre 2019. Il 30 giugno 2021 l'ex-macello \u00e8 stato sgomberato dalle forze della polizia e demolito durante la notte. A seguire \u00e8 stato avviato un procedimento penale contro ignoti per violazione intenzionale, subordinatamente colposa, delle regole dell'arte edilizia e infrazione alla Legge federale sulla protezione dell'ambiente, per verificare se tale azione inimmaginabile sia stata, a tutti gli effetti, legale.\nCentri sociali autogestiti e occupazioni politiche in Italia.\nCSA, CSOA e altre occupazioni.\nI C.S.A., o C.S.O.A., sono molti e diffusi in innumerevoli citt\u00e0 ed anche in centri pi\u00f9 piccoli. Hanno origine dai movimenti di sinistra radicale e antagonista, sono principalmente orientati nell'area politica dell'autonomia, e pi\u00f9 raramente fanno riferimento all'ideologia comunista vera e propria.\nI principali centri sociali autogestiti sono il Forte Prenestino a Roma, il Leoncavallo a Milano e l'Officina 99 a Napoli.\nSquat e occupazioni anarchiche.\nA partire dalla met\u00e0 degli anni '70 avvengono anche delle occupazioni anarchiche, cos\u00ec a Milano le occupazioni di \"Ponte della Ghisolfa\" in viale Monza, nel 1968, di via Conchetta 18 e via Torricelli 19 nel 1976, dove convivono spazi sociali ed occupazioni abitative. Negli anni successivi occupazioni di matrice libertaria talvolta si definiranno \"squat\", slegate completamente da istituzioni statali e non, quindi lontane da una eventuale regolarizzazione degli spazi stessi. Queste occupazioni si distinguono dai centri sociali \"autonomi\" perch\u00e9 nella maggior parte delle occupazioni esse svolgono anche una funzione abitativa (occupare un edificio vuoto o abbandonato per poterlo abitare \u00e8 anche detto \"squatting\") e, soprattutto, si caratterizzano per il pensiero e le pratiche anti-autoritarie, libere, de-centralizzate, anti-sessiste e anti-speciste."}
{"id": "455493", "revid": "110157", "url": "https://it.wikipedia.org/wiki?curid=455493", "title": "Chapelle-sur-Moudon", "text": "Chapelle-sur-Moudon (toponimo francese, fino al 1953 Chapelle) \u00e8 una frazione di 405 abitanti del comune svizzero di Montanaire, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 4,63\u00a0km\u00b2 e che comprendeva anche la frazione di La Combe, nel 2013 \u00e8 stato accorpato agli altri comuni soppressi di Chan\u00e9az, Correvon, Denezy, Martherenges, Neyruz-sur-Moudon, Peyres-Possens, Saint-Cierges e Thierrens per formare il nuovo comune di Montanaire.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "455494", "revid": "767487", "url": "https://it.wikipedia.org/wiki?curid=455494", "title": "Martherenges", "text": "Martherenges (toponimo francese) \u00e8 una frazione di 78 abitanti del comune svizzero di Montanaire, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 0,83\u00a0km\u00b2, nel 2013 \u00e8 stato accorpato agli altri comuni soppressi di Chan\u00e9az, Chapelle-sur-Moudon, Correvon, Denezy, Neyruz-sur-Moudon, Peyres-Possens, Saint-Cierges e Thierrens per formare il nuovo comune di Montanaire.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "455495", "revid": "767487", "url": "https://it.wikipedia.org/wiki?curid=455495", "title": "Peyres", "text": "Peyres (toponimo francese) \u00e8 una frazione del comune svizzero di Montanaire, nel Canton Vaud (distretto del Gros-de-Vaud).\nStoria.\n\u00c8 stato frazione del comune di Peyres-Possens fino al 2013, quando questo \u00e8 stato accorpato agli altri comuni soppressi di Chan\u00e9az, Chapelle-sur-Moudon, Correvon, Denezy, Martherenges, Neyruz-sur-Moudon, Saint-Cierges e Thierrens per formare il nuovo comune di Montanaire."}
{"id": "455496", "revid": "767487", "url": "https://it.wikipedia.org/wiki?curid=455496", "title": "Possens", "text": "Possens (toponimo francese) \u00e8 una frazione del comune svizzero di Montanaire, nel Canton Vaud (distretto del Gros-de-Vaud).\nStoria.\n\u00c8 stato frazione del comune di Peyres-Possens fino al 2013, quando questo \u00e8 stato accorpato agli altri comuni soppressi di Chan\u00e9az, Chapelle-sur-Moudon, Correvon, Denezy, Martherenges, Neyruz-sur-Moudon, Saint-Cierges e Thierrens per formare il nuovo comune di Montanaire."}
{"id": "455498", "revid": "54354", "url": "https://it.wikipedia.org/wiki?curid=455498", "title": "Elaboratore quantistico", "text": ""}
{"id": "455500", "revid": "767487", "url": "https://it.wikipedia.org/wiki?curid=455500", "title": "Peyres-Possens", "text": "Peyres-Possens (toponimo francese) \u00e8 stato un comune svizzero del Canton Vaud, nel distretto del Gros-de-Vaud.\nStoria.\nNel 2013 il comune di Peyres-Possens, composto dalle frazioni di Peyres e Possens, \u00e8 stato accorpato agli altri comuni soppressi di Chan\u00e9az, Chapelle-sur-Moudon, Correvon, Denezy, Martherenges, Neyruz-sur-Moudon, Saint-Cierges e Thierrens per formare il nuovo comune di Montanaire.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "455501", "revid": "122527", "url": "https://it.wikipedia.org/wiki?curid=455501", "title": "Tommaso Maestrelli", "text": "Fu il tecnico della che vinse lo scudetto nella stagione 1973-1974. \u00c8 l'allenatore con il maggior numero di presenze nelle coppe nazionali sulla panchina biancoceleste, ossia 34.\nBiografia.\nFiglio di un impiegato delle Ferrovie dello Stato, segue il padre in diverse citt\u00e0 italiane, fino a stabilirsi, nel 1935, a Bari. \nSposato con Angela Barberini (1923-2014) ebbe quattro figli, Patrizia Maria (1949-1999), Tiziana (1953-2022) e i due gemelli Massimo (1963) e Maurizio (1963-2011), ribattezzati simpaticamente dai tifosi laziali i \"due ragazzini terribili\".\nCarriera.\nGiocatore.\nMaestrelli nacque a Pisa, ma a causa del lavoro del padre, che era impiegato delle Ferrovie dello Stato, crebbe cambiando diverse citt\u00e0, fino a che nel 1935, quando era tredicenne, la famiglia Maestrelli fu trasferita a Bari, dove trov\u00f2 residenza pi\u00f9 stabile. Appena arriv\u00f2 in citt\u00e0 fece un provino con i pulcini del Bari, venendo in seguito tesserato. \nA Bari fece le giovanili, fino a che nell'estate del 1938 l'allenatore ungherese della societ\u00e0, J\u00f3zsef Ging, lo aggreg\u00f2 alla prima squadra, quando Maestrelli aveva appena 16 anni. Fu lo stesso Ging che lo fece esordire il 26 febbraio del 1939 a Milano contro il ; il Bari perse per 3-1, ma aveva dato modo a Maestrelli di debuttare in Serie A a 16 anni, 4 mesi e 19 giorni (il record \u00e8 di Amedeo Amadei che esord\u00ec a 15 anni, 9 mesi e 6 giorni).\nInizi\u00f2 il campionato successivo, quello del 1939-1940, nella squadra delle riserve del Bari, senza trovare mai spazio tra i titolari, fin quasi alla fine del campionato quando gioc\u00f2 da titolare le ultime 5 partite, contribuendo al raggiungimento della salvezza per la sua squadra con il suo primo gol in massima serie, nell'ultima partita di campionato contro la Fiorentina.\nA fine campionato Maestrelli, che era stato richiamato alle armi, part\u00ec per prestare servizio militare. Come per tutti i giocatori sotto le armi, Maestrelli riusc\u00ec a giocare con il Bari solo quando gli era permesso; in totale 18 partite e un gol nel campionato che vide il Bari retrocedere in Serie B.\nNella stagione 1941-1942 la squadra pugliese, dove Maestrelli era divenuto titolare inamovibile, riusc\u00ec a conquistare la promozione nella massima serie. Dur\u00f2 un solo anno la permanenza in A perch\u00e9 il Bari retrocesse in seguito a degli spareggi salvezza con e .\nPassato alla Roma di Fulvio Bernardini assieme al centravanti Mario Tontodonati nell'operazione Amadei (all'), della squadra fu anche capitano, proprio in uno dei periodi peggiori della storia della squadra giallorossa che si concluse con l'unica retrocessione in Serie B dei capitolini. Maestrelli non segu\u00ec la sorte della Roma perch\u00e9 era stato ceduto alla .\nTermin\u00f2 la sua carriera di calciatore nel Bari, che per traversie societarie era retrocesso in quarta serie, contribuendo alle successive promozioni della squadra pugliese sino alla Serie B, come calciatore e in ultimo come vice di Federico Allasio.\nAllenatore.\nGli inizi: Lucchese e Bari.\nLa prima esperienza come tecnico fu per Maestrelli nel 1953, quando per alcune gare ricopr\u00ec il ruolo di giocatore-allenatore della , cos\u00ec come i compagni di squadra Enrico Boniforti e Carlo Scarpato, sostituiti poi da Guido Masetti. \nDopo alcuni anni in cui lavor\u00f2 come vice allenatore nel , gli fu concessa l'opportunit\u00e0 di guidare la prima squadra dopo l'esonero dell'allenatore Pietro Magni. Fu presto sollevato dall'incarico alla sua decima panchina, sconfitto a Genova dalla Sampdoria, e un risultato utile fu l'1-1 contro la Grande Inter di Helenio Herrera.\nLe esperienze con Reggina e Foggia.\nL'occasione di continuare la carriera di allenatore gli fu data dall'allora presidente dell'A.S. Reggina, (oggi Reggina 1914) Oreste Granillo: Maestrelli sfrutt\u00f2 l'opportunit\u00e0 nel modo migliore, conducendo la squadra dello stretto alla prima, storica, promozione in Serie B nel 1965. Maestrelli fu quindi premiato al \"Seminatore d'oro\", ricevendo la \"medaglia d'oro\" come miglior allenatore di Serie C.\nL'anno seguente la Reggina di Maestrelli sfior\u00f2 la promozione in Serie A. Il sogno naufrag\u00f2 nel pantano di Lecco (0-0 con i primi in classifica). Dopo altri due anni con piazzamenti a met\u00e0 classifica, dove nel frattempo muore il suo giocatore Italo Alaimo (appena ceduto al Novara), nel 1968 Maestrelli decise di trasferirsi al .\nCon la squadra pugliese fece un primo anno (1968-1969) di ambientamento e sperimentazione, nel quale batt\u00e9 il Bari nel derby con un 4-0 (tutti i gol nel secondo tempo). Sfior\u00f2 anche la conquista della Coppa Italia, perdendo la partita decisiva contro la Roma del \"Mago\" Herrera. In un Lazio-Foggia all'Olimpico, contro la sua futura squadra - allenata nel frattempo dall'argentino Juan Carlos Lorenzo - Maestrelli mise in campo una formazione che nel secondo tempo dilag\u00f2 segnando due reti, la prima delle quali - di Giampiero Dalle Vedove - fu simile ad un \"rigore in corsa\" che gel\u00f2 l'Olimpico; la Lazio, negli ultimi sei minuti, raggiunse il pareggio con le reti di Gian Piero Ghio e Giuseppe Massa, Maestrelli da allenatore aveva gi\u00e0 affrontato la Lazio e Lorenzo, ma all'Olimpico non era mai entrato, perci\u00f2 Lazio-Foggia del 29 dicembre 1968 fu la sua prima apparizione in panchina nello stadio che lo avrebbe visto vincere lo scudetto il 12 maggio 1974 in occasione proprio di un Lazio-Foggia. Al termine di quella stagione Maestrelli ricevette il \"Seminatore d'oro\", ovvero la \"statuetta d'oro\" che rappresenta il massimo riconoscimento per il miglior allenatore. L'anno seguente (1969-1970) il Foggia del Presidente Fesce e di Tommaso Maestrelli, vincendo 3-1 con il Livorno all'ultima giornata, conquist\u00f2 la Serie A.\nIl Foggia di Maestrelli fu, nel girone di andata, la squadra rivelazione del campionato 1970-1971 (eclatante fu il 5-2 rifilato alla Lazio con un gol dell'allora rossonero Luciano Re Cecconi). Nel girone di ritorno le prestazioni della squadra pugliese calarono di tono, e alla fine retrocesse in Serie B (0-3 a Varese) per differenza reti. La squadra aveva perso una sola partita fra le mura amiche.\nGli anni alla Lazio: dalla promozione in Serie A fino allo \"scudetto\".\nL'anno successivo Maestrelli pass\u00f2 alla Lazio, anch'essa retrocessa dopo una stagione travagliata. Il neo-allenatore biancoceleste volle la riconferma di Giorgio Chinaglia e di Pino Wilson, cui consegn\u00f2 la fascia di capitano. Rest\u00f2 anche \"Peppiniello\" Massa, tornante del vivaio laziale. Luigi Martini arriv\u00f2 a rinforzare il centrocampo guidato dall'esperto Giambattista Moschino. Lo stagionato Claudio Bandoni and\u00f2 a chiudere la porta. Nonostante qualche contestazione all\u2019inizio della stagione, che pure si era aperta con il passaggio del primo turno di Coppa Italia ai danni dei rivali della , il ritorno della Lazio in Serie A fu immediato.\nPer il campionato successivo (1972-1973) Giuseppe Massa fu ceduto, e Maestrelli arretr\u00f2 Martini a terzino sulla fascia destra e trasform\u00f2 l'attaccante di riserva Pierpaolo Manservisi in un \"pendolare\" della fascia opposta; piazz\u00f2 il cursore Luciano Re Cecconi (ex Foggia) davanti alla difesa, a sostegno del \"regista\" Mario Frustalupi (ex Inter) e del mediano d'attacco Franco Nanni. Sistemato il centrocampo Maestrelli costru\u00ec la migliore difesa del campionato (16 gol subiti) con Pino Wilson \"libero\", Giancarlo Oddi \"stopper\" e Mario Facco terzino a marcare la seconda punta avversaria. Per difendere la porta della Lazio Maestrelli aveva scelto il portiere del Novara (il pi\u00f9 battuto l'anno prima in Serie B): Felice Pulici.\nI gol avrebbero dovuto farli il confermato Giorgio Chinaglia e Renzo Garlaschelli: ne faranno 10 il primo e 7 il secondo.\nLa gara di esordio fu Lazio-Inter, ed il derby contro la Roma di Herrera fin\u00ec 1-0 con gol di Nanni; al ritorno la gara fin\u00ec 2-0 per le \"Aquile\"). Con il 2-0 sul Palermo la squadra raggiunse la vetta. Il Milan di Nereo Rocco fu l'antagonista al vertice e, pur sconfitto (doppietta di Chinaglia) nello scontro diretto, si present\u00f2 a Verona - ultima giornata - con un punto in pi\u00f9 della Lazio e di una ritrovata Juventus.\nAll'ultimo turno il Milan perse 3-5 e la Lazio, momentaneamente prima, perse a Napoli 0-1 e venne scavalcata dalla Juve (2-1 sulla Roma). Fu comunque raggiunto un traguardo importante per una squadra neopromossa.\nNel campionato successivo (1973-1974) la Lazio sconfisse il Lanerossi Vicenza alla prima giornata (3-0); vinse anche per 2-1 entrambi i derby con la Roma. La squadra resistette in testa nonostante l'inseguimento della Juventus (battuta 3-1 nel match decisivo all'Olimpico, con rete di Garlaschelli e doppietta di Chinaglia) e si present\u00f2 prima, con tre punti di vantaggio, a tre giornate dalla fine. A Torino, contro i \"granata\", la Lazio perse 2-1 e la Roma batt\u00e9 3-2 la Juve: il vantaggio rest\u00f2 quindi immutato. Alla penultima giornata (12 maggio) Chinaglia, su rigore ottenuto da Garlaschelli (10 reti), batt\u00e9 il Foggia e sanc\u00ec la conquista del primo scudetto laziale, con una giornata di anticipo. La squadra ebbe la migliore difesa per il secondo anno consecutivo e primato di gol per Chinaglia (24). A fine stagione fu assegnato a Maestrelli il suo secondo \"Seminatore d'oro\" (la seconda \"statuetta d'oro\").\nLa Lazio del 1974-1975, non ammessa alla Coppa dei Campioni (squalifica per gli incidenti nel ritorno di Coppa UEFA con l'Ipswich) part\u00ec bene in campionato e, pur perdendo due derby con la Roma sempre per 1-0, si trovava in piena corsa-scudetto quando a Maestrelli venne diagnosticato un tumore al fegato e pochi mesi di vita. I giocatori della Lazio, molto legati al loro allenatore, accusarono il colpo e giunsero solo quarti con Roberto Lovati in panchina.\nLa stagione successiva (1975-1976), con Maestrelli ricoverato, il Presidente Umberto Lenzini cedette alcuni giocatori importanti come Nanni, Oddi e Frustalupi, e affid\u00f2 la guida della squadra ad un allenatore emergente, Giulio Corsini, che dopo sette giornate si ritrov\u00f2 a lottare per non retrocedere. Quindi le condizioni di Tommaso Maestrelli migliorarono grazie ad una cura sperimentale, e riprese il suo posto sulla panchina della Lazio. Nel finale di campionato il tecnico romano dovette anche fare a meno di Giorgio Chinaglia, partito improvvisamente per gli Stati Uniti. Maestrelli allora affid\u00f2 la maglia n. 9 a un promettente ragazzo uscito dal settore giovanile, Bruno Giordano. La Lazio si salv\u00f2 all'ultima giornata, pareggiando 2-2 a Como: sotto di due reti, rimont\u00f2 con Giordano e Badiani. Stavolta la differenza reti fu favorevole alla Lazio e a retrocedere fu l', fermato sul pari dalla Roma.\nDirigente sportivo.\nMaestrelli, al quale fu affidato il ruolo dirigenziale in veste di direttore sportivo del club biancoceleste, allora raccomand\u00f2 al patron Umberto Lenzini l'assunzione del tecnico brasiliano Lu\u00eds Vin\u00edcio. Quello dirigenziale fu l'ultimo incarico ricoperto dal \"Maestro\", che mor\u00ec il 2 dicembre 1976. \u00c8 sepolto nel Cimitero Flaminio di Roma.\nCuriosit\u00e0.\nAnche se citato come \"Maestro\", a lui \u00e8 dedicata l'ultima strofa de \"Inno alla Lazio - S\u00f2 gi\u00e0 du ore\", scritto ed interpretato nel 1977 dal cantautore romano Aldo Donati.\nNel 2014 il cantautore romano Toni Malco gli ha dedicato la canzone \"Quanta strada Tom\".\nRiconoscimenti.\nA lui \u00e8 stato intitolato il campo da calcio ubicato in Roma, Viale Tor di Quinto 119 posto all'interno della Caserma dei Carabinieri M.O.V.M. Salvo D'Acquisto, dove per anni si sono allenati i calciatori della Lazio e, nelle vicinanze del campo, sempre all'interno della caserma, vi \u00e8 anche un mezzo busto in travertino che lo raffigura ai tempi da calciatore.\nA lui \u00e8 intitolato il riconoscimento destinato ai migliori allenatori italiani, oltre che ad altre categorie e personalit\u00e0 del mondo del calcio. A lui \u00e8 stato anche intitolato un prestigioso torneo di calcio giovanile. "}
{"id": "455503", "revid": "767487", "url": "https://it.wikipedia.org/wiki?curid=455503", "title": "Sottens", "text": "Sottens (toponimo francese) \u00e8 una frazione di 256 abitanti del comune svizzero di Jorat-Menthue, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 4,53\u00a0km\u00b2, nel 2011 \u00e8 stato accorpato agli altri comuni soppressi di Montaubion-Chardonney, Peney-le-Jorat, Villars-Mendraz e Villars-Tiercelin per formare il nuovo comune di Jorat-Menthue, del quale Sottens \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "455504", "revid": "2164271", "url": "https://it.wikipedia.org/wiki?curid=455504", "title": "Time/Us and Them", "text": "Time/Us and Them \u00e8 un singolo del gruppo musicale britannico Pink Floyd, pubblicato il 4 febbraio 1974 come secondo estratto dall'ottavo album in studio \"The Dark Side of the Moon\".\nDescrizione.\n\"Time\".\n\u00c8 l'ultimo dei pochi brani nella carriera dei Pink Floyd ad essere stato composto a \"otto mani\" dai quattro componenti del gruppo (Roger Waters, David Gilmour, Richard Wright, Nick Mason), assieme a \"A Saucerful of Secrets, Party Sequence, Main Theme, Ibiza Bar, More Blues, Quicksilver, Echoes\", \"Interstellar Overdrive\" e \"Pow R. Toc H.\" (le ultime due sono accreditate per\u00f2 a Barrett, Mason, Waters e Wright). Le strofe sono cantate da Gilmour, mentre i ritornelli da Wright. \"Time\" \u00e8 caratterizzata da un'introduzione composta da un sommesso ticchettio di orologi che viene bruscamente interrotto dal fragoroso suono di sveglie e pendoli. Alan Parsons anni pi\u00f9 tardi rivel\u00f2 che le varie sveglie furono registrate separatamente in un negozio di antiquariato e i singoli nastri poi sincronizzati per suonare nello stesso momento. Da notare in questo brano come in tutto l'album che la chitarra ritmica e il pianoforte elettrico Wurlitzer sono perfettamente divise sui canali sinistro e destro rendendo ancora pi\u00f9 evidente l'effetto \"spaziale\" dell'insieme.\nA questo punto, lunghi bordoni di basso/chitarra e piccole improvvisazioni di pianoforte elettrico Fender Rhodes generano un tappeto musicale su cui si sviluppa un assolo di Rototom, producendo un'atmosfera eterea, di sospensione temporale.\nTale introduzione eterea si interrompe bruscamente, spezzata da alcuni colpi di rullante, a cui segue la strofa cantata da David Gilmour, dall'impostazione pi\u00f9 prettamente rock: fa il suo ingresso ogni strumento, tra cui la batteria (che segue un tempo regolare), mentre il piano Wurlitzer segue un tempo sincopato.\nDurante il ritornello, il clima si distende: l'ingresso della voce di Rick Wright accompagnato da cori femminili e dell'organo Hammond generano un'atmosfera pi\u00f9 soft; ma, non appena finito il cantato, riprende la parte strumentale rockeggiata, su cui si sviluppa uno dei pi\u00f9 noti ed apprezzati assoli di chitarra di Gilmour. L'assolo continua anche nella sequenza strumentale del ritornello.\nDopo l'assolo, riprende la seconda strofa cantata, seguita dal secondo ritornello, aventi una musicalit\u00e0 pressoch\u00e9 identica ai primi. Il secondo ritornello, per\u00f2, modula gli accordi finali in modo da potersi \"innestare\" in \"Breathe (Reprise)\", brano successivo che per\u00f2 nell'album costituisce un'unica traccia insieme a \"Time\", pur non avendo tematiche comuni.\nDa notare che ogni due battute il basso viene rimarcato con una nota di sintetizzatore EMS VCS3.\n\"Us and Them\".\nLe origini del brano risalgono al 1969, quando il tastierista Richard Wright compose la parte di pianoforte per un possibile inserimento nel film Zabriskie Point di Michelangelo Antonioni chiamato \"The Violent Sequence\". Nonostante il gruppo lo ritenesse perfetto per le scene di violenza del film di Antonioni, questi non ne fu convinto, dicendo che: \"\u00c8 meraviglioso, ma \u00e8 troppo triste. Mi fa pensare a una chiesa.\" Tutti i membri del gruppo ricordano con tono vagamente aspro quanto fosse poco collaborativo il regista; secondo loro egli: \"Non sapeva cosa volesse, era cos\u00ec difficile lavorare sulle musiche in questo modo\". Ma ci\u00f2 che colp\u00ec David Gilmour, a ripensarci, fu che il gruppo non riutilizz\u00f2 l'abbozzo musicale che avevano composto n\u00e9 in \"Obscured by Clouds\", n\u00e9 in \"Atom Heart Mother\", n\u00e9 in \"Meddle\", ricordandosene solo durante l'elaborazione di The Dark Side of the Moon.\nIl testo, interamente composto da Roger Waters, \u00e8 essenzialmente una critica alle guerre, in particolare a quelle nei paesi poveri, dove generali comodamente seduti danno ordini alle truppe, guardando \"i confini sulla mappa muoversi da una parte all'altra\", mentre nel frattempo \"la prima linea moriva\". In seguito vi \u00e8 un accenno alla povert\u00e0 diffusa anche nei paesi occidentali. Musicalmente, si apre con un lungo tappeto di organo Hammond, ottenuto modulando le note di un accordo maggiore; dopodich\u00e9, entrano gli altri strumenti e ha inizio la canzone vera e propria. Il brano \u00e8 notevolmente lungo e ha un tempo estremamente lento; i lunghi accordi di organo Hammond, i delicati arpeggi di chitarra e il leggero accompagnamento del pianoforte non fanno che generare un'atmosfera tranquilla e pacata, quasi \"ipnotica\". Dopo qualche giro strumentale introduttivo, entra in scena la voce di Gilmour che intona i versi della canzone, separati da lunghe pause, riempite da un accentuato effetto eco sul cantato.\n\"Breathe (Reprise)\".\nBreathe (Reprise), che durante le sessioni di registrazione era stata chiamata provvisoriamente \"Home Again\", \u00e8 una sezione musicale inclusa in \"Time\".\nNonostante il brano non venga considerato a s\u00e9 stante all'interno dell'album, sia all'interno del vinile che nel libretto del CD, il testo di \"Breathe (Reprise)\" viene separato da quello di \"Time\".\nStruttura musicale.\nL'inizio di questo brano \u00e8 facilmente rintracciabile ad un minuto e dieci secondi dalla fine di \"Time\", non appena Gilmour e Wright finiscono di cantare il verso: \nIl canto di un quartetto femminile funge poi da \"ponte\" tra la fine di \"Time\" e l'inizio di \"Breathe (Reprise)\". Tale coro introduce un tema musicale pacato, pi\u00f9 lento rispetto a quello di \"Time\" e musicalmente quasi identico a quello di apertura di \"Breathe\", in Si minore; infatti gli accordi di La maggiore e Mi minore (con alcune variazioni) che aprono il brano formano una sequenza che viene eseguita due volte: una prima volta come introduzione, mentre una seconda volta come accompagnamento alla voce di Gilmour. Si passa poi a un giro di accordi pi\u00f9 complesso del precedente, simile a quello che costituisce il ritornello di \"Breathe\". In quest'ultima sequenza musicale, corrispondente ai quattro versi conclusivi della parte cantata da Gilmour, si aggiunge il controcanto di Wright: l'affinit\u00e0 delle voci dei due membri dei Pink Floyd fu, a detta di Waters, uno dei punti di forza di tutto l'album.\nGli strumenti presenti nel brano, eccezion fatta per la parte di slide guitar, che non \u00e8 presente, sono gli stessi di \"Breathe\": batteria, organo Hammond (che genera il tappeto sonoro di sottofondo), piano Wurlitzer, basso elettrico e chitarra elettrica, modulata mediante un Univibe (un chorus particolare, attualmente disponibile solo in una versione leggermente diversa da quella utilizzata da Gilmour all'epoca) e un compressore. Il risuono dell'ultima nota suonata dall'organo chiude \"Time/Breathe (Reprise)\", introducendo il successivo brano \"The Great Gig in the Sky\".\nTesto e significato.\nLa traccia venne ritenuta dagli stessi Pink Floyd una ripresa di \"Breathe\", poich\u00e9 entrambe trattano argomenti affini fra loro: agli affanni che affliggono l'uomo, citati in \"Breathe\", si contrappone in questa canzone il forte bisogno da parte delle persone di concedersi alcuni desideratissimi attimi di riposo. Questo concetto \u00e8 ancora pi\u00f9 rimarcato dal testo che lo introduce, quello di \"Time\". Quest'ultimo, infatti, parla di come gli uomini, una volta capito quanto tempo hanno sprecato nella loro vita, \"corrano\" per tentare di recuperarlo; per questa ragione le persone sentono sempre di pi\u00f9 la nostalgia di casa e le occasioni in cui ci si pu\u00f2 concedere il lusso di rilassarsi e di ritirarsi in solitudine diventano rare.\nSi pu\u00f2 notare anche come gli ultimi tre versi del testo introducano l'argomento della religiosit\u00e0 e della morte, entrambi trattati nel brano successivo, \"The Great Gig in the Sky\": basti pensare che esso inizialmente era stato intitolato come la \"Religion [Song]\".\nAutori del brano.\nNon si sa con certezza chi tra i quattro componenti dei Pink Floyd abbia composto \"Breathe (Reprise)\", dal momento che all'interno dell'album essi non vengono menzionati. Si possono per\u00f2 formulare due ipotesi:\nAltre versioni.\nQuesta traccia venne sempre eseguita durante il tour successivo alla pubblicazione di \"The Dark Side of the Moon\"; ma essa fece parte anche dei pochi brani suonati dai Pink Floyd in occasione del Live 8, una serie di 10 concerti organizzati nelle nazioni appartenenti al G8 in occasione del 20\u00ba anniversario del Live Aid. Uno di questi dieci spettacoli, quello tenutosi all'Hyde Park di Londra, fu infatti teatro della reunion della formazione classica della band. In tale occasione il brano venne accorpato alla canzone \"Breathe\", fungendone da conclusione. L'esecuzione dei \"Pink\" risulta essere di ottima qualit\u00e0: il tema iniziale di \"Breathe\", ripetuto tra i due brani, innesta \"Breathe (Reprise)\" in maniera del tutto naturale. D'altronde, come gi\u00e0 accennato, le due canzoni godono dello stesso tema musicale (costituito da accordi molto simili, per non dire addirittura uguali) e di testi affini fra di loro.\nBisogna anche dire che fino ad allora l'unione delle due tracce era stata eseguita come \"cover\" solamente da un gruppo canadese, i \"Sea of Green\", durante la registrazione dell'album \"Time to Fly\". Per la band londinese questa era invece una novit\u00e0 assoluta.\nNel film documentario \"The Making of The Dark Side of The Moon\", pubblicato nel 2003, \u00e8 presente una variante \"unplugged\" di questa canzone, che viene suonata solo da David Gilmour ed \u00e8 leggermente pi\u00f9 corta dell'originale: dura 54 secondi.\nUn'altra versione di questo brano \u00e8 presente sia nell'album live \"Pulse\" che nell'omonimo film, nei quali cambia dall'originale per un piccolo particolare: gli ultimi tre versi del testo che chiudono \"Breathe (Reprise)\" sono accompagnati anche dal suono dei rintocchi di una campana (tra l'altro molto simili a quelli presenti in \"High Hopes\" a partire dal decimo secondo della canzone); l'esecuzione dal vivo enfatizzata perci\u00f2 il riferimento alla \"campana di ferro\" (in inglese \"iron bell\"), come invece non avviene nella versione in studio del brano.\nAnche nella raccolta del 2001 \"\" il finale di \"Breathe (Reprise)\" viene leggermente modificato: in tale album la nota di tastiera che, risuonando, chiude il brano, viene accompagnata anche dal rumore del vento, per poter introdurre cos\u00ec la canzone successiva: \"The Fletcher Memorial Home\". In questa raccolta, cos\u00ec come nel \"Dark Side\", \"Breathe (Reprise)\" venne inciso senza per\u00f2 essere considerato, nella track list allegata, come un brano a s\u00e9 stante."}
{"id": "455505", "revid": "767487", "url": "https://it.wikipedia.org/wiki?curid=455505", "title": "Concrete Roman", "text": "Concrete Roman \u00e8 un tipo di caratteri disegnato da Donald Knuth con il programma METAFONT. \u00c8 stata ideato per accostarsi bene al tipo di carattere matematico AMS Euler a cui si accompagna nel libro di Knuth \"Concrete Mathematics\". Ha un aspetto pi\u00f9 nero del suo fratello pi\u00f9 famoso, il Computer Modern Roman (La famiglia di caratteri usata normalmente dal sistema di composizione tipografica ). \n\u00c8 preferito da alcuni per l'uso sullo schermo di computer, poich\u00e9 i tratti pi\u00f9 sottili del \"Computer Modern\" lo rendono difficile da leggere alle basse risoluzioni."}
{"id": "455539", "revid": "123436999", "url": "https://it.wikipedia.org/wiki?curid=455539", "title": "Serie C 1942-1943", "text": "Il campionato di Serie C 1942-1943 fu l'ottava edizione del torneo italiano di calcio di terzo livello. Era gestito da un unico organismo, il Direttorio Divisioni Superiori con sede a Roma.\nStagione.\nIl protrarsi della guerra aveva creato una difficilissima situazione economica in Italia. L'ordine del regime fascista fu quello di continuare i campionati di calcio, nella vana intenzione di trasmettere alla popolazione un senso di normalit\u00e0, ma nelle serie inferiori fu necessaria una riforma dei tornei che alleviasse i gravi disagi finanziari ed organizzativi a cui dovevano sopperire le piccole societ\u00e0, gi\u00e0 costrette a far fronte alla chiamata alle armi dei giocatori sia volontari che in et\u00e0 militare. In \"Serie C\" la soluzione fu trovata distribuendo le squadre su un maggior numero di gironi (dodici) di minori dimensioni (in media dodici squadre ognuno), riducendo in tal modo la lunghezza delle trasferte e la durata del torneo. Non manc\u00f2 comunque l'occasione per un nuovo allargamento del campionato (inizialmente previsto con 126 squadre divise in otto gironi - sette da 16 squadre e uno da 14) che sal\u00ec al record di 145 squadre partecipanti, fra cui tre neoretrocesse e ben trenta neopromosse. Tra le neoretrocesse la , in difficolt\u00e0 finanziarie, decise di non iscriversi al campionato.\nNel corso della stagione si registrarono numerose conferme rispetto alla precedente edizione: ben tre delle quattro finaliste perdenti, la , la Varese Sportiva e la , chiusero di nuovo in testa il proprio girone. Altri raggruppamenti furono appannaggio di squadre che venivano da una precedente buonissima annata come la , il , il e la \"Mario Umberto Borzacchini\" di Terni. A trionfare alla fine furono i varesini, i salernitani e i goriziani, a cui si aggiunse il che benefici\u00f2 di un presunto caso di illecito sportivo attribuito ai parmigiani.\nQuelli appena descritti furono per\u00f2 soltanto i formali esiti del campo. L'invasione statunitense della Sicilia, che gi\u00e0 aveva causato il forzato ritiro di tutte le societ\u00e0 dell'isola dai vari campionati, porter\u00e0 entro breve alla resa dell'Italia che diverr\u00e0 campo di battaglia per numerosi eserciti. Il calcio sar\u00e0 sospeso per due anni fino alla conclusione delle ostilit\u00e0 e alla ripresa, nel 1945, tutto l'organigramma delle competizioni calcistiche subir\u00e0 una profonda ristrutturazione.\nFormula.\nIl D.D.S., nel pubblicare i calendari dei gironi, defin\u00ec sia le ammissioni alle finali che le retrocessioni:\n\u00c8 proprio perch\u00e9 le retrocessioni erano state cos\u00ec definite, come per un qualsiasi campionato normale, che nel girone C fu giocato lo spareggio salvezza-retrocessione.\nTerminato il campionato, e trovatasi nella difficile situazione di non poter programmare un nuovo campionato \"regolare\", la FIGC, commissariata per ordine del Commissario del CONI Alberto Bonacossa il quale nomin\u00f2 quale Commissario l'Avvocato Giovanni Mauro, decise il blocco delle retrocessioni garantendo a tutte le squadre in organico nella stagione 1942-1943 di poter prendere parte al primo campionato di Serie C del dopo guerra.\nAlla ripresa dei campionati ufficiali, preso atto che molte squadre per motivi contingenti non potevano disputare i propri campionati, la FIGC offr\u00ec loro due possibilit\u00e0: o iscriversi in una categoria inferiore senza fare classifica oppure rimanere inattive per una stagione ritornando a disputare la categoria acquisita alla fine della stagione sportiva 1942-1943.\nLe squadre che non riuscirono a superare le difficolt\u00e0 organizzative e reiscriversi alla stagione sportiva 1946-47 furono dichiarate inattive e radiate dai ruoli federali.\nAbolito il quoziente reti alla fine della stagione 1941-1942, a parit\u00e0 di punti le societ\u00e0 sono classificate a \"pari merito\". I colori sono stati desunti dai dettagli pubblicati dall\"'Agendina del Calcio\" edizione 1941-1942.\nGirone A.\nAggiornamenti.\nAssociazione Sportiva Vittorio Veneto e Gruppo Sportivo Fascio Giovanni Grion sono stati riammessi in Serie C.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nNote:\nGirone E.\nAggiornamenti.\nL'Associazione Calcio Ivrea \u00e8 stata riammessa in Serie C.\nClassifica finale.\nLegenda:\nRegolamento:\nNote:\nGirone F.\nAggiornamenti.\nL'Associazione Calcio Derthona \u00e8 stata riammessa in Serie C.\nClassifica finale.\nLegenda:\nRegolamento:\nNote:\nGirone G.\nAggiornamenti.\nAmatori Calcio Bologna e Associazione Calcio Carpi sono stati riammessi in Serie C.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nGirone I.\nClassifica finale.\nLegenda:\nRegolamento:\nNote:\nGirone L.\nAggiornamenti.\nUnione Sportiva Civitavecchiese e Unione Sportiva Scafatese sono state riammesse in Serie C.\nClassifica finale.\nLegenda:\nRegolamento:\nNote:\nGirone M.\nClassifica finale.\nLegenda:\nRegolamento:\nGirone N.\nClassifica finale.\nLegenda:\nRegolamento:\nNote:\nFinali.\nLe squadre ammesse alle finali per la promozione in Serie B furono le seguenti: Pro Gorizia, Verona, Lecco, Varese, Biellese, Carrarese, Parma, Forl\u00ec, Borzacchini, Salernitana, Lecce e Catania.\nGirone finale A.\nClassifica finale.\nLegenda:\nRegolamento:\nNote:\nGirone finale B.\nClassifica finale.\nLegenda:\nRegolamento:\nSpareggi.\nSpareggio promozione&lt;br&gt;\nSi concluse con la vittoria del Parma che fu per\u00f2 successivamente retrocesso all'ultimo posto nel girone finale per provati atti di corruzione nella gara contro il Lecco del 30 maggio 1943\nLe modifiche del dopoguerra ai verdetti della stagione 1942-1943.\nI campionati successivi furono sospesi per motivi bellici, ma le categorie di merito acquisite in questa stagione furono considerate tali anche per i campionati del dopoguerra, quindi le quattro promosse in Serie B (Varese, Salernitana, Pro Gorizia e Verona), mantennero la categoria ottenuta.\nAl termine della guerra, nel 1945, le distruzioni lasciate in particolare dai combattimenti lungo la Linea Gotica causarono problemi di trasporto gravissimi attraverso l'Appennino tra la Pianura Padana e la Penisola Italiana. I campionati di calcio ripresero dunque con una stagione transitoria, quella del 1945-1946, in cui le due sezioni in cui era spaccata la stessa F.I.G.C. decisero la costituzione di due Leghe Nazionali distinte, la Lega Nazionale Alta Italia e la Lega Nazionale Centro-Sud che gestirono autonomamente i propri gironi di Serie C e le relative finali, e ci\u00f2 influenz\u00f2 diversamente il destino delle squadre di Serie C rispetto all'ultima stagione regolare (il 1942-1943) gestita interamente dal Direttorio Divisioni Superiori (D.D.S.)."}
{"id": "455542", "revid": "6923", "url": "https://it.wikipedia.org/wiki?curid=455542", "title": "Autogoverno", "text": "L'autogoverno (espressione derivata dall'istituto del \"self-government\", tipico dei paesi anglosassoni) \u00e8 la condizione di quegli enti pubblici di tipo corporativo che si amministrano per mezzo di propri organi i cui componenti sono scelti direttamente dal corpo elettorale degli associati.\nL'autogoverno \u00e8 tipico degli enti territoriali locali, ma lo si pu\u00f2 trovare anche in enti di altro tipo (si pensi, con riferimento all'ordinamento italiano, agli ordini e collegi professionali). Oltre a questo significato di autogoverno nel senso amministrativo, l'espressione autogoverno viene usata nei trattati di diritto internazionale per indicare la facolt\u00e0 di un Popolo alla l'autodeterminazione di proprie Istituzioni sovrane.\nIl diritto all'autogoverno delle amministrazioni locali \u00e8 previsto dalla \"Carta delle Autonomie Locali\" del Consiglio d'Europa, quindi non \u00e8 una legge dell'Unione Europea ma \u00e8 stata ratificata come legge interna da quasi tutti gli stati membri dell'OSCE.\nL'Italia ha ratificato la \"Carta delle Autonomie Locali\" del Consiglio d'Europa con la legge LEGGE 30 DICEMBRE 1989, n. 439 (GU n. 017 SUPPL.ORD. del 22/01/1990) - vedi https://web.archive.org/web/20070311012239/http://www.italgiure.giustizia.it/nir/lexs/1989/lexs_308599.html\nIl principio di autogoverno \u00e8 riconosciuto di fatto, anche nei loro alcuni statuti, alle Regioni e alle province a statuto speciale.\nPer esempio le norme di trattamento dei dipendenti sono particolari nella Regione Siciliana, e nelle province di Trento e Bolzano, con trattamenti economici del tutto differenti dagli altri enti regionali e provinciali.\nIl pieno autogoverno \u00e8 riconosciuto anche dall'art.2 della L.cost.n.340 del 1971 (statuto Regione Veneto) che dice \"L'autogoverno del popolo veneto si attua in forme rispondenti alle caratteristiche e tradizioni della sua storia.\". Seppure quest'ultimo \u00e8 tuttavia inapplicato, una recente interrogazione consiliare alla giunta regionale ne ha ribadito la validit\u00e0.\nIn Italia, una forma storica di autogoverno, seppure parziale, \u00e8 il Consiglio Superiore della Magistratura (CSM), che \u00e8 l'organo di autogoverno della Magistratura. Esso decide sui procedimenti disciplinari dei magistrati. \u00c8 un autogoverno parziale in quanto il CSM \u00e8 composto solo in parte da magistrati."}
{"id": "455547", "revid": "28592", "url": "https://it.wikipedia.org/wiki?curid=455547", "title": "Vsevolod Meyerhold", "text": ""}
{"id": "455549", "revid": "599013", "url": "https://it.wikipedia.org/wiki?curid=455549", "title": "Marco Formentini", "text": ""}
{"id": "455553", "revid": "15011", "url": "https://it.wikipedia.org/wiki?curid=455553", "title": "Universit\u00e0 di Stato di Novosibirsk", "text": ""}
{"id": "455555", "revid": "64597", "url": "https://it.wikipedia.org/wiki?curid=455555", "title": "Isostasia", "text": "In geologia, l'isostasia \u00e8 un fenomeno di equilibrio gravitazionale che si verifica sulla Terra tra la crosta e il sottostante mantello litosferico. \nIl principio dell'isostasia afferma che per ciascuna colonna di materiale deve esserci la stessa massa per unit\u00e0 di area tra la superficie ed una certa profondit\u00e0 di compensazione.\nDescrizione.\nLa denominazione di isostasia venne coniata dal geologo statunitense Clarence Dutton verso la fine del XIX secolo. \u00c8 paragonabile al fenomeno di galleggiamento descritto dal principio di Archimede, infatti, come un cubetto di legno galleggia sull'acqua e a dipendenza del suo peso e densit\u00e0 sporge pi\u00f9 o meno da essa, una massa rocciosa galleggia sul mantello sottostante e sporge pi\u00f9 o meno evidentemente. Ogni variazione di massa di questi corpi rocciosi provoca uno spostamento verticale degli stessi, fino al conseguimento di un nuovo equilibrio. Questi movimenti sono detti aggiustamenti isostatici, ma siccome i blocchi si modificano di continuo, un equilibrio isostatico definitivo non sar\u00e0 mai raggiunto. \nQuesto processo si verifica nella litosfera, dove sono presenti la crosta che ha una densit\u00e0 media di 2,7 o 3 g/cm3 che galleggia sul mantello, e pi\u00f9 in particolare sull'astenosfera, avente una densit\u00e0 superiore, che si aggira intorno ai 5 g/cm3, che ha un comportamento plastico.\nAd esempio l'isostasia si verifica quando, durante l'orogenesi, lo spessore delle rocce della crosta aumenta oppure durante i periodi glaciali quando aumenta lo spessore della calotta glaciale che poggia sopra la crosta terrestre alle alte latitudini. Questo comporta un aumento di peso e quindi le rocce sprofondano nell'astenosfera. La parte sprofondata, detta \"radice\", per stabilire un nuovo equilibrio con l'astenosfera, compir\u00e0 una serie di movimenti isostatici. Questo si verifica perch\u00e9 l'astenosfera risponde con un comportamento plastico alla forza intensa e costante esercitata dalla soprastante radice."}
{"id": "455569", "revid": "289247", "url": "https://it.wikipedia.org/wiki?curid=455569", "title": "Grazia di Dio", "text": ""}
{"id": "455573", "revid": "339392", "url": "https://it.wikipedia.org/wiki?curid=455573", "title": "NdR", "text": ""}
{"id": "455574", "revid": "46291", "url": "https://it.wikipedia.org/wiki?curid=455574", "title": "Artemisia annua", "text": "Lartemisia annuale (Artemisia annua ) \u00e8 una piccola pianta erbacea appartenente alla famiglia delle Asteraceae, originaria della provincia di Hunan in Cina.\nEtimologia.\nL'etimologia del termine generico (\"Artemisia\") non \u00e8 sicura e sembra che derivi da Artemisia, consorte di Mausolo, re di Caria; ma anche, secondo altre etimologie, potrebbe derivare dalla dea della caccia (Artemide), oppure da una parola greca \"\u201dartemes\u201d\" (= sano) alludendo alle propriet\u00e0 medicamentose delle piante del genere \"Artemisa\". L'epiteto specifico (\"annua\") fa riferimento al ciclo biologico annuale della pianta.\nDescrizione.\nSono piante la cui altezza pu\u00f2 variare da 0,5 a 1,5\u00a0m; in America possono raggiungere anche i 3\u00a0m. La forma biologica \u00e8 terofita scaposa (T scap), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme; sono inoltre munite di asse fiorale eretto con, a volte, poche foglie. Le piante sono fondamentalmente glabre ed hanno un forte odore aromatico. Queste piante sono inoltre prive di lattice (come le altre Asteraceae); contengono per\u00f2 oli eterei lattoni sesquiterpenici.\nRadici.\nLe radici sono secondarie da fittone.\nFoglie.\nLe foglie sono colorate di verde-brillante ed hanno la lamina a forma da triangolare a largamente ovata ed \u00e8 divisa in sottili lacinie (foglie 2 \u2013 3 pennatosette) leggermente revolute ai bordi. I segmenti del secondo ordine sono dentati (o partiti con 3 \u2013 6 lobi per lato). Le facce dei segmenti sono glabre e punteggiate da ghiandole. Dimensione della lamina: larghezza 2 \u2013 4\u00a0cm; lunghezza 2 \u2013 10\u00a0cm. Lunghezza delle foglie: 3 \u2013 4\u00a0cm. Larghezza delle lacinie: 0,5 \u2013 0,8\u00a0mm.\nInfiorescenza.\nL'infiorescenza di tipo pannocchia fogliosa terminale \u00e8 formata da piccoli e numerosissimi capolini subsferici e subsessili, biancastri e penduli composti solamente da fiori tubulari. La struttura dei capolini \u00e8 quella tipica delle \"Asteraceae\" : il peduncolo sorregge un involucro globoso composto da diverse squame embricate a forma lanceolata, disposte in diversi ordini, che fanno da protezione al ricettacolo glabro (senza pagliette) sul quale s'inseriscono due tipi di fiori: i fiori esterni ligulati (assenti in questa specie), e i fiori centrali tubulosi. Questi ultimi, in particolare, quelli periferici sono femminili (da 10 a 20 fiori), mentre quelli centrali sono ermafroditi (da 18 a 24) e tutti sono fertili. Le squame sono di colore paglierino con nervature verdi; hanno inoltre i margini di tipo ialino (trasparenti). Dimensione dell'infiorescenza: larghezza 10 \u2013 20\u00a0cm; lunghezza 15 \u2013 40\u00a0cm. Dimensione dell'involucro: larghezza 1,5 \u2013 2,5\u00a0mm; lunghezza 1,5 \u2013 2,5\u00a0mm. Diametro dei capolini: 1 \u2013 3\u00a0mm.\nFiore.\nI fiori sono attinomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Dimensione dei fiori: 1,5\u00a0mm.\nFrutti.\nIl frutto \u00e8 un achenio marrone chiaro sprovvisto di pappo e glabro. La forma \u00e8 oblunga-compressa. Lunghezza dei frutti: 0,3 \u2013 0,8\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza dell'\u201cArtemisia annua\u201d (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Artemisia\") comprende circa 400 specie, diffuse nelle zone temperate sia dell'emisfero boreale (la maggioranza) che di quello australe (poche), di solito in habitat asciutti o semi-asciutti.\nIl numero cromosomico di \"A. annua\" \u00e8: 2n = 18.\nFilogenesi.\nDa un punto di vista filogenetico sembra che questa specie sia collegata al sottogenere eurasiatico \"Seriphidium\". Ricerche cladistiche molecolari suggeriscono che l'origine di \"Artemisia annua\" \u00e8 precedente alle specie legnose del Vecchio Mondo.\nVariabilit\u00e0.\nSi conosce una sola variet\u00e0 di questa pianta:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLe \u201cArtemisie\u201d con i suoi piccoli fiori non sono molto diverse le une dalle altre. Sul territorio italiano (in particolare nelle zone alpine) possono essere confuse tra di loro (e con la pianta di questa voce) le seguenti specie:\nUsi.\nFarmacia.\nQuesta pianta \u00e8 stata usata per lustri nella cura di numerose malattie, tra cui le dermatiti.\nRecentemente (dopo il 1970) \u00e8 stata usata contro la malaria, nella piante \u00e8 infatti presente il principio attivo artemisinina ad oggi uno dei pi\u00f9 potenti farmaci antimalarici.\nDerivati sintetici dell'artemisinina sono attualmente in fase di ricerca per un loro potenziale uso come farmaci antitumorali.\nSecondo la medicina popolare \"Artemisia annua\" ha le seguenti propriet\u00e0 medicamentose:\nCucina.\nAnche questa pianta come altre dello stesso genere pu\u00f2 fornire un olio essenziale ricavato dalle foglie e utilizzato per aromatizzare diverse bevande anche alcoliche.\nGiardinaggio.\n\u00c8 una pianta di facile coltivazione. Ha bisogno di terreni ben drenati e leggermente alcalini ma poveri in posizioni soleggiate."}
{"id": "455575", "revid": "1632387", "url": "https://it.wikipedia.org/wiki?curid=455575", "title": "Propagazione degli errori", "text": "In fisica, per propagazione degli errori si intende l'effetto dell'errore (o variabilit\u00e0) di un vettore di variabili aleatorie sull'errore associato ad una funzione di esso. Tali variabili, quando oggetto di rilevazione sperimentale, sono inoltre soggette a variabilit\u00e0 osservazionale dovuta a limitazioni nella misura (dovuta ad esempio alla precisione degli strumenti di misura), che si propaga alla funzione delle osservazioni.\nAd una variabile formula_1 \u00e8 possibile associare un errore aleatorio formula_2 detto errore assoluto, che esprime il grado di incertezza nella misura del valore di formula_1, anche se pi\u00f9 spesso tale errore \u00e8 espresso tramite la deviazione standard formula_4 o, in caso di analisi chimiche, l'incertezza composta formula_5. Una misura frequentemente usata \u00e8 l'errore relativo formula_6, esprimibile anche in via percentuale, o pi\u00f9 in generale il coefficiente di variazione, espresso mediante il rapporto formula_7, dove con formula_8 s'intende il valore atteso (media, o ancora valore vero) di formula_1.\nSe si conosce o si pu\u00f2 ipotizzare la distribuzione di probabilit\u00e0 della variabile oggetto di misura, \u00e8 possibile inoltre probabilizzare intervalli di valori in cui possa essere inclusa la variabile. Spesso si assume normalit\u00e0 in distribuzione per tale quantit\u00e0, con media nulla in assenza di errori sistematici (bias) e con deviazione standard pari proprio all'errore assoluto. Sotto tale ipotesi, l'intervallo di ampiezza formula_10 formula_11 ha associata una probabilit\u00e0 approssimativamente 0.68, mentre l'intervallo formula_12 una probabilit\u00e0 approssimativamente pari a 0.95.\nFormula generale.\nSia formula_13 una funzione dipendente da formula_14 variabili del tipo formula_15; l'incertezza di ciascuna variabile \u00e8 data da formula_16:\nSe le variabili non sono correlate, si pu\u00f2 calcolare l'errore formula_18 di formula_19 partendo dalle incertezze delle singole variabili:\ndove formula_21 \u00e8 la derivata parziale di\nformula_19 per la formula_23-esima variabile.\nSe le variabili sono invece correlate, si inserisce la covarianza tra coppie di variabili formula_24 come una doppia somma tra ogni coppia formula_25:\nDopo aver calcolato formula_18, si pu\u00f2 quindi affermare che il valore della funzione con la sua incertezza \u00e8 pari a:\nformula_28\nNon \u00e8 certo un risultato sorprendente: le incertezze sulle formula_29 influiscono sulla variabile formula_30 a seconda di come le variabili siano tra loro correlate. Sviluppando mediante un polinomio di Taylor la funzione formula_31 fino al primo ordine (nell'ipotesi che tutti i termini di ordine superiore al primo siano trascurabili), le derivate del primo ordine descrivono \"bene\" l'andamento stesso della funzione.\nSi forniscono dunque alcune formule per il calcolo dell'incertezza di funzioni particolari assumendo sempre la presenza di covarianza tra le variabili come formula_32, dove formula_23 e formula_34 sono due generiche variabili, espressa negli esempi come formula_35, formula_36 o formula_37.\nApplicazioni.\nCalcolo degli estremi.\nUna prima semplice applicazione consiste nell'inserire nei calcoli gli estremi dell'intervallo dell'errore; se la misura vale:\nallora il \u00ab valore reale \u00bb \u00e8 compreso nell'intervallo [\"x\"-\u0394\"x\";\"x\"+\u0394\"x\"].\nSi calcola quindi:\ne, secondo l'ordine di \"y\"1 e \"y\"2, si considera [\"y\"1;\"y\"2] o [\"y\"2;\"y\"1] come l'intervallo dell'errore.\nQuesto metodo pu\u00f2 essere utilizzato solo se la funzione \u00e8 monot\u00f2na nell'intervallo [\"x\"-\u0394\"x\";\"x\"+\u0394\"x\"].\nCalcolo della derivata.\nUn metodo semplice utilizzato spesso nella Fisica prevede l'utilizzo del polinomio di Taylor arrestato al primo ordine, ovvero la sostituzione della funzione \u0192 con la sua retta tangente per stimare l'errore. Si ha:\ndove \"o\"(\"x\") \u00e8 una funzione \"tendente\" a zero. Se si sostituisce \"x\" con \"a\" + \u0394\"a\", si ottiene:\nSi pu\u00f2 dunque ricavare che:\nCalcolo dei differenziali.\nSi pu\u00f2 utilizzare la legge dei gas perfetti come esempio:\ndove\nLa pressione in funzione di \"n\", \"R\", \"T\" e \"V\" si esprime come:\ne scrivendo i rispettivi differenziali si ha:\nSe si sostituiscono i vari \"dx\" con i rispettivi errori, si ottiene:\nche fornisce l'errore assoluto del valore di \"P\" conoscendo gli errori di \"T\", \"R\", \"n\" e \"V\". Da questa formula, inoltre, si ricava:\nche mostra come l'errore relativo su \"P\" sia uguale alla somma degli errori relativi sulle singole grandezze che concorrono al suo calcolo.\nAltri esempi in questo senso sono:\nCalcolo della funzione tangente inversa.\nSi pu\u00f2 calcolare la propagazione dell'errore per la funzione tangente inversa come esempio dell'uso delle derivate parziali. Si definisce quindi la funzione:\nmentre formula_55 \u00e8 l'incertezza assoluta della misura di formula_56.\nLa derivata parziale di formula_57 rispetto a formula_56 \u00e8:\nQuindi, la propagazione dell'errore formula_60 \u00e8 pari a:\nCalcolo della resistenza elettrica.\nUn'applicazione pratica si ritrova nella misurazione della corrente elettrica \"I\" e del voltaggio \"V\" di un resistore con l'obiettivo di determinare la resistenza elettrica \"R\" utilizzando la legge di Ohm:\nformula_62\nEsprimendo le quantit\u00e0 misurate con le rispettive incertezze (\"I\"\u00b1\u0394\"I\" e \"V\"\u00b1\u0394\"V\"), l'incertezza \u0394\"R\" del risultato \u00e8 pari a:\nQuindi, in questo semplice caso, l'errore relativo \u0394\"R\"/\"R\" \u00e8 pari alla radice quadrata della somma dei quadrati degli errori relativi delle due quantit\u00e0 misurate."}
{"id": "455577", "revid": "767487", "url": "https://it.wikipedia.org/wiki?curid=455577", "title": "Artemisinina", "text": "L'artemisinina \u00e8 un principio attivo estratto dall'artemisia annuale \"(Artemisia annua)\" impiegato nella lotta alla malaria e pertanto rientra nella categoria degli antimalarici. \u00c8 stato isolato per la prima volta nel 1972 dalla farmacista cinese Tu Youyou da lei denominato \"qinghaosu\" (). Grazie a questa scoperta \u00e8 stata successivamente insignita nel 2015 del premio Nobel per la medicina.\nL'artemisinina \u00e8 uno schizonticida ematico molto potente e rapido la cui struttura chimica \u00e8 diversa da qualsiasi altro farmaco anti-malarico ma si stanno verificando molti casi di resistenza nel sud-est asiatico L'artemisinina si trova in compresse o capsule da 250\u00a0mg e in supposte da 100\u00a0mg per i bambini. La di-idro-artemisinina \u00e8 un altro derivato per terapia orale. L'artemetere \u00e8 un derivato dell'artemisinina che \u00e8 disponibile per terapia orale e intramuscolo. L'artesunato si trova in formulazione per terapia endovenosa o intramuscolare.\nMalaria grave: artesunato di sodio in terapia parenterale, prima dose 120\u00a0mg (2\u00a0mg/kg) seguita da due dosi di 1\u00a0mg/kg a distanza di 12 ore, poi 1\u00a0mg/kg/die fino a quando il paziente non sia in grado di passare alla terapia orale per una dose cumulativa successiva di 10\u00a0mg/kg.\nPossono essere tossici per il feto nel primo trimestre di gravidanza.\n\u00c8 stato inoltre osservato un effetto di inibizione della crescita delle cellule di carcinoma epatocellulare.\nProduzione biotecnologica.\nL'artemisinina, chimicamente, \u00e8 un endoperossido sesquiterpene lattone, una molecola con elevata complessit\u00e0 strutturale. \nL'artemisinina \u00e8 estratta dalla pianta \"Artemisia annua\", pi\u00f9 precisamente dai tricomi ghiandolari della stessa. Le quantit\u00e0 sono per\u00f2 estremamente basse. Un particolare contributo alla sua estrazione dalla pianta \u00e8 avvenuto grazie alla ricerche di Tu Youyou, scienziata cinese che ha ricevuto per questo il Premio Nobel per la medicina nel 2015. Youyou Tu ha lavorato sull'Artemisia annua, erba medicinale utilizzata nella medicina tradizionale cinese, la , per curare la malaria. Gli estratti della pianta venivano precedentemente ottenuti bollendo la pianta in acqua; questo per\u00f2 rompeva il debole legame O-O, modificando la molecola, con il risultato che gli estratti non mostravano particolare efficacia perch\u00e9 ne contenevano quantit\u00e0 minime. Tu Youyou ha invece condotto queste estrazioni a bassa temperatura riuscendo ad ottenere la molecola senza rompere il legame e quindi quantit\u00e0 significative negli estratti.\n Per questo negli ultimi anni ci si sta affidando al sempre pi\u00f9 emergente campo delle biotecnologie. Recenti approcci sono basati sostanzialmente sulla biologia molecolare e sull'ingegneria metabolica:"}
{"id": "455581", "revid": "1305772", "url": "https://it.wikipedia.org/wiki?curid=455581", "title": "Adonis vernalis", "text": "Adonis vernalis , comunemente nota come adonide gialla o adonide primaverile, \u00e8 una pianta appartenente alla famiglia delle Ranunculaceae, presente in tutta Europa e Russia asiatica.\nDescrizione.\nLa adonide gialla \u00e8 una pianta erbacea, con rizoma scuro, dal quale si dipartono pi\u00f9 assi fioriferi glabri. Le foglie sono pennatosette. I fiori terminali sono giallo pallido, compaiono ad aprile-maggio. I frutti sono delle polinoci.\nIn Italia.\nIl fiore simbolo del parco nazionale del Gran Sasso e Monti della Laga, \u00e8 una ranuncolacea dalla vistosa fioritura gialla, a lungo \u00e8 stata ritenuta estinta in Italia, prima d'esser rinvenuta, alcuni anni fa, nelle vallecole vicine a Castelvecchio Calvisio ed in seguito anche a Barisciano.\nNel 2016 \u00e8 stata scoperta anche nel vicino parco naturale regionale Sirente-Velino, estendendo l'areale ancora pi\u00f9 a sud.\nUsi.\nLa droga viene estratta dalla pianta intera, esclusa la radice. \nDa essa si estrae il principio attivo composto da Cimarina e Adoniside usato in medicina come cardiotonico."}
{"id": "455582", "revid": "46291", "url": "https://it.wikipedia.org/wiki?curid=455582", "title": "Ammi visnaga", "text": "La visnaga (Ammi visnaga ) \u00e8 una pianta della famiglia delle Apiaceae.\nUsi.\nSi hanno notizie del suo utilizzo in medicina sino dall'epoca egizia. Da essa si estrae il principio attivo visnadina che ha una funzione vasodilatatrice coronarica."}
{"id": "455583", "revid": "767487", "url": "https://it.wikipedia.org/wiki?curid=455583", "title": "Profumo di donna", "text": "Profumo di donna \u00e8 un film del 1974 diretto da Dino Risi, tratto dal romanzo \"Il buio e il miele\" di Giovanni Arpino del 1969.\nPresentato in concorso al Festival di Cannes 1975, \u00e8 valso a Vittorio Gassman il premio per la migliore interpretazione maschile. Ai premi Oscar 1976 ricevette due \"nomination\" come miglior film straniero e migliore sceneggiatura non originale.\nTrama.\nIl capitano in pensione Fausto Consolo, rimasto cieco e monco alla mano sinistra per via d'una granata esplosagli accidentalmente, decide di recarsi a Napoli dall'amico Vincenzo, anch'egli un militare privato tragicamente della vista. Fausto si fa dunque accompagnare in questo viaggio dalla recluta diciottenne Giovanni Bertazzi, soldato di leva assegnatogli come attendente.\nI due partono in treno da Torino e la prima tappa \u00e8 Genova, dove Fausto decide di passare alcune ore con Mirka, una prostituta. La seconda tappa del viaggio \u00e8 Roma, dove Fausto parla con il cugino prete Carlo della sua condizione fisica, gli domanda se creda nel diavolo e in un inferno, e tra il serio e il faceto si fa benedire.\nFinalmente a Napoli, Fausto viene corteggiato dalla giovane Sara; lei vorrebbe a tutti i costi occuparsi di lui, ma Fausto sembra infastidito da queste attenzioni. Fausto e Vincenzo tentano poi, maldestramente, di suicidarsi con le proprie pistole d'ordinanza, ma la paura impedisce loro di riuscire nell'intento. Nascosto da Sara in un casolare di campagna ormai abbandonato, per proteggerlo mentre si calmano le acque e l'inchiesta sullo sparo viene messa a tacere dalla polizia, Fausto infine cede e capisce che non pu\u00f2 rifiutare l'aiuto e le attenzioni di Sara.\nRemake.\nNel 1992 fu realizzato un \"remake\" della pellicola, \"Scent of a Woman\", diretto da Martin Brest ed interpretato da Al Pacino e Chris O'Donnell."}
{"id": "455584", "revid": "6923", "url": "https://it.wikipedia.org/wiki?curid=455584", "title": "Belitung", "text": "Belitung (chiamata precedentemente Billiton) \u00e8 un'isola indonesiana del Mar di Giava situata tra l'isola di Bangka ed il Borneo da cui \u00e8 separata dallo Stretto di Karimata.\nCaratteristiche.\nHa una superficie di 4.833\u00a0km\u00b2 e il centro principale \u00e8 Tanjungpandan. La popolazione nel 1990 era di circa 190.000 abitanti. L'elevazione massima dell'isola \u00e8 il monte Tajem (Gunung Tajem) che raggiunge i circa 1000 metri di altezza.\nStoria.\nIl naufragio di Belitung.\nL'isola di Beiltung \u00e8 anche nota per il cosiddetto \"naufragio di Belitung\" (noto anche come \"naufragio di Tang\" o \"naufragio di Batu Hitam\") che fu il naufragio di un dau che navigava tra Africa e Cina verso l'830 d.C. La nave comp\u00ec il tragitto di andata ma affond\u00f2 durante il viaggio di ritorno a poco pi\u00f9 di un chilometro al largo della costa dell'isola. Non \u00e8 chiaro il perch\u00e9 la nave fosse cos\u00ec lontana dalla rotta usuale percorsa dai navigli al ritorno dalla Cina. Belitung si trova a sud-est dello Stretto di Singapore (6710\u00a0km) e questa rotta secondaria \u00e8 pi\u00f9 consueta per le navi che viaggiano dal mar di Giava, che \u00e8 a sud dell'isola.\nIl naufragio ha fornito agli archeologi due importanti scoperte: \nL'isola nel XIX secolo.\nL'isola fu ceduta agli inglesi dal sultano di Palembang nel 1812 e pass\u00f2 agli olandesi a seguito del trattato del 1824. Aveva a quei tempi ingenti riserve di stagno di cui si inizi\u00f2 l'estrazione a partire dal 1851. Per l'attivit\u00e0 mineraria fu costituita nel 1869 a L'Aia la societ\u00e0 Billiton, l'attuale BHP Billiton.\nPer il lavoro in miniera furono impiegati minatori cinesi i cui discendenti costituiscono la seconda comunit\u00e0 etnica dell'isola dopo quella malese. Con l'indipendenza dell'Indonesia le attivit\u00e0 minerarie sono passate dagli olandesi alla societ\u00e0 statale indonesiana Timah.\nAltre risorse minerarie sono rappresentate dall'estrazione di caolino e quarzo. Tra le coltivazioni \u00e8 rilevante quella del pepe."}
{"id": "455585", "revid": "123538505", "url": "https://it.wikipedia.org/wiki?curid=455585", "title": "Titta Ruffo", "text": "Biografia.\nGiovanissimo, nel 1897, dopo alcuni mesi di lezioni con Persichini a Roma (dove venne considerato non dotato), studi\u00f2 per un breve periodo a Milano col baritono Lelio Casini, ma si form\u00f2 fondamentalmente da autodidatta. In alcune audizioni fu notato per la sua eccezionale voce, potente e bronzea. La prima scrittura fu a Roma, dove a vent'anni debutt\u00f2 al Teatro Costanzi nel ruolo dell'Araldo in \"Lohengrin\", cui segu\u00ec una tourn\u00e9e in Calabria e in Sicilia. A soli 22 anni debutt\u00f2 in \"Rigoletto\", ruolo che contribu\u00ec pi\u00f9 di ogni altro alla sua fama.\nA Pisa, sua citt\u00e0 natale, ritorn\u00f2 nel 1898 al Teatro Politeama ne \"Il trovatore\" e in \"Lucia di Lammermoor\"; anni dopo riapparve in \"Otello\", \"Don Carlo\", \"Ernani\" e in un suo cavallo di battaglia, \"Amleto\". Dal 1904 al 1929, con l'interruzione della chiamata alle armi per la prima guerra mondiale, cant\u00f2 grandi ruoli alla Scala, Metropolitan Opera di New York, Buenos Aires, Rio de Janeiro, Montevideo, San Paolo, Montecarlo, Madrid, Filadelfia, Chicago, Citt\u00e0 del Messico, Parigi, Budapest, Barcellona, L'Avana, Portland, Seattle, San Francisco, Los Angeles, Boston, e in tantissimi altri teatri del mondo.\nAntifascista, era cognato di Giacomo Matteotti (che aveva sposato la sorella Velia Titta, poetessa), a cui era legatissimo e di cui port\u00f2 a spalla il feretro. A seguito dell'omicidio del deputato socialista, dal 1924 decise di non cantare pi\u00f9 in Italia. Le autorit\u00e0 fasciste lo dichiararono quindi sovversivo. Si ritir\u00f2 dalle scene nel 1931 e visse in esilio in Svizzera e Francia. Nel 1937, rientrato in patria per una visita familiare, venne arrestato. La mobilitazione internazionale di artisti e intellettuali spinse il governo fascista a rilasciarlo, ma gli fu negato l'espatrio.\nTitta Ruffo fu figura artistica rivoluzionaria, paragonata per certi aspetti a quella che fu il quasi coetaneo Enrico Caruso in campo tenorile, sia per le doti vocali, eccezionali per volume e scurit\u00e0 di timbro, sia per quelle interpretative, improntate a una verit\u00e0 drammatica precorritrice di un gusto pi\u00f9 vicino alla sensibilit\u00e0 moderna."}
{"id": "455586", "revid": "6066", "url": "https://it.wikipedia.org/wiki?curid=455586", "title": "Aminta IV", "text": ""}
{"id": "455587", "revid": "6066", "url": "https://it.wikipedia.org/wiki?curid=455587", "title": "Perdicca III", "text": ""}
{"id": "455588", "revid": "6066", "url": "https://it.wikipedia.org/wiki?curid=455588", "title": "Aminta III", "text": ""}
{"id": "455589", "revid": "729019", "url": "https://it.wikipedia.org/wiki?curid=455589", "title": "United States Navy Fighter Weapons School", "text": "La United States Navy Fighter Weapons School, comunemente chiamata Top Gun, \u00e8 la scuola di combattimento per piloti della Marina Militare Statunitense.\nStoria.\nNacque il 3 marzo del 1969 nella base aerea della marina di Miramar, in California, per addestrare i piloti imbarcati nelle tattiche di combattimento aereo, vista la poca esperienza degli equipaggi che volavano sul Vietnam.\nLa scuola era inizialmente dotata di velivoli A-4 Skyhawk e F-5 Freedom Fighter per addestrare gli equipaggi degli F-4 Phantom II, tra cui i primi assi degli Stati Uniti nella Guerra del Vietnam: Randy Cunningham, detto \"Il Duca\", e Willie Driscoll.\nNegli anni settanta e ottanta furono adottati gli aerei F-14 Tomcat ed F/A-18 Hornet, mentre gli istruttori della scuola continuarono a volare sugli A-4 e sugli F-5, ma aggiunsero anche gli F-16 Fighting Falcon, per simulare meglio le prestazioni dei nuovi caccia di 4\u00aa generazione sovietici, il Mig-29 \"Fulcrum\" e il Su-27 \"Flanker\".\nDurante gli anni novanta il programma di studio della scuola fu modificato per dare maggiore importanza all'attacco a terra, considerando anche le capacit\u00e0 di attacco al suolo dei nuovi caccia; inoltre i velivoli degli istruttori, gli A-4 e gli F-5, furono sostituiti dagli F-14 e dagli F/A-18.\nLa scuola divenne famosa dal 1986 con l'uscita del film \"Top Gun\", interpretato da Tom Cruise.\nNel 1996 la base di Miramar fu trasferita al Corpo dei Marines e la \"Fighter Weapons School\" fu incorporata nel Naval Strike and Air Warfare Center di Fallon, in Nevada.\nAttualmente gli istruttori della scuola volano su F-16 ed F/A-18."}
{"id": "455599", "revid": "465169", "url": "https://it.wikipedia.org/wiki?curid=455599", "title": "Bielorussia all'Eurovision Song Contest", "text": "La Bielorussia ha debuttato all'Eurovision Song Contest nel 2004 e ha partecipato alla manifestazione per 16 volte senza interruzioni fino al 2021. Non ha mai vinto la competizione e il suo risultato migliore \u00e8 stato un 6\u00ba posto in finale, ottenuto nel 2007 da Dzmitryj Kaldun con \"Work Your Magic\".\nLa nazione si \u00e8 qualificata per la finale sei volte e ha utilizzato come metodi di selezione nazionale i programmi Eurofest, tra il 2004 e il 2009 e tra il 2012 e il 2013, e Nacional'nyj otbor, dal 2014, optando per la selezione interna nel biennio 2010-2011.\nDopo una sospensione provvisoria, il 1\u00ba luglio 2021 l'emittente bielorussa Belaruskaja Tele-Radio Campanija (BTRC) \u00e8 stata ufficialmente espulsa dall'Unione europea di radiodiffusione (UER), perdendo sia i diritti di partecipazione che quelli di trasmissione dell'evento.\nStoria.\nAnni 2000 e 2010.\nSebbene l'emittente radiotelevisiva bielorussa Belaruskaja Tele-Radio Campanija (BTRC) fosse membro dell'Unione europea di radiodiffusione (UER) dal 1993, il paese debutt\u00f2 all'Eurovision Song Contest nel 2004, in concomitanza con l'istituzione della serata della semifinale. L'emittente per l'occasione organizz\u00f2 la prima edizione dell'Eurofest, che premi\u00f2 il duo Aleksandra &amp; Konstantin con il brano \"My Galileo\", che tuttavia non riusc\u00ec a qualificarsi per la finale. Anche nei successivi due anni la nazione rimase in semifinale.\nNell'edizione del 2007 la Bielorussia riusc\u00ec per la prima volta a qualificarsi per la finale, classificandosi al 6\u00ba posto con il brano \"Work Your Magic\" di Dzmitryj Kaldun. Tale risultato fu possibile anche grazie al tour promozionale che il cantante port\u00f2 avanti in tutta Europa. Il buon risultato di Koldun non fu tuttavia replicato nelle due edizioni successive, dove il paese rimase sempre in semifinale. Proprio dopo l'edizione 2009 il Presidente della Repubblica Aljaksandr Luka\u0161\u0117nka, durante una conferenza stampa nella regione di Mahil\u00eb\u016d, espresse il suo disappunto criticando le divisioni presenti a suo dire all'interno del team eurovisivo di BTRC. A vincere l'edizione di quell'anno, tuttavia, fu proprio un bielorusso, ossia Alexander Rybak in rappresentanza della Norvegia.\nForse proprio a causa di tali critiche l'emittente radiotelevisiva di Stato opt\u00f2 per la selezione interna nei due anni successivi. Per l'Eurovision Song Contest 2010 furono scelti i 3+2 e il pianista svedese Robert Wells con il brano \"Butterflies\", che riusc\u00ec a qualificarsi per la serata finale, pur concludendo al 24\u00ba e penultimo posto. L'anno successivo invece fu scelta Anastasija Vinnikava con \"I Love Belarus\", che tuttavia non super\u00f2 la semifinale.\nNel 2012 torn\u00f2 l'Eurofest, che fu vinto da Alena Lanskaja con il brano \"All My Life\". Dopo la serata finale, tuttavia, furono formulate delle accuse di brogli nel televoto. Il Presidente della Repubblica Luka\u0161\u0117nka intervenne direttamente ordinando un'indagine sui presunti brogli, che risult\u00f2 nella squalifica di Lanskaja e nella designazione dei secondi classificati, i Litesound con \"We Are the Heroes\", come rappresentanti del paese all'Eurovision Song Contest 2012. Lo stesso Presidente firm\u00f2 inoltre un decreto di \"rimprovero\" rivolto al Ministro della cultura Pavel Latu\u0161ka e al Presidente di BTRC Gennadij Dav'id'ko, dandogli mandato di licenziare coloro che erano stati coinvolti nella \"fallimentare\" organizzazione dell'evento. Il gruppo tuttavia non riusc\u00ec a qualificarsi per la finale dell'evento.\nNel biennio successivo invece la Bielorussia riesce a qualificarsi per la finale, pur classificandosi in entrambi casi al 16\u00ba posto. Nel 2014 inoltre viene cambiato il format con l'introduzione del Nacional'nyj otbor in luogo dell'Eurofest. Anche nelle edizioni del 2015, del 2016 e del 2018 il paese sfior\u00f2 la finale senza raggiungerla. Nel 2017 e nel 2019 invece la nazione torn\u00f2 in finale classificandosi rispettivamente al 17\u00ba e 24\u00ba posto. Proprio a Kiev, nel 2017, il paese port\u00f2 per la prima volta la propria lingua ufficiale, il bielorusso.\nAnni 2020.\nCon il Nacional'nyj otbor 2020 furono scelti i VAL con \"Da vidna\", anche se il duo non pot\u00e9 prendere parte al festival musicale, cancellato a causa della pandemia di COVID-19. Dopo le proteste in Bielorussia seguite alle elezioni presidenziali del 2020 il Presidente della Repubblica Luka\u0161\u0117nka ha imposto la squalifica di tutti gli artisti reputati vicini alle proteste, inclusi i VAL e i Navi, rappresentanti della nazione all'Eurovision Song Contest 2017. A tale decisione ha fatto seguito una campagna internazionale per chiedere all'UER di squalificare la Bielorussia e di rimuovere l'emittente radiotelevisiva statale BTRC dai propri membri. La televisione di Stato dal canto suo si \u00e8 difesa sostenendo che il gruppo \"non avesse coscienza\" e che la decisione di non riconfermarli non sia stata presa per una sorta di \"censura\". \nBTRC ha comunque selezionato internamente il gruppo Galasy ZMesta per l'edizione 2021, con il brano \"Ja nau\u010du tebja (I'll Teach You)\". Tale brano \u00e8 stato accusato di contenere chiari riferimenti politici, criticando i manifestanti bielorussi, e pertanto l'UER ha deciso di non accettarlo per la manifestazione, dando la possibilit\u00e0 all'emittente di selezionare un'alternativa. Ricevuta la notizia che il brano non sarebbe stato accettato per la manifestazione, il presidente Luka\u0161\u0117nka ha sostenuto che il paese avrebbe inviato un nuovo brano. L'emittente ha quindi inviato una nuova canzone, \"Pesnja pro zajcev\", che tuttavia non ha soddisfatto i requisiti chiesti dall'UER, che ha confermato la squalifica definitiva del paese.\nStatistiche di voto.\nFino al 2019, le statistiche di voto della Bielorussia sono:"}
{"id": "455607", "revid": "339392", "url": "https://it.wikipedia.org/wiki?curid=455607", "title": "Chiesa di Santissima Annunziata", "text": ""}
{"id": "455609", "revid": "110157", "url": "https://it.wikipedia.org/wiki?curid=455609", "title": "Akane", "text": "Origine e diffusione.\nSignifica \"rosso profondo\" in giapponese, ed \u00e8 quindi affine dal punto di vista semantico ai nomi Ruadh e Rossella.\n\u00c8 scritto in katakana \u30a2\u30ab\u30cd e hiragana \u3042\u304b\u306d. In kanji pu\u00f2 essere scritto:"}
{"id": "455647", "revid": "46291", "url": "https://it.wikipedia.org/wiki?curid=455647", "title": "Areca catechu", "text": "La palma di Betel (Areca catechu ) \u00e8 una palma originaria delle Filippine, ampiamente coltivata anche al di fuori del suo bacino di origine. Produce la noce di betel, utilizzata come stimolante in diversi paesi asiatici.\nDescrizione.\nIl fusto \u00e8 sottile e non ramificato, alto fino a 30 m e largo circa 20\u00a0cm, inizialmente verde, poi grigiastro. Le foglie, disposte a corona alla sommit\u00e0 del fusto, sono pennate, con rachide rigido e arcuato, lunghe 1,5-2 metri. I fiori, di colore giallo, sono unisessuali, riuniti in infiorescenze che si sviluppano alla base delle foglie. I frutti sono duri, di colore rosso-arancio, ovoidali, con mesocarpo fibroso ed endocarpo sottile e legnoso che avvolge un unico seme.\nUsi.\nIl seme, erroneamente chiamato \"noce di Betel\", \u00e8 considerato economicamente importante per le sue propriet\u00e0 come stimolante, digestivo e cardiotonico. Infatti viene usato per estrarne sostanze alcaloidi come il principio attivo arecolina, utilizzato come antielmintico, l'arecaina (o arecaidina), e la guvacina.\nPer questi motivi \u00e8 largamente coltivata oltre che in India e Malaysia anche in molte altre regioni tropicali, non solo asiatiche, dal Pakistan fino alle isole meridionali del Pacifico e a Taiwan nonch\u00e9 in Africa.\nIl consumo delle \"noci di Betel\" \u00e8 una pratica molto antica, assai diffusa e profondamente radicata nei costumi di molte popolazioni indigene, tra le persone di ogni classe sociale. Notizie sugli usi e sulle propriet\u00e0 dei semi di betel gi\u00e0 si rinvengono in un documento cinese datato tra il 180 e il 140 a.C., mentre in Europa le prime informazioni vennero introdotte da Marco Polo nel 1298.\nI semi di \"Areca catechu\", oltre ad essere ricchi di grassi, contengono molti tannini, uno di colore rosso, detto \"kuni\" o rosso-areca. Queste sostanze hanno la propriet\u00e0 di stimolare la secrezione salivare e favorire la digestione, hanno effetti cardiotonici e azione vermifuga e astringente.\nIl modo pi\u00f9 comune di consumare le \"noci di betel\" \u00e8 quello di tagliarle in fette sottili, avvolgerle nelle foglie di pepe di betel (\"Piper betle\" L.), preventivamente spolverate di calce, aggiungendo, talora, altre spezie, come cannella, noce moscata, cardamomo, catec\u00f9, ecc. Si ottiene, cos\u00ec, il vero e proprio betel, sotto forma di bocconcini che vengono masticati dopo i pasti per profumare l'alito e aiutare la digestione, spesso anche per consuetudini sociali o riti cerimoniali. La presenza delle foglie di pepe di betel aggiunge anche un blando effetto narcotico, oltre al sapore aromatico piccante.\nLe \"noci di betel\" presentano, tuttavia, l'inconveniente di annerire i denti e tingere la saliva di rosso, come conseguenza dei tannini contenuti in abbondanza.\nEffetti indesiderati.\nLa masticazione delle \"noci di betel\" predispone al carcinoma della bocca e della laringe.\nAvversit\u00e0.\nUno dei pi\u00f9 temibili parassiti di questa pianta \u00e8 il \"Rhynchophorus ferrugineus\", noto come punteruolo rosso delle palme. Si tratta di un coleottero curculionide originario dell'Asia, propagatosi negli anni '80 del secolo scorso in Medio Oriente e successivamente in tutto il bacino del Mediterraneo, rivelatosi resistente a tutti i mezzi di controllo convenzionali."}
{"id": "455661", "revid": "1632387", "url": "https://it.wikipedia.org/wiki?curid=455661", "title": "Live at Hammersmith '84", "text": "Live at Hammersmith '84 \u00e8 un album \"live\" della band progressive rock inglese Jethro Tull, pubblicato nel 1990 ma registrato nel 1984, durante il tour di \"Under Wraps\". Questa pubblicazione non \u00e8 completa: infatti sono state tagliate \"The Clasp\", \"Thick As A Brick\" e \"Aqualung\".\nQuesto album non \u00e8 disponibile al di fuori dell'Inghilterra."}
{"id": "455678", "revid": "2176804", "url": "https://it.wikipedia.org/wiki?curid=455678", "title": "Mito di Ges\u00f9", "text": "Il mito di Ges\u00f9 \u00e8 l'insieme di ipotesi che sostengono l'inesistenza storica del Ges\u00f9 di Nazareth di tradizione cristiana e in parte musulmana.\nI sostenitori di questa posizione affermano che Ges\u00f9 sarebbe un personaggio fittizio, mitico o mitologico, creato dalla comunit\u00e0 cristiana primitiva e che quindi non sia mai esistito. La tesi secondo cui Ges\u00f9 sarebbe un mito nasce nel secolo XVIII ed \u00e8 in larga parte figlia delle controversie sulla data da assegnare alla redazione dei vangeli. \nQuesta tesi non \u00e8 oggi accolta nel mondo accademico, che non registra dibattiti riguardo all'esistenza storica di Ges\u00f9. \nLa tesi di un'origine esclusivamente mitica di Ges\u00f9 trae spunto soprattutto dal fatto che moltissimi fatti riguardanti la vita di Cristo troverebbe analogie in altri miti derivati da pi\u00f9 antiche religioni e culti misterici (soprattutto la figura di Osiride-Dioniso e di suo figlio Horus, ma anche di Mitra, del \"Sol Invictus\", di Esculapio, eccetera). La persona di Ges\u00f9 sarebbe il risultato di un'elaborazione teologica posteriore, avente l'obiettivo di costruire un fondamento tangibile per assicurare la diffusione di una nuova religione. Premesso che date le circostanze e a cos\u00ec grande distanza di tempo non \u00e8 possibile dimostrare con assoluta certezza n\u00e9 la fondatezza del personaggio storico di Ges\u00f9 di Nazareth n\u00e9 la sua infondatezza, lo studio sulla sua figura pu\u00f2 comunque avvantaggiarsi di attente ricostruzioni filologiche e storiografiche al fine di cercare di definire cosa sia storicamente fondato di quanto ci \u00e8 stato tramandato e cosa non lo sia.\nI sostenitori della tesi del mito ricordano in particolare che Ges\u00f9 (in aramaico: \"Yeshua\") \u00e8 un nome comune di persona ed evidenziano come il materiale pi\u00f9 importante a supporto dell'esistenza di Ges\u00f9 provenga da fonti cristiane postume e non da fonti indipendenti o neutrali. Nei casi nei quali vi \u00e8 traccia del personaggio in scritti di autori non cristiani, alcuni sospettano alterazioni o manomissioni a opera dei copisti che hanno contribuito a tramandare i testi: \u00e8 dibattuta, ad esempio, l'autenticit\u00e0 del \"Testimonium Flavianum.\" Le stesse fonti cristiane sono successive agli eventi di alcune decine di anni e la fonte pi\u00f9 prossima, le lettere di Paolo di Tarso, furono scritte venti o trenta anni dopo la morte di Ges\u00f9 e non contengono alcun resoconto sulla sua vita (a parte l'istituzione dell'eucaristia), bench\u00e9 siano una testimonianza importante dell'esistenza precoce di una comunit\u00e0 di fedeli, che credono nella morte in croce e nella divinit\u00e0 di Cristo. \nLe tesi mitiche guadagnano credibilit\u00e0 se la redazione dei vangeli viene posticipata rispetto al consenso comune degli studiosi. Per esempio il vangelo pi\u00f9 antico, quello di Marco, viene solitamente datato agli anni immediatamente precedenti o successivi il 70 e.v. La datazione successiva viene suggerita se il brano della piccola apocalisse viene considerato un riferimento alla distruzione del Tempio di Gerusalemme avvenuta in quell'anno. Un piccolo numero di studiosi, tra cui il tedesco Hermann Detering, propongono una datazione del \"Vangelo secondo Marco\" al II secolo: la \"piccola apocalisse\" sarebbe un riferimento agli eventi della rivolta di Bar Kokhba del 132-135, che secondo loro collimerebbero meglio col testo rispetto agli eventi della prima guerra giudaica del 70. Anche qualora le ragioni di Detering fossero accettate, l'argomento risulta meno probante per quegli studiosi che ritengono che il processo redazionale dei vangeli abbia coinvolto diversi autori e possa essere durato alcuni decenni: altre parti del vangelo potrebbero senza alcuna contraddizione essere molto pi\u00f9 antiche, come sostenuto da diversi autori (cfr. \"Vangelo secondo Marco\" per alcune datazioni molto precoci). Tuttavia mancano attestazioni storiografiche immediatamente successive agli eventi e anche quelle successive sono vaghe e talora contestate (questo fatto viene utilizzato da alcuni polemisti). I vangeli per\u00f2 descrivono una figura attiva in Galilea e in altre regioni remote da Gerusalemme e attenta a non creare inutili clamori soprattutto a riguardo dei suoi miracoli (il cosiddetto \"segreto messianico\"). Secondo i sinottici l'incursione a Gerusalemme dura pochi giorni e si conclude con la crocifissione. Giuseppe Flavio, appartenente a famiglia sacerdotale e perci\u00f2 ben informato sulle vicende gerosolimitane, parla di Giovanni Battista, che battezzava gli abitanti di Gerusalemme nella vicina Gerico, mentre il suo riferimento a Ges\u00f9 \u00e8 controverso. Ci\u00f2 viene utilizzato per sostenere l'inesistenza storica di Ges\u00f9, ma potrebbe anche essere dovuto anche al fatto che lo considerava un semplice e sfortunato seguace del Battista.\nOggi i biblisti sembrano avere una accresciuta fiducia, grazie anche a scoperte archeologiche come la biblioteca di Nag Hamm\u00e2di, di poter ricostruire la vita di Ges\u00f9, nell'ambito di una ricerca dai tratti internazionali e interconfessionali. La tesi di Ges\u00f9 come mito \u00e8 rifiutata da quasi tutti gli studiosi moderni, che ricordano come la figura di Ges\u00f9 sia molto meglio conosciuta e documentata di altre persone vissute nello stesso periodo e nella stessa area geografica.\nTesi.\nLa tesi mitica vede Ges\u00f9 come un incrocio tra pi\u00f9 antiche religioni misteriche concernenti d\u00e8i morti e resuscitati, quali quelle di Osiride-Dioniso (si vedano le analogie tra la figura di Siosiri \u2013 \u00abil figlio di Osiride\u00bb \u2013 e quella di Ges\u00f9 nel \"Papiro Westcar\"), del Mitraismo, del \"Sol Invictus\" e di Esculapio.\nIn quest'ottica l'ipotesi mitica sostiene sulla base di argomentazioni di carattere storico e filologico che l'esistenza di Ges\u00f9 non sia accertata sul piano storico. Secondo i sostenitori di questa tesi Ges\u00f9 si configura piuttosto come un personaggio concettuale, un mito che di fatto prescinde dalla storicit\u00e0. Viene a questo proposito rilevato come nella seconda met\u00e0 del II secolo si apr\u00ec una dialettica tra fazioni opposte: tra chi intendeva che Ges\u00f9 si fosse presentato agli uomini sotto forma di rivelazione e coloro (ben presto la maggioranza) che sostenevano la natura umana oltre che divina del personaggio (vedi san Paolo apostolo, gnosi).\nLe tesi sul \"mito di Ges\u00f9\" sono di diverso genere:\nIl tempo utile per elaborare la biografia della figura di Ges\u00f9, stanti le fonti archeologiche (il Vangelo di Marco databile intorno al 60 o 70, gli scritti di san Paolo databili fra il 54 e il 57 lettera ai Galati), \u00e8 ristretto a pochissimi anni nel caso della sua effettiva esistenza, mentre \u00e8 virtualmente molto lungo nel caso invece della pura creazione letteraria, fatti salvi naturalmente gli aggiustamenti al tessuto narrativo che devono contestualizzarlo.\nSecondo i sostenitori della tesi mitica la ricerca storica ha incontrato e incontra innumerevoli ostacoli di natura psicologica e culturale (tab\u00f9) dovuti sia all'importanza sia alla complessit\u00e0 degli interessi in gioco. Va peraltro ricordato che lo scetticismo riguardo ai limiti dell'indagine sul Ges\u00f9 storico riguarda, specularmente, anche teologi cristiani, per i quali l'unica modalit\u00e0 legittima di accostarsi alla figura di Ges\u00f9 sarebbe la fede.\nAlla luce del suo lavoro del 1840, Bruno Bauer \u00e8 generalmente considerato il primo sostenitore del fatto che Ges\u00f9 sia un personaggio mitico, e come tale Bauer viene citato dal teologo Albert Schweitzer nella sua opera \"Storia della ricerca sulla vita di Ges\u00f9\" (1902). Tra i contributi pi\u00f9 recenti possono essere considerati particolarmente interessanti quelli di Earl Doherty, Michel Onfray, Robert Price e Richard Carrier nonch\u00e9, in Italia, quello di Luigi Cascioli ed Emilio Salsi.\nElementi a favore della tesi.\nIl sepolcro di Ges\u00f9.\nSecondo alcuni storici \u00e8 assai improbabile che Ges\u00f9 Cristo, deposto dalla croce, possa essere stato sepolto in una tomba privata e men che meno che ne sia potuto risorgere, come asserito nei Vangeli. Essi ritengono che Ges\u00f9 fu seppellito in una tomba che il tribunale ebraico riservava ai criminali, dove il suo cadavere si decompose in modo naturale oppure che possa essere stato lasciato per qualche tempo sulla croce e poi sepolto in una fossa comune. Secondo tale corrente di pensiero, che comprende anche lo storico e teologo Rudolf Bultmann, il racconto della tomba rinvenuta vuota dai discepoli tre giorni dopo la morte del Cristo sarebbe un espediente elaborato dai primi cristiani per rendere pi\u00f9 credibile e suggestiva alle orecchie del popolo la storia della risurrezione di Ges\u00f9. Alcuni studiosi fanno notare che l'apoteosi seguita alla sparizione del corpo del defunto era un \"topos\" molto ricorrente nei miti antichi (dal mito di Alcmena a quello di Enea, da Cleomede ad Antinoo, Arianna, Proteo, Anassibia e cos\u00ec via). Si racconta che lo stesso Alessandro Magno avrebbe tentato di ricorrere a un simile espediente, cos\u00ec da poter essere venerato come dio anche dopo morto e con lo stesso proposito secondo taluni il filosofo Empedocle si sarebbe gettato nell'Etna. Nel caso di Ges\u00f9 sarebbe avvenuto qualcosa di simile, unendo l'evento mitico della sparizione del suo corpo dal sepolcro a quello della sua apoteosi.\nOrigini.\nA partire dal XVIII secolo alcuni autori e/o anticlericali cominciano a dubitare dell'esistenza storica di Ges\u00f9. Sulla scia dei primi interrogativi sulle incoerenze dei testi biblici (ad esempio Giuda Iscariota per il vangelo di Matteo si impicc\u00f2 , mentre negli \"Atti degli Apostoli\" si dice che cadde squarciandosi il ventre ), diffuse per la prima volta con l'illuminismo in Francia e Germania, essi pubblicano le loro riflessioni, solo parzialmente di tipo storico-critico; sono da annoverare i lavori di Richard Simon, Jean Astruc o ancora dei Libertini, come l'abate Meslier e il Barone d'Holbach (in primis \"Le bons sens du cur\u00e9 Meslier\", Londra, 1772).\nTra questi Voltaire pone l'accento sullo scarso valore documentale dei vangeli, \"scritti da persone che non hanno niente da dire, zeppi di contraddizioni e di imposture\", oltre che sull'improbabilit\u00e0 delle profezie escatologiche, contro le quali si ribella il buon senso. Scrive: \nIn numerose occasioni Voltaire richiama l'attenzione sul silenzio degli autori non cristiani riguardo alla storia raccontata nei vangeli. Manifestamente la tradizione cristiana non gli ispira alcuna fiducia, tuttavia non si azzarda a dire che essa non \u00e8 conforme al vero. Egli \u00e8 cosciente che \"taluni partigiani di Bolingbroke, pi\u00f9 abili che eruditi, si credono autorizzati a causa delle ambiguit\u00e0 e delle contraddizioni della tradizione evangelica a negare l'intera esistenza storica di Ges\u00f9\".\nIl filosofo tedesco Bruno Bauer \u00e8 considerato il primo sostenitore di questa tesi. In una serie di studi, realizzati mentre insegnava all'Universit\u00e0 di Bonn (dal 1839 al 1842) e intesi a criticare le posizioni comunque critiche del contemporaneo David Friedrich Strau\u00df, Bauer contesta infatti il valore storico dei quattro vangeli canonici e li riconduce tutti alla sola opera di Marco, rendendo cos\u00ec credibile l'ipotesi di un'invenzione letteraria. In opere successive Bauer nega quindi la personalit\u00e0 storica di Ges\u00f9 e collega l'emergere del cristianesimo alla fine del mondo antico.\nOpere classiche.\nLe opere classiche su Ges\u00f9 come mito si sviluppano nel solco dei lavori storico-critici inaugurati dopo la met\u00e0 del XIX secolo, anche alla luce dei contributi della corrente \"Dutch Radikal Kritik\".\nUna panoramica sul queste opere \u00e8 proposta e discussa dal teologo Maurice Goguel nella sua opera del 1926 \"J\u00e9sus le Nazar\u00e9en: Mythe ou Histoire?\".\nTra gli autori che possono essere ricondotti alla posizione mitica classica \u00e8 possibile citare John M. Robertson, Paul-Louis Couchoud, Prosper Alfaric, Arthur Drews, Albert Kalthoff, Georges Las Vergnas, Guy Fau e Georges Ory. Un discorso a parte riguarda Salomon Reinach che, pur non sostenendo la non-storicit\u00e0 di Ges\u00f9, sostenne il limitato valore documentale dei vangeli.\nJohn M. Robertson.\nIl giornalista John M. Robertson (1856-1933) \u00e8 l'autore di \"Pagan Christs\". \nL'idea che l'autore si fa del Buddha, secondo lui certamente un messia (nel senso di profeta), pur interessante, appare \"falsa\" nella stessa concezione buddista. Buddha non si proclam\u00f2 mai messia, ma disse solo di aver raggiunto l'illuminazione.\nL'autore tenta anche lungo molte pagine di trovare delle radici asiatiche alle religioni del Nuovo Mondo; \nSalomon Reinach.\nLo storico Salomon Reinach (1858-1932), senza arrivare a sostenere la non-storicit\u00e0 di Ges\u00f9, sottolineava lo scarso valore documentario dei Vangeli; in un certo qual modo, tiene per buona la comprensione del personaggio doceta basandosi sulle lettere di Paolo, delle quali solamente una parte rifiuta come false. Insiste su tre elementi che ritiene di capitale importanza:\nPaul-Louis Couchoud.\nSecondo il filosofo e poeta Paul-Louis Couchoud (1879-1959), la cui opera principale nel campo fu \"Le Myst\u00e8re de J\u00e9sus\", l'unica testimonianza autentica \u00e8 quella di Paolo di Tarso.\nIl metodo secondo il quale gli storici a lui coevi, quali Ernest Renan e Alfred Loisy, tentarono di comprendere il personaggio di Ges\u00f9 e la genesi del cristianesimo deve affrontare due scogli principali:\nInfatti, prescindendo dagli scritti cristiani, rigettata l'autenticit\u00e0 del \"Testimonium Flavianum\" e sapendo che tutto ci\u00f2 che nel Talmud riguarda Ges\u00f9 dipende dal cristianesimo, le tre testimonianze pagane che rimangono non aiutano molto. Svetonio riferisce di un agitatore giudeo di nome \"Chrestos\"; Plinio e Tacito attestano semplicemente l'esistenza di un movimento cristiano, mentre per quanto riguarda l'origine di tale movimento, non fanno altro che ripetere quanto gli stessi cristiani affermano.\nPer Couchoud, il Cristo di cui parla Paolo non \u00e8 un soggetto storico, ma un personaggio puramente ideale (nel senso platonico del termine). Couchoud ha una comprensione dei valori del cristianesimo e dell'influenza della \"credenza in Ges\u00f9\" che lo distinguono dagli altri teologi. Maurice Goguel descrive la cosa affermando che Couchoud non aderisce ad una tesi mitica, ma ad una spiritualista.\nLe tesi di Couchoud saranno criticate da esegeti di ogni estrazione, come il gesuita L\u00e9once de Grandmaison (fondatore della rivista \"Recherches de science religieuse\"), il protestante Maurice Goguel (EPHE e Sorbona), il cattolico scomunicato Alfred Loisy (professore al Coll\u00e8ge de France) e il razionalista Charles Guignebert (professore alla Sorbona).\nA queste critiche Couchoud risponde pubblicando nel 1937 \"J\u00e9sus: le dieu fait homme\". Couchoud afferma che \"il Cristo\", cos\u00ec come lo rappresenta la letteratura paolina, non \u00e8 un'incarnazione di Yahweh, il dio di \"sempre\" del popolo ebraico, ma un nuovo dio che si integra nel pantheon dei \"culti orientali\".\nLa tesi di Couchoud diventa la seguente: Ges\u00f9 non \u00e8 un uomo divinizzato, ma il dio di un culto misterico, umanizzato dalla narrazione che ne viene fatta. \u00c8 l\u00ec che egli raggiunge la concezione docetista del cristianesimo.\nQuesta posizione prende il nome di \"docetismo estremo\" di Couchoud.\nRicezione.\nLa tesi di Couchoud fu esposta successivamente in un articolo pubblicato nel 1924 sul \"Mercure de France\" e seguito da conferenze tenute presso \"l'Union pour la V\u00e9rit\u00e9\" dal gennaio all'aprile dello stesso anno. L'Union pour la V\u00e9rit\u00e9 era un'istituzione culturale alla ricerca di una cittadinanza intellettuale tra la borghesia cattolica e modernista, che trov\u00f2 due interlocutori in Maurice Goguel e nel padre di Grandmaison.\n\u00c8 riassunta nel \"Myst\u00e8re de J\u00e9sus\", aumentata di tre capitoli nei quali egli vuole di dimostrare che lo studio dell'Apocalisse e delle lettere non paoline confermino le sue teorie desunte dalle lettere paoline. Il tutto \u00e8 pubblicato sul Mercure de France (marzo 1924).\nSeguito.\nUna buona parte delle critiche avanzate da Goguel nei confronti di Couchoud paiono fondate. Ad esempio, quella per cui si \u00e8 fondato su una filosofia delle religioni, e non sui testi e i dati disponibili, ci\u00f2 che limita le possibilit\u00e0 di risposta. Tuttavia una parte della riflessione di Couchoud ha trovato un seguito; ci\u00f2 ne restituisce il suo valore.\nDa una parte, pi\u00f9 nessuno tenta di riscrivere una \"vita di Ges\u00f9\" come fece Strauss. Al contrario, si confrontano gli elementi del racconto dei vangeli con la storia della Palestina del I secolo e con quella del periodo del Secondo Tempio nella stessa epoca, per valutare la possibilit\u00e0 di questo o quell'avvenimento, verificare il \"realismo\" di questo o quell'avvenimento. \u00c8 ci\u00f2 che si chiama contestualizzazione o ancora il \"Sitz im Leben\" a seconda delle scuole.\nGli elementi che hanno trovato un seguito sono:\nCorrente anticlericale.\nI suoi principali esponenti sono stati: Georges Las Vergnas, Guy Fau, Georges Ory, Emilio Bossi.\nOpere recenti.\nEarl Doherty.\nIl canadese Earl Doherty ha sostenuto nel suo libro \"The Jesus Puzzle\" che Paolo di Tarso e gli altri autori degli scritti cristiani pi\u00f9 antichi non avrebbero concepito Ges\u00f9 come una figura storica, ma come un essere spirituale. Il cristianesimo avrebbe quindi avuto origine dalla credenza in una figura spirituale mitica, derivante dall\u2019incontro fra il medioplatonismo e la merkavah, una corrente del misticismo ebraico. Secondo Doherty, la credenza in un Ges\u00f9 storico sarebbe emersa solo nella seconda generazione cristiana, tra la fine del I secolo e l\u2019inizio del II secolo.\nIl biblista Bart Ehrman ha contestato l'uso da parte di Doherty di diverse citazioni di studiosi professionisti a favore della sua ipotesi di un Ges\u00f9 concepito come un essere spirituale senza alcuna realt\u00e0 storica, affermando che le fonti citate contraddicono in realt\u00e0 tale ipotesi.\nMichel Onfray.\nVerso una sorta di tesi mitica sembra propendere anche il filosofo Michel Onfray nel suo \"Trattato di ateologia\": egli parte innanzitutto dalla premessa che l'esistenza di Ges\u00f9 non \u00e8 accertata sul piano storico (nessuna prova archeologica, nessun documento contemporaneo) e che alcuni tentativi di costruire delle prove si sono rivelati evidenti falsi (vengono citata in proposito le \"scoperte\" di sant'Elena, madre di Costantino), mentre ci\u00f2 che rimane non \u00e8 affidabile (una \"manciata di parole\" imprecise di Giuseppe Flavio, Svetonio e Tacito ricavate da documenti che sono \"copie effettuate alcuni secoli dopo la pretesa crocefissione di Ges\u00f9\"). Pertanto, l'evangelista Marco - di cui non c'\u00e8 prova che abbia conosciuto personalmente Ges\u00f9 - verso l'anno 70 diventa \"l'autore di Ges\u00f9\" scrivendo un testo che \"appartiene al genere propagandistico\", dovendo fare proseliti, e che pertanto punta sul racconto meraviglioso e metastorico. Sotto questo profilo, a Onfray poco importa che sia esistito o meno davvero un Ges\u00f9, resta il fatto che si tratta in realt\u00e0 di un \"personaggio concettuale\" e di tale personaggio si \u00e8 fatto un mito, quello s\u00ec reale, nato come \"cristallizzazione delle aspirazioni profetiche del suo tempo\" e poi, non diversamente da altri miti, piegato di volta in volta nei secoli alle mire e alle esigenze del Potere costituito.\nRichard Carrier.\nLo storico statunitense Richard Carrier ritiene che il cristianesimo sia stato inizialmente una setta ebraica che credeva in una nuova figura spirituale semidivina (una specie di arcangelo), a cui fu dato il nome di Ges\u00f9. Successivamente questo essere fu trasformato in una figura storica, con le caratteristiche di un semidio (un essere divino venuto al mondo attraverso una madre umana) e di un maestro simile ad un filosofo cinico. Per Carrier, la religione cristiana deriverebbe da un sincretismo fra credenze religiose dell\u2019ebraismo e credenze pagane del mondo ellenistico.\nLo studioso di religioni statunitense Daniel N. Gullotta ritiene che le tesi di Carrier siano problematiche e non persuasive e obietta che non ci sono evidenze storiche (documentali o archeologiche) che provino che i primi cristiani credevano che Ges\u00f9 fosse un essere spirituale e non un essere umano realmente vissuto sulla Terra.\nTesi marginali.\nQuesto soggetto attira numerosi autodidatti, alcuni dei quali ascrivibili alla corrente anticlericale, altri alle correnti atee.\nL'aggettivo \"marginale\" vuole significare che tali tesi sono difficilmente citate nelle bibliografie dei libri \"che contano\", e in genere non vengono approfondite dalla comunit\u00e0 \"scientifica\".\nCaratteristica delle tesi marginali \u00e8 quella di prendere per ipotesi l'inesistenza storica di Ges\u00f9, ossia di assumere la conclusione come ipotesi (\"petitio principii\") anzich\u00e9 partire dai testi e dai loro contesti (storico, linguistico, ecc.) di produzione.\nIpotesi midrashica.\nPer Bernard Dubourg il Nuovo Testamento sarebbe stato messo a punto a partire da discussioni rituali e teologiche derivanti dalla traduzione detta dei \"Settanta\". Questi testi non sarebbero n\u00e9 di natura storica n\u00e9 mitologica, e neppure una trasfigurazione mitologica di avvenimenti storici. Si tratterebbe di \"midrashim\", sarebbero cio\u00e8 derivati da ricerche sull'escatologia e i Tempi messianici, fatte a partire dalla Bibbia ebraica tramite procedimenti di \"midrash\", tra cui la gematria.\nI nomi dei personaggi e i luoghi del Nuovo Testamento sarebbero cos\u00ec calcolati e costruiti a partire da nomi e parole corrispondenti della Bibbia ebraica. Piuttosto che a Mitra o Dioniso, l'ipotesi midrashica raffronterebbe Ges\u00f9 ad Abramo, Mos\u00e8 o Salomone, personaggi presenti solo nella Bibbia ebraica.\nLa tesi di Bernard Dubourg \u00e8 stata dapprima citata in \"La R\u00e9sistance au Christianisme\", di Raoul Vaneigem, quindi sviluppata, in maniera diversa, da Maurice Mergui e Roland Tournaire.\nIpotesi minimaliste.\nSecondo alcuni autori, il Ges\u00f9 descritto nel Nuovo Testamento non sarebbe interamente una figura mitologica, ma deriverebbe dalla fusione di una figura storica e una figura mitica. \nGeorge Albert Wells, che inizialmente riteneva Ges\u00f9 un personaggio totalmente mitico, si \u00e8 in seguito convinto che il Ges\u00f9 storico era un predicatore galileo, i cui insegnamenti sarebbero stati tramandati dalla fonte Q; questa figura reale si sarebbe fusa con una figura mitologica derivante dalla speculazione sui libri sapienziali ebraici, presentata nelle lettere di Paolo come un personaggio celeste, preesistente alla sua nascita e vissuta in un periodo imprecisato del passato.\nPer Alvar Elleg\u00e5rd, il vero Ges\u00f9 sarebbe stato un maestro degli esseni vissuto circa cento anni prima degli eventi raccontati dai Vangeli. Di questo Ges\u00f9 sarebbe esistita una tradizione orale e Paolo di Tarso, che sarebbe stato in contatto con gli esseni, avrebbe avuto una visione di questo Ges\u00f9. Il Ges\u00f9 descritto dai vangeli come un predicatore itinerante vissuto nel I secolo d.C. e accompagnato da dodici apostoli sarebbe stato invece una figura interamente inventata.\nCritiche alla teoria.\nAllo stato attuale della ricerca, la teoria del mito di Ges\u00f9 \u00e8 comunemente rifiutata da quasi tutti gli studiosi di settore, sia cristiani che non cristiani. \u00c8 stato evidenziato in proposito che la maggior parte dei sostenitori contemporanei della teoria non sono accademici, oppure non hanno conseguito adeguate qualifiche accademiche in settori pertinenti (studi storici o studi esegetici nel campo del Nuovo Testamento). \nIn particolare, lo storico Michael Grant sostiene che la teoria non regge al moderno metodo critico, mentre i teologi Richard A. Burridge e Graham Gould evidenziano come la tesi dell'inesistenza storica di Ges\u00f9 non sia accettata in ambito accademico. Lo storico Morton Smith considera poco credibili alcune posizioni mitiche ed evidenzia come queste non riuscirebbero a fornire alternative convincenti per spiegare l'origine del cristianesimo. Per il teologo Robert Van Voorst, studiosi e storici considerano di fatto superata la tesi del mito di Ges\u00f9, e il biblista Graham Stanton afferma che - attualmente - quasi tutti gli storici, cristiani e non, accettano che Ges\u00f9 sia esistito, e come ci sia un generale accordo sul fatto che, con la possibile eccezione di Paolo, Ges\u00f9 di Nazareth sia meglio conosciuto di qualsiasi altro predicatore ebreo o pagano vissuto nel primo o nel secondo secolo. Lo storico Chester G. Starr considera il cristianesimo fondato su avvenimenti storici e il teologo James H. Charlesworth ricorda che praticamente nessun ricercatore oggi nega l'esistenza storica di Ges\u00f9. Il teologo Ian Howard Marshall rileva quanto poco numerosi e autorevoli sarebbero le fonti che sostengono le teorie su Ges\u00f9 come mito, mentre un altro teologo, Richard T. France, evidenza i dati archeologici che supporterebbero le testimonianze dei vangeli.\nSecondo lo storico Pierre Geoltrain la tesi del mito non reggerebbe all'analisi. Lo storico rileva come nessuno dei primi avversari del cristianesimo metta infatti in discussione l'esistenza di Ges\u00f9; sostiene che la crocifissione si presterebbe difficilmente a un'invenzione; come nell'ambito della critica testuale, le incoerenze e le contraddizioni tra i testi del Nuovo Testamento sarebbero a sfavore dell'ipotesi di una creazione letteraria; come nessuna delle teorie alternative avanzate per spiegare l'origine del cristianesimo indipendentemente dall'esistenza di Ges\u00f9 gli sembri pienamente soddisfacente.\nTra i primi critici dell'ipotesi mitica \u00e8 possibile ricordare lo storico razionalista Charles Guignebert che, pur considerando i vangeli come scritti propagandisti, rifiuta questa tesi. Non si comprende, a suo avviso, perch\u00e9 i primi cristiani avrebbero dovuto rivestire la divinit\u00e0 di una parvenza di umanit\u00e0, pretendendo oltre tutto di inserirlo in un contesto storico preciso e attuale, anzich\u00e9 allontanarne la leggenda in un passato indeterminato. In particolare, Guignebert non ritiene possibile dubitare della storicit\u00e0 della crocifissione.\nIl lavoro di Guignebert, che sar\u00e0 seguito pochi anni dopo da quello del biblista e storico Herbert Wood, \u00e8 preceduto dagli studi critici di confutazione di questa ipotesi da parte dei teologi e biblisti Maurice Goguel, Shirley Jackson Case e Fred C. Conybeare.\nAnche il biblista britannico scettico Maurice Casey \u00e8 critico verso questa teoria. Secondo Casey, la maggioranza dei sostenitori del mito di Ges\u00f9 sembrano porre obiezioni alle tesi dei cristiani fondamentalisti, ma non tengono conto che esistono anche forme liberali della cristianit\u00e0. \nL'ipotesi mitologica \u00e8 criticata anche dal biblista agnostico Bart Ehrman, che ritiene che Ges\u00f9 sia realmente esistito e sia stato un profeta apocalittico ebreo, successivamente divinizzato dai suoi seguaci. Ehrman ha osservato che ai tempi di Ges\u00f9 alcune correnti dell'ebraismo (come i Farisei) credevano gi\u00e0 nella risurrezione, anche se la collocavano alla fine dei tempi; per lo studioso, la credenza nella risurrezione di Ges\u00f9 non avrebbe nulla a che fare con i miti di altre religioni, ma si sarebbe sviluppata nell'ambito delle credenze dell'ebraismo.\nFilmografia.\n\"\"', web film di Peter Joseph del 2007"}
{"id": "455682", "revid": "1516087", "url": "https://it.wikipedia.org/wiki?curid=455682", "title": "\u00c9douard Michelin (1963-2006)", "text": "Biografia.\nDopo gli studi compiuti tra Clermont-Ferrand e Parigi, nel 1985 \u00c9douard entr\u00f2 nell'azienda di famiglia guidando la produzione di pneumatici negli stabilimenti di Le Puy-en-Velay e Montceau-les-Mines. Nel 1989 assunse la guida della filiale nordamericana del gruppo, per poi subentrare alla guida del gruppo nel 1999.\nAssunta la presidenza dell'azienda di famiglia, \u00c9douard Michelin ha dato inizio ad un processo di ristrutturazione con un esonero di 7500 dipendenti ed un risanamento dei bilanci; ha guidato il ritorno della marca in Formula 1 fino al ritiro nel 2006.\nIl 26 maggio del 2006 l'industriale \u00e8 morto annegato nel naufragio del peschereccio in cui si trovava, al largo dell'isola bretone di Sein."}
{"id": "455683", "revid": "287204", "url": "https://it.wikipedia.org/wiki?curid=455683", "title": "Edouard Michelin", "text": ""}
{"id": "455698", "revid": "64780", "url": "https://it.wikipedia.org/wiki?curid=455698", "title": "Semeria", "text": ""}
{"id": "455703", "revid": "64780", "url": "https://it.wikipedia.org/wiki?curid=455703", "title": "Padre Semeria", "text": ""}
{"id": "455721", "revid": "599013", "url": "https://it.wikipedia.org/wiki?curid=455721", "title": "Mohamed Kader", "text": "Carriera.\nHa iniziato la carriera nel \u00c9toile Filante de Lom\u00e9, dove affina la sua tecnica e impara a sfruttare le proprie doti naturali, ovvero la velocit\u00e0 e la precisione al tiro, contribuendo a riportare la squadra all'antico splendore, e candidandosi, a suon di gol, per un posto in nazionale. Viene infatti inserito nella rosa del Togo per la Coppa d'Africa 1998, al fianco di nazionali affermati come Bachirou Salou, Ouadja Lantam e Djima Oyawol\u00e9, segnando un gol contro la Tunisia.\nLe sue doti gli valgono la chiamata del , ma dopo una stagione passata in panchina, finisce in prestito al Lugano, dove la situazione rimane la stessa, per cui decide di trasferirsi (sempre in prestito) in Libia, all'Al-Ahly Tripoli dove colleziona 20 presenze e 17 gol prima di essere richiamato dal . Rimane in panchina per tutta la prima parte della stagione, per cui nel gennaio del 2002, sempre in prestito, passa in Serie B al , dove totalizza soltanto quattro presenze.\nRitornato in Svizzera, gioca con il , e in due stagioni e mezzo colleziona 76 presenze e 29 gol, di cui 19 messi a segno nel campionato 2003-2004, al termine del quale viene proclamato giocatore togolese dell'anno. Nel gennaio del 2005 viene ingaggiato dal , per passare in estate al Guingamp.\nCon la nazionale del Togo ha partecipato anche alla Coppa d'Africa 2006, e con due gol, oltre agli assist per il compagno Adebayor, ha contribuito alla storica, e prima, qualificazione del Togo per i Mondiali di calcio Germania 2006. In Germania ha segnato il primo storico gol del Togo ai Mondiali contro la Sud Corea, venendo comunque eliminato dalla manifestazione al primo turno.\nStatistiche.\nCronologia presenze e reti in nazionale.\n \nPalmar\u00e8s.\nClub.\nCompetizioni nazionali.\nAl-Ahly Tripoli: 2001"}
{"id": "455729", "revid": "78273", "url": "https://it.wikipedia.org/wiki?curid=455729", "title": "Kader Tour\u00e9", "text": ""}
{"id": "455734", "revid": "1305772", "url": "https://it.wikipedia.org/wiki?curid=455734", "title": "M.U. - The Best of Jethro Tull", "text": "M.U. - The Best of Jethro Tull \u00e8 una compilation della band progressive rock inglese Jethro Tull, pubblicato nel 1976.\nIl disco.\nL'album \u00e8 stato voluto dalla Chrysalis ed \u00e8 stato pubblicato proprio mentre la band era impegnata nelle registrazioni di .\nEsso contiene 11 tracce delle quali una sola inedita (\"Rainbow Blues\", dalle sessioni di \"War Child\") e una versione leggermente diversa di \"Aqualung\", con un'altra pista vocale rispetto all'originale. Un disco dunque adatto pi\u00f9 che altro ai nuovi fan ma che fece storcere il naso a chi seguiva il gruppo fin dagli esordi che si vide costretto a comperare un nuovo album per riuscire ad entrare in possesso di quell'unico inedito.\nLa sigla M.U. sta per \"Musicians Union\"."}
{"id": "455739", "revid": "125579841", "url": "https://it.wikipedia.org/wiki?curid=455739", "title": "Demografia della Sardegna", "text": "La Sardegna conta 1.639.362 abitanti, al censimento 2011, il 2,8 % della popolazione italiana, per una superficie pari a 24.090\u00a0km\u00b2, pari all'8,0% del territorio italiano, ed una densit\u00e0 di circa 68 abitanti/km\u00b2.\nFattori ambientali.\nLa Sardegna beneficia di un clima mediterraneo mite, in cui, quantomeno lungo la costa, raramente la temperatura scende sotto lo zero o si verificano nevicate. L'isola \u00e8 l'unica regione italiana ad essere considerata per intero \"zona non sismica\", mentre i principali rischi di calamit\u00e0 naturali sono rappresentanti dagli incendi e dalle alluvioni. Le malattie endemiche, come la malaria sono state debellate definitivamente negli anni quaranta e cinquanta, grazie agli aiuti della Fondazione Rockefeller ed all'utilizzo del DDT. A causa delle epidemie di malaria, esiste tutt'oggi un alto numero di fabici e di talassemici.\nSviluppo infrastrutturale.\nLe infrastrutture viarie, marittime, elettriche ed idriche sono dimensionate per una popolazione due volte maggiore di quella residente, a causa dell'importante afflusso turistico, che si verifica oltretutto nel periodo estivo, quello energeticamente e idricamente pi\u00f9 sensibile. Lo sviluppo turistico si \u00e8 realizzato per larghissima parte lungo la costa, ovvero su terreni completamente inadatti all'uso agricolo (dune o granito), e questo determina la presenza di un immenso parco residenziale di buona o alta qualit\u00e0 sfitto per larga parte dell'anno. La produzione elettrica \u00e8 generata da diversi bacini idroelettrici artificiali, numerosi parchi eolici e principalmente grazie a centrali termoelettriche alimentate a carbone di importazione estera. Grazie a questa struttura \"autarchica\" per necessit\u00e0, la Sardegna non \u00e8 stata coinvolta nel black out del settembre 2003.\nLe caratteristiche edilizie privilegiano citt\u00e0 ancora relativamente dense e compatte, ad eccezione dell'Area metropolitana di Cagliari in cui si \u00e8 registrato un significativo sprawl urbano. \u00c8 presente una rete urbana di 377 comuni, di cui solo 2 superiori ai 100000 abitanti, Cagliari e Sassari. Questi identificano i due principali poli, pressoch\u00e9 autonomi l'uno dall'altro, e le relative zone metropolitane.\nDemografia, densit\u00e0 e ambiente.\nNonostante una civilizzazione plurimillenaria ed una popolazione residente quasi triplicatasi negli ultimi 140 anni, la Sardegna \u00e8 una delle poche regioni europee in cui un'economia moderna e diversificata convive ad un ecosistema ancora intatto, se non vergine per larga parte del territorio. Questo demograficamente ha sostanzialmente una sola causa principale: la \"bassa densit\u00e0 abitativa\", pari a 68 ab./km\u00b2.\nIl milione e seicentomila sardi risiede infatti nella seconda isola del mediterraneo per estensione, fatto che consegna il loro territorio al terzultimo posto per la densit\u00e0 fra le regioni italiane, preceduta solo dalla Valle d'Aosta con 37 ab./ km\u00b2 e dalla Basilicata con 60 ab./km\u00b2. Inoltre questa densit\u00e0 si ritrova equamente distribuita fra le province che presentano tutte valori simili (42 88 70 30 40 55 76 ab./ km\u00b2) tranne nel caso della Provincia di Cagliari che tocca i 119 ab./ km\u00b2, dato comunque sempre sensibilmente inferiore alla densit\u00e0 media italiana (194 ab./km\u00b2).\nLa popolazione presenta inoltre un tasso di fecondit\u00e0 stabile da una decina d'anni ad 1 solo figlio per donna, anche qui in controtendenza rispetto alla media italiana, dove \u00e8 passato nell'ultimo decennio da 1,18 a 1,41 figli per donna. Grazie comunque alla gi\u00e0 citata bassa mortalit\u00e0 la popolazione si mantiene stabile ed equilibrata: il minimo aumento riscontrato nell'ultima pubblicazione ISTAT \u00e8 dovuto essenzialmente a rettifiche burocratiche postcensorie pi\u00f9 che ad inversioni di tendenza. La Sardegna condivide questo destino con la sua \"isola gemella\", la Corsica, dove una serie di vicissitudini storiche hanno permesso di raggiungere una densit\u00e0 ancora minore: 31 ab./ km\u00b2.\nMantenendo l'attuale densit\u00e0, ovvero facendo venire meno il bisogno di nuove infrastrutture, alloggi, insediamenti agricoli richiesti da una popolazione crescente, \u00e8 possibile che la Sardegna riesca a preservare ancora a lungo l'attuale assetto del territorio, potendosi permettere che vaste aree siano lasciate allo stato selvaggio e non debbano essere sfruttate dall'uomo, preservando quel rapporto unico con l'ecosistema naturale che solo i Sardi e pochi altri Europei possono ancora godere.\nPrincipali indicatori demografici.\nI principali indicatori demografici esprimono questi valori:\nPresentando quindi come bilancio globale:\nLa Sardegna, escludendo il Molise, presenta il pi\u00f9 basso tasso di natalit\u00e0 d'Italia, pari solo a quello della Basilicata e poco inferiore a quello di Friuli-Venezia Giulia e Piemonte. Questo rileva in gran parte del tasso di fecondit\u00e0, che con 1,07 figli per donna \u00e8 il pi\u00f9 basso d'Italia. Questo dato, unito ad un tasso di mortalit\u00e0 altrettanto basso, porta ad un saldo naturale leggermente negativo. L'aumento di popolazione della regione, comunque non eccezionale ed inferiore a molte altre regioni, \u00e8 quindi dovuto essenzialmente all'immigrazione, perlopi\u00f9 interna. \u00c8 interessante come questo flusso migratorio entrante, sia localizzato quasi esclusivamente verso il nord della Sardegna, ovvero verso la Provincia di Sassari.\nLa Sardegna \u00e8 considerata una Zona blu della longevit\u00e0 internazionale, la subregione che detiene vari primati mondiali \u00e8 l'Ogliastra in provincia di Nuoro.\nPopolazione totale.\nCensimenti del Regno di Sardegna.\n1485: 157.578 (stima)\n1603: 266.676 (stima)\n1678: 299.356 (stima)\n1688: 229.532\n1698: 259.157\n1728: 311.902\n1751: 360.805\n1771: 360.785\n1776: 423.932 (Marco Schirru http://marcoschirru.demografiastorica-sardegna.eu/sardegna.htm)\n1781: 431.897\n1821: 461.931\n1824: 469.831\n1838: 525.485\n1844: 544.253\n1848: 554.717\n1857: 573.243\nCensimenti nazionali.\n\"Abitanti censiti (in migliaia)\" \nAree metropolitane.\nConfronto nell'evoluzione demografica delle aree metropolitane di Cagliari e Sassari."}
{"id": "455742", "revid": "3871", "url": "https://it.wikipedia.org/wiki?curid=455742", "title": "\u00cele de Sein", "text": ""}
{"id": "455744", "revid": "63756", "url": "https://it.wikipedia.org/wiki?curid=455744", "title": "Provincia di Verbania", "text": ""}
{"id": "455771", "revid": "6066", "url": "https://it.wikipedia.org/wiki?curid=455771", "title": "Seleuco I Nicatore", "text": ""}
{"id": "455776", "revid": "6066", "url": "https://it.wikipedia.org/wiki?curid=455776", "title": "Diadoco", "text": ""}
{"id": "455778", "revid": "599013", "url": "https://it.wikipedia.org/wiki?curid=455778", "title": "Colchicum autumnale", "text": "Il colchico d'autunno (Colchicum autumnale ) o \"falso zafferano\", \u00e8 una piccola pianta bulbosa erbacea autunnale, velenosa, dai vistosi fiori color rosa-violetto appartenente alla famiglia delle Colchicaceae. Fiorisce in autunno, \u00e8 mortale per l'uomo anche se ingerito a basse dosi e non va confuso con il Crocus che invece fiorisce a marzo, sul finire dell'inverno.\nEtimologia.\nPer merito della sua fioritura anomala (in autunno) e quindi facilmente individuabile, il colchico \u00e8 una pianta conosciuta fin dai tempi pi\u00f9 antichi. In effetti il termine \"colchicum\" (in greco antico = \"kolchik\u00f2n\") etimologicamente \u00e8 posta in relazione all'antica Colchide (un regno affacciato sul Mar Nero nell'Asia Caucasica). Questo nome lo si trova gi\u00e0 nei trattati di medicina di Dioscoride Pedanio (Anazarbe in Cilicia, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone e Galeno di Pergamo (129 \u2013 216), medico greco antico ellenista.\nIl nome venne ripreso per la prima volta in tempi moderni dal botanico francese Joseph Pitton de Tournefort (5 giugno 1656 \u2014 28 dicembre 1708) e consolidato definitivamente come genere nel 1737 da Linneo.\nL'epiteto specifico (\"autumnale\") fa ovviamente riferimento al periodo di fioritura anche se la stessa pu\u00f2 avvenire anche in piena estate e pu\u00f2 trarre in inganno chi crede di raccogliere lo zafferano (Crocus sativus) anche con esiti mortali.&lt;br&gt;\nIl binomio scientifico attualmente accettato (\"Colchicum autumnale\") \u00e8 stato proposto da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum del 1753. \nIn lingua tedesca questa pianta si chiama \"Herbstzeitlose\"; in francese si chiama \"colchique d'automne\"; in inglese si chiama \"meadow saffron\" oppure \"autumn crocus\".\nDescrizione.\nIl \"Colchicum autumnale\" \u00e8 una pianta bulbosa e glabra la cui altezza varia da 10 a 40\u00a0cm (minimo 5\u00a0cm). La forma biologica \u00e8 geofita bulbosa (G bulb), ossia \u00e8 una pianta perenne erbacea che porta le gemme in posizione sotterranea. Durante la stagione avversa non presenta organi aerei e le gemme si trovano in organi sotterranei come i bulbi, organi di riserva che annualmente producono nuovi fusti, foglie e fiori. \nRadici.\nLe radici sono fibrose (di tipo fascicolato) ed escono lateralmente da un bulbo-tubero oblungo (piriforme o ellissoide) posto molto profondamente nel terreno (10 \u2013 15\u00a0cm). In realt\u00e0 \u00e8 pi\u00f9 precisamente un tubero che ha una consistenza solida avvolto in tuniche secche di colore brunastro (i resti dei tuberi degli anni precedenti). Inferiormente, in uno dei suoi lati \u00e8 presente un caratteristico prolungamento. Questo tubero in tarda estate (o inizio dell'autunno) forma il germoglio fiorale dal quale poi si former\u00e0 il fiore vero e proprio, lasciando alla primavera successiva il compito di emettere le foglie con il frutto; nello stesso tempo si former\u00e0 un nuovo tubero da un internodo basale. Dimensione del tubero: diametro 3\u00a0cm; altezza 4 \u2013 7\u00a0cm.\nFusto.\nIl fusto praticamente \u00e8 assente: le foglie e i fiori crescono direttamente dal tubero radicale (il tubero pu\u00f2 essere considerata la parte ipogea del fusto).\nFoglie.\nLe foglie sono radicali, abbraccianti ed erette. L'inserimento della foglia nel tubero \u00e8 spiralato ed embricato. La forma \u00e8 lanceolato-acuta a portamento ondulato con numerosi nervi disposti longitudinalmente rispetto alla foglia e quindi paralleli. Il colore \u00e8 verde intenso su entrambe le facce e la consistenza \u00e8 piuttosto carnosa. Le foglie pi\u00f9 grandi sono larghe 4 \u2013 7\u00a0cm e lunghe da 15 a 26\u00a0cm (quindi 3 \u2013 5 volte pi\u00f9 lunghe che larghe).\nInfiorescenza.\nL'infiorescenza \u00e8 formata normalmente da un solo grande fiore con alla base una lunga porzione di tubo sottile che all'apice si espande in sei segmenti. Altri fiori (fino a 7 \u2013 normalmente da 1 a 3) possono germogliare da uno stesso bulbo ma in tempi successivi. Questa infiorescenza \u00e8 priva di foglie (che spunteranno nella primavera successiva). Il tubo \u00e8 sempre bianco (quasi incolore) indipendente dal colore del perigonio, mentre la forma del fiore \u00e8 quella di uno stretto calice allungato che presto sfiorisce e si apre a ventaglio. Alla base del fiore \u00e8 presente una spata ialina (di consistenza cartacea), mucronata, i cui margini sono allargati in ali membranose e avvolge il fiore per 1 \u2013 3\u00a0cm. Lunghezza del tubo del perigonio: 10 \u2013 20\u00a0cm.\nFiore.\nI fiori sono ermafroditi, attinomorfi, penta-ciclici (ossia sono formati da cinque verticilli sovrapposti: perigonio con due verticilli di 3 tepali ciascuno, androceo con due verticilli di stami ciascuno e nella zona pi\u00f9 centrale l'ultimo verticillo, il gineceo), trimeri (ogni verticillo \u00e8 composto da tre elementi). Larghezza del fiore 30 \u2013 80\u00a0mm.\nFrutti.\nLa fruttificazione avviene in maggio \u2013 giugno, ma \u00e8 relativa alla fioritura dell'anno precedente. \u00c8 una capsula setticida, ovato-oblunga e acuta all'apice che esce dalla terra insieme alle nuove foglie. I semi sono globosi e nerastri. La disseminazione di questi semi \u00e8 favorita da alcune sostanze appiccicose presenti al loro esterno: in questo modo i semi aderiscono alle zampe degli animali di passaggio. Dimensione della capsula: larghezza 20 \u2013 27\u00a0mm; lunghezza 34\u00a0\u2013 55\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nTassonomia.\nIl genere \"Colchicum\" comprende oltre 150 specie soprattutto del Vecchio Mondo, mezza dozzina delle quali vivono spontaneamente in Italia. La famiglia delle Colchicaceae \u00e8 poco numerosa e comprende 19 generi con circa 300 specie.\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nTutte le specie del genere \"Colchicum\" sono molto simili tra di loro. Qui ne elenchiamo alcune:\nVa inoltre ricordata una certa somiglianza con le specie del genere \"Crocus\", che per\u00f2 appartengono ad un'altra famiglia (Iridaceae), fioriscono in prevalenza in primavera e l'androceo \u00e8 formato da tre stami, mentre nel \"Colchicum\" sono sei.\nUsi.\nGiardinaggio.\n\u00c8 facile trovare questa pianta nei giardini rustici o alpini sia per la delicata bellezza dei suoi fiori che per il periodo di fioritura, l'autunno, quando la maggioranza degli altri fiori ha gi\u00e0 fatto il loro ciclo.&lt;br&gt; \nNelle versioni orticole (o cultivar) i fiori possono avere colorazioni diverse dalla specie spontanea, oppure possono essere screziati o anche a fiori doppi. Queste piante vanno messe in terreni abbastanza ricchi, soleggiati e non troppo asciutti. I bulbi dormienti resistono abbastanza bene anche a temperature di circa -20\u00a0\u00b0C e vanno messi a circa 7\u00a0\u2013 10\u00a0cm in profondit\u00e0 nei mesi estivi (luglio). Si propagano attraverso il seme e richiedono mediamente 4\u00a0\u2013 5 anni per raggiungere la maturit\u00e0..\nAltri usi.\nGli \"Zafferani falsi\" sono spesso impiegati in studi sperimentali di genetica agraria in quanto i processi che precedono la divisione della cellula (processi \u201ccariocinetici\u201d), in queste piante, sono abnormi determinando spesso fenomeni di poliploidismo.\nMedicina.\n\u00c8 la specie pi\u00f9 nota. Si utilizzano di questa pianta il bulbo, i semi, ed i fiori; queste parti contengono amido, zucchero, gomma, resina e due alcaloidi velenosissimi, la colchicina e la colchiceina: solo la prima ha trovato impiego in dosi basse (0,5\u20131\u00a0mg). Danno testimonianza di tali aspetti velenosi i due scritti di Dioscoride di Anazarbe e Nicandro di Colofone, rispettivamente nelle loro opere \"De De materia medica\" e \"Georgiche\".\nStoria.\nLe propriet\u00e0 e le qualit\u00e0 della pianta erano gi\u00e0 note nell'antichit\u00e0 e nella antica medicina greca veniva indicata per curare l'artrite. Dagli inizi del Seicento, la pianta \u00e8 iscritta alla farmacopea inglese."}
{"id": "455784", "revid": "3871", "url": "https://it.wikipedia.org/wiki?curid=455784", "title": "Isola di Sein", "text": ""}
{"id": "455787", "revid": "363629", "url": "https://it.wikipedia.org/wiki?curid=455787", "title": "Wildcard", "text": ""}
{"id": "455807", "revid": "6066", "url": "https://it.wikipedia.org/wiki?curid=455807", "title": "Tolomeo II d'Egitto", "text": ""}
{"id": "455809", "revid": "6066", "url": "https://it.wikipedia.org/wiki?curid=455809", "title": "Antioco II Teo", "text": ""}
{"id": "455810", "revid": "1745361", "url": "https://it.wikipedia.org/wiki?curid=455810", "title": "Il Trono di Spade", "text": ""}
{"id": "455816", "revid": "991694", "url": "https://it.wikipedia.org/wiki?curid=455816", "title": "Prima guerra Punica", "text": ""}
{"id": "455818", "revid": "1610933", "url": "https://it.wikipedia.org/wiki?curid=455818", "title": "Istrice (animale)", "text": ""}
{"id": "455823", "revid": "842", "url": "https://it.wikipedia.org/wiki?curid=455823", "title": "TOPGUN", "text": ""}
{"id": "455846", "revid": "31360", "url": "https://it.wikipedia.org/wiki?curid=455846", "title": "Demetrio Poliorcete", "text": ""}
{"id": "455856", "revid": "5545", "url": "https://it.wikipedia.org/wiki?curid=455856", "title": "Biblioteca Mediceo Laurenziana", "text": ""}
{"id": "455864", "revid": "124960408", "url": "https://it.wikipedia.org/wiki?curid=455864", "title": "Bulgaria all'Eurovision Song Contest", "text": "La Bulgaria ha debuttato all'Eurovision Song Contest nel 2005, partecipando tredici volte. Non ha mai vinto finora la manifestazione e il miglior piazzamento ottenuto \u00e8 stato un secondo posto nel 2017 da Kristian Kostov con \"Beautiful Mess\".\nHa mancato la finale nove volte (2005, 2006, 2008, 2009, 2010, 2011, 2012, 2013), qualificandosi le rimanenti cinque (2007, 2016, 2017, 2018 e 2021) e non partecipando tra il 2014 e il 2015 e nel 2019.\nHa utilizzato come metodo di selezione: una finale nazionale tra il 2005 e il 2009 e tra il 2011 e il 2012, un metodo misto nel 2010 e una selezione interna dal 2016.\nStoria.\nAnni 2000: il debutto.\nLa Bulgaria ha debuttato all'Eurovision Song Contest 2005 di Kiev con la jazz band Kaffe, selezionata tramite un'apposita finale nazionale organizzata dall'emittente televisiva BNT. Classificandosi ultima nella semifinale con 49 punti, non si \u00e8 qualificata per la finale dell'evento, segnando inoltre il peggior risultato della nazione alla manifestazione. Anche l'anno successivo vede la nazione rimanere nella semifinale con \"Let Me Cry\" di Mariana Popova, che si \u00e8 classificata al 17\u00ba posto con 36 punti. \nUna temporanea svolta si \u00e8 avuta nel 2007 ad Helsinki dove il duo folk composto da Elica Todorova e Stojan Jankulov riesce a qualificarsi al 5\u00ba posto con 157 punti grazie al brano \"Water\", scritto completamente in lingua bulgara e composto dalla stessa Todorova, con la collaborazione per la melodia di Jankulov. Il 2008 ha visto un maggior impegno nell'organizzazione dell'EuroBGvision, articolato in ben 9 quarti di finale, una semifinale e la finale, che ha promosso i Deep Zone Project e DJ Balthazar con \"DJ, Take Me Away\". Con l'introduzione della seconda semifinale la Bulgaria dovette esibirsi nella seconda semifinale, mancando di poco la finale dell'evento e classificandosi 11\u00aa con 56 punti. Nonostante i continui cambiamenti nel metodo di selezione, composto sempre da uno o pi\u00f9 festival musicali, la nazione continua a non qualificarsi alla finale sia nel 2009 che nel 2010.\nAnni 2010: il ritiro e il successo.\nNel 2011, con l'ennesimo cambio di format nella selezione bulgara, Poli Genova con \"Na inat\" manca nuovamente la finale, classificandosi tuttavia al 12\u00ba posto e avvicinandosi quindi alla qualifica pi\u00f9 di quanto non siano riusciti i suoi predecessori. La nazione continua a non qualificarsi anche nel 2012 e nel 2013, nonostante il ritorno di Elica &amp; Stojan, che sono riusciti a raggiungere il 12\u00ba posto nella semifinale. \nA causa di una mancanza di fondi l'emittente annuncia il ritiro dalla manifestazione per l'edizione 2014, mancando anche la partecipazione nel 2015, nonostante un'iniziale manifestazione d'interesse.\nLa nazione ritorna all'Eurovision Song Contest 2016 optando in maniera definitiva per una selezione interna, collezionando il proprio miglior risultato dal debutto con il 4\u00ba posto di Poli Genova e la sua \"If Love Was a Crime\", tra i favoriti per la vittoria. Nel 2017 l'emittente ha selezionato il giovane Kristian Kostov con \"Beautiful Mess\", che porta il miglior risultato in assoluto per la nazione classificandosi al 2\u00ba posto con 615 punti. Anche nel 2018 l'emittente continua la selezione interna dei partecipanti, nominando gli Equinox, che si classificano al 14\u00ba posto nella finale dell'evento.\nNel 2019 l'emittente annuncia nuovamente il ritiro dalla manifestazione per motivi economici, anche se sarebbe dovuta tornare per l'edizione 2020. Per l'occasione l'emittente selezion\u00f2 internamente Victoria con il brano \"Tears Getting Sober\" che risult\u00f2 essere la favorita per la vittoria finale, tuttavia l'edizione venne in seguito cancellata a causa della pandemia di COVID-19. Victoria viene cos\u00ec riconfermata per l'Eurovision Song Contest 2021 dove si \u00e8 esibita con il brano \"Growing Up Is Getting Old\" che, nonostante i consensi da parte della critica, si classica all'11\u00ba posto nella finale dell'evento.\nPartecipazioni.\nNOTE:\nStatistiche di voto.\nFino al 2021, le statistiche di voto della Bulgaria sono:\nAltri premi ricevuti.\nMarcel Bezen\u00e7on Awards.\nI Marcel Bezen\u00e7on Awards sono un gruppo di premi assegnati agli artisti partecipanti all'Eurovision Song Contest a partire dall'edizione del 2002, in onore del fondatore della manifestazione, il giornalista svizzero Marcel Bezen\u00e7on.\nLa Bulgaria ha vinto il Composer Award nel 2018 grazie al brano \"Bones\" degli Equinox, scritto e composto da Borislav Milanov, Trey Campbell, Joacim Persson e Dag Lundberg."}
{"id": "455872", "revid": "132406", "url": "https://it.wikipedia.org/wiki?curid=455872", "title": "Partito Conservatore Progressista del Canada", "text": "Il Partito Conservatore Progressista del Canada (PC) (inglese: \"Progressive Conservative Party of Canada\"; francese: \"Parti Progressiste-Conservateur du Canada\"; a volte indicato come Partito Conservatore) \u00e8 stato un partito politico canadese, di rilievo federale.\nIl PC \u00e8 stato, con il Partito Liberale, uno dei due partiti dominanti del sistema politico canadese. \u00c8 stato presente nella Camera dei Comuni dal 1867 al 2003. Negli anni '90, tuttavia, perse progressivamente voti e seggi e nel 2003 si fuse con l'Alleanza Canadese per dare vita all'attuale Partito Conservatore del Canada. In molte province i conservatori mantengono ancora il nome di \"Conservatori Progressisti\". Privo di una precisa posizione ideologica, data anche l'ampiezza della sua base elettorale, tendeva comunque ad assumere posizioni maggiormente contrarie all'intervento dello Stato nell'economia rispetto ai liberali, ed era scarsamente incline a fare concessioni ai nazionalisti del Qu\u00e9bec.\nStoria.\nL'origine del PC va fatta risalire ai primi gruppi politici contrapposti costituitisi in Canada nella prima met\u00e0 dell'Ottocento, \"Tories\" e Riformatori. Con la nascita del Dominion del Canada nel 1867, questi gruppi si consolidarono in veri e propri partiti, e i Tories, i conservatori del Qu\u00e9bec e una parte dei liberali costituirono il \"Partito Liberale-Conservatore\", guidato da John A. Macdonald. Questi fu il 1\u00ba Primo Ministro del Canada dal 1867 al 1873, quando fu sconfitto dal liberali. Nel 1878 MacDonald torn\u00f2 al governo con un programma di protezionismo commerciale, e rimase alla guida del governo fino alla morte, nel 1891. Privo di un nuovo leader carismatico, il partito rimase escluso dal governo dal 1896 al 1911, quando vinse le elezioni grazie a un aumento di consensi nel Qu\u00e9bec. Quando durante la Prima Guerra Mondiale, il governo conservatore ricevette l'appoggio di una parte dei liberali, il partito prese temporaneamente il nome di \"Unionista\". Nel 1921, presentatosi come Partito Liberale e conservatore Nazionale, sub\u00ec una grave sconfitta, e da allora pot\u00e9 governare solo per pochi mesi nel 1926 e poi nel 1930-35.\nIl partito assunse il nome di Partito Conservatore Progressista nel 1942, quando John Bracken, premier della provincia di Manitoba e leader del Partito Progressista, decise la fusione del proprio partito con il Partito Conservatore e chiese che nel nome del nuovo partito fosse aggiunto l'appellativo progressista. Molti militanti progressisti, per\u00f2, preferirono sostenere il Partito Liberale del Canada o la \"Co-operative Commonwealth Federation\", poi Nuovo Partito Democratico. Anche per questo la guida del PC da parte di Brachen dur\u00f2 solo fino al 1948. Solamente con la guida di John G. Diefenbaker il partito torn\u00f2 al potere nel 1957, prima con un governo di minoranza, poi, dal 1958 al 1963, con una maggioranza schiacciante.\nIn seguito torn\u00f2 al governo tra il 1979 e il 1980 con Joe Clark. Clark fu sostituito alla leadership da Brian Mulroney, che assunse posizioni decisamente liberiste in economia e vinse le elezioni del 1984. Nel 1993 venne sostituito come leader del partito e Primo Ministro da Kim Campbell, che fu la prima donna ad assumere la carica di Primo Ministro nella storia del Canada. Ma proprio le elezioni del 1993 si tradussero in un clamoroso disastro per il partito, che fu ridotto a soli due seggi. Il partito, assumendo posizioni pi\u00f9 favorevoli al welfare state, vinse comunque le elezioni provinciali in Ontario nel 1995, ma a livello federale i risultati del 1997 e del 2000 furono analoghi a quelli del 1993.\nQuesti risultati non brillanti furono dovuti al rafforzamento del Partito Riformatore, poi Alleanza Canadese, conservatori \"populisti\", che fecero propri i consensi dei conservatori del Canada Occidentale, divenendo cos\u00ec (53 seggi nel '93, 60 nel '97, 66 nel 2000) il partito \"conservatore\" di maggiori dimensioni. Nel 2003 i due partiti si fusero dando vita al Partito Conservatore.\nFatta eccezione per le elezioni del 1930, 1958, 1984 e 1988, il PC non ha mai conseguito consensi considerevoli nel Quebec, che \u00e8 la provincia pi\u00f9 popolosa del Canada, a causa della sua opposizione all'indipendentismo di questa provincia a maggioranza francofona.\nIdeologia.\nIl PC pu\u00f2 essere considerato un partito di centro-destra. Fin dal 1867 il PC si \u00e8 caratterizzato come favorevole all'imperialismo britannico, al nazionalismo canadese, ai valori sociali protestanti. La componente valoriale del PC \u00e8 stata infatti condizionata, almeno fino al 1993, dalla maggiore presenza nelle province anglofone, spesso a maggioranza protestante. Il PC ha sofferto molto per la divisione interna tra i \"Blue Tories\" ed i \"Red Tories\". I Blue erano fino alla Seconda guerra mondiale classificabili come liberali in campo economico e conservatori nelle materie sociali. Da sempre espressioni delle classi \"mercantili\", dal 1964 in poi sono stati influenzati dalle politiche di Ronald Reagan e Margaret Thatcher. I Red, invece, espressione della componente pi\u00f9 \"rurale\", si caratterizzarono come la componente pi\u00f9 moderata e \"comunitaria\" del partito. I Red hanno dominato la politica del conservatori dal 1891 al 2003, tanto che i Blu dalla fine degli anni '80 divennero sempre pi\u00f9 minoritari, anche perch\u00e9 molti preferirono altre formazioni, primo fra tutti il Partito Riformatore."}
{"id": "455876", "revid": "36426", "url": "https://it.wikipedia.org/wiki?curid=455876", "title": "Antonio degli organi", "text": ""}
{"id": "455908", "revid": "122562366", "url": "https://it.wikipedia.org/wiki?curid=455908", "title": "Popstars (programma televisivo)", "text": "Popstars \u00e8 un talent show andato in onda in varie parti del mondo. Originariamente il programma and\u00f2 in onda in Nuova Zelanda nel 1999 quando il produttore Jonathan Dowling decise di creare un gruppo musicale tutto al femminile composto da cinque componenti. Popstars \u00e8 andato in onda in oltre 50 paesi.\nIn Italia, sono state prodotte due edizioni del programma andate in onda su Italia 1 rispettivamente nel 2001 e nel 2003.\nIl programma.\nLo scopo del programma era quello di scovare talenti canori attraverso provini per formare \"boyband\", \"girlband\" o band miste e di inserirle nel mondo della musica. Originariamente il programma and\u00f2 in onda in Nuova Zelanda nel 1999, quando il produttore Jonathan Dowling decise di creare un gruppo musicale, e il format fu poi venduto alla \"Screentime\" (rete televisiva australiana), e successivamente la \"TresorTV\" (rete televisiva tedesca) ne acquist\u00f2 i diritti. Il grande successo per il programma arriv\u00f2 all'inizio del 2000 quando si diffuse a livello mondiale, andando in onda in oltre 50 paesi. Il programma venne poi abbandonato dalle varie reti televisive a causa della scarsit\u00e0 di pubblico e per i costi elevati di produzione. Il paese in cui il programma ebbe molta popolarit\u00e0 \u00e8 stato la Germania, che nonostante l'avvento di programmi di grande successo come \"The X Factor\" e \"Got Talent\", ha visto ben undici edizioni, l'ultima delle quali \u00e8 andata in onda nel 2015.\nLa prima band nata dal programma fu quella delle TrueBliss in Nuova Zelanda. Tra le band che dopo la loro formazione hanno riscosso pi\u00f9 successo ricordiamo le Girls Aloud in Regno Unito, le Bandana in Argentina e infine le No Angels e le Monrose in Germania.\nLa versione italiana.\nPrima edizione.\nLa prima edizione italiana dal titolo \"Popstar\" and\u00f2 in onda dall'8 gennaio al 30 marzo 2001 su Italia 1 con la conduzione di Daniele Bossari. Il programma consisteva in una prima fase di selezioni svolte da una giuria formata da Irene Ghergo e Diego Quaglia. Dopo le selezioni, terminate il 28 febbraio, le ragazze selezionate convissero nella stessa casa per 33 giorni venendo riprese 24 ore su 24. Dopo alcune puntate serali furono scelte tramite il televoto cinque ragazze: Marcella Ovani, Veronica Rubino, Dominique Fidanza, Marta Falcone e Roberta Ruiu, che diedero vita alle \"Lollipop\", gruppo che ebbe un buon successo in Italia tra il 2001 e il 2002. Il gruppo si sciolse nel 2004 dopo aver pubblicato due album, \"Popstars\" e \"Together\". Nel 2013 Marcella Ovani, Veronica Rubino, Marta Falcone e Roberta Ruiu riunirono il gruppo, senza la partecipazione di Dominique Fidanza. Nel 2018 ancora una volta tornano, in forma di trio stavolta, senza Roberta Ruiu.\nLe 10 concorrenti che preso parte alla fase finale furono:\nAlle selezioni di questa prima edizione partecip\u00f2 anche Linda, che viene scartata dalla giuria con grande rammarico di Daniele Bossari, particolarmente contrario alla bocciatura e Valentina Monetta, che dal 2012 al 2014 prese parte all'Eurovision Song Contest rappresentando San Marino.\nRoberta Ruiu, dopo anni di assenza in TV, nel 2012 partecip\u00f2 alla trasmissione \"Uomini e donne\"; mentre Dominique partecip\u00f2 nel 2006 alla versione francese del talent show \"Star Academy\" classificandosi seconda iniziando una carriera solista; Marcella Ovani ha fatto sporadiche apparizioni in televisione.\nLa sigla del programma \"Everybody Come On (Wanna Be a Popstar)\", incisa poi anche dalle Lollipop, \u00e8 composta da Max Longhi e Giorgio Vanni. Sempre in ambito del programma, Longhi e Vanni hanno composto anche la canzone \"W.I.T.C.H.\" cantata dalle Lucky Star, le vincitrici della seconda edizione, utilizzata come sigla dell'omonima serie animata.\nSeconda edizione.\nLa seconda edizione, rinominata \"Superstar Tour\", \u00e8 andata in onda dal 15 settembre al 5 dicembre 2003, sempre su Italia 1, ma non riscosse il successo della precedente. Dopo la fase di selezioni, presentata da Daniele Bossari e con una giuria formata da Brian Bullard e Massimo Di Cataldo, era previsto un appuntamento in prima serata (\"Superstar Show\") condotto da Michelle Hunziker, ma questo venne poi sospeso per bassi ascolti e gli ultimi scontri che portarono le ragazze prescelte da 12 a 3 andarono in onda il venerd\u00ec pomeriggio. Le tre ragazze, Emma Marrone, Laura Pisu e Colomba Pane, selezionate ancora una volta tramite il televoto, diedero vita al trio delle \"Lucky Star\". Il gruppo ebbe poco successo e si sciolse nel 2006 dopo aver pubblicato un album, \"LS3\", comprendente il singolo \"Stile\".\nTra le finaliste ci fu anche Mariangela Argentino, all'epoca conosciuta con il diminutivo Mary, che riscosse un grande successo con la canzone \"M'ama o m'amer\u00e0\" e poi con la successiva partecipazione al Festival di Sanremo 2007 con il brano \u201cNinna Nanna\u201d.\nNel 2010, una delle allora componenti delle Lucky Star, Emma Marrone, vinse il talent show \"Amici di Maria De Filippi\" e inizi\u00f2 la carriera da solista. Laura Pisu nel 2010 appar\u00ec nel video di Ligabue \"Un colpo all'anima\" ed espresse interesse nel tornare sulle scene. Nell'autunno del 2013, sulla scia della reunion delle Lollipop, circol\u00f2 voce di un ipotetico ritorno sulle scene del trio ma per una sola apparizione.\nLe 12 concorrenti e l'ordine di eliminazione"}
{"id": "455920", "revid": "115937636", "url": "https://it.wikipedia.org/wiki?curid=455920", "title": "Cleristorio", "text": "Il cleristorio, in architettura, \u00e8 il livello pi\u00f9 alto della navata in una basilica romana o in una chiesa romanica o gotica. Il suo nome si deve al fatto che la sua traforazione di finestre permette al chiarore della luce di illuminare l'interno dell'edificio. Era gi\u00e0 stato usato dai Romani, in ci\u00f2 probabilmente influenzati dall'architettura ellenistica, nelle basiliche, nelle terme o nei palazzi.\nA volte le finestre sono piccole, semplici tondi, quadrilobi o triangoli sferici. Nei grandi edifici, tuttavia, il cleristorio \u00e8 una struttura importante. Le volte a crociera dell'architettura gotica concentrano il peso e la spinta del tetto, liberando spazio sui muri per una finestrazione pi\u00f9 ampia del cleristorio. Nelle chiese gotiche, il cleristorio \u00e8 generalmente diviso in vani dai piloni della volta che continuano le stesse alte colonne che formano le arcate che separano le navate laterali da quella centrale.\nSotto il cleristorio e sopra l'arcata, poteva essere inserito un piano addizionale, il triforio, che contribuiva notevolmente ad incrementare l'altezza della navata gotica. Il triforio consiste di uno stretto passaggio inserito nel muro, sotto le finestre del cleristorio e sopra l'ampia galleria che sovrasta le navate laterali. Il triforio \u00e8 aperto sulla navata attraverso una sua arcata, spesso raddoppiando o triplicando il numero di archi del vano. Il termine \u00e8 applicabile anche ai templi egizi, in cui la luce penetrava negli ambienti colonnati attraverso aperture nelle pareti verticali vicino alla copertura.\nPer estensione sono oggi considerate \"luci di cleristorio\" tutte le file di finestre che si trovano sopra il livello orizzontale."}
{"id": "455924", "revid": "46291", "url": "https://it.wikipedia.org/wiki?curid=455924", "title": "Physostigma venenosum", "text": "La fava del Calabar (Physostigma venenosum ) \u00e8 una pianta della famiglia delle Fabaceae.\nDescrizione.\n\u00c8 una pianta rampicante alta fino a 15 - 20 metri relativamente simile a un grosso fagiolo, presenta foglie trifogliate e fiori di tipo papilionaceo, rosa o porpora, pendenti, disposti in racemi. Il legume matura in estate, \u00e8 lungo 15\u201318\u00a0cm e contiene 2-3 grossi semi reniformi, lunghi 2\u20133\u00a0cm, rivestiti da un tegumento marrone brillante. Essi sono inodori, insipidi e molto duri.\nDistribuzione.\nQuesta pianta cresce spontaneamente nell'Africa occidentale, in particolar modo in Guinea, lungo il fiume Calabar.\nUsi.\nIn medicina viene usata per estrarre il principio attivo fisostigmina, che \u00e8 un alcaloide usato come inibitore della colinesterasi, e in oculistica come miotico nel glaucoma."}
{"id": "455933", "revid": "46291", "url": "https://it.wikipedia.org/wiki?curid=455933", "title": "Pilocarpus pennatifolius", "text": "Pilocarpus pennatifolius (comunemente chiamato jaborandi insieme a \"Pilocarpus jaborandi\" e altre specie del genere \"Pilocarpus\") \u00e8 un arbusto appartenente alla famiglia delle Rutaceae, nativo delle zone tropicali del Sud America (Brasile meridionale, Argentina settentrionale e Paraguay).\nDescrizione.\nQuesta specie raggiunge altezze comprese fra 1-3 metri, possiede foglie alterne, imparipennate con un lungo picciolo, molto grandi (fino a circa 50\u00a0cm), coriacee e con il margine intero.\nIl caule e i rami sono coperti di corteccia grigio-nerastra e punteggiata di bianco.\nI fiori, prodotti tutto l'anno, sono rossi e raccolti in racemi.\nI frutti sono capsule con 5 follicoli deiscenti dal seme nero e liscio.\nPropriet\u00e0 officinali.\nLa droga, ossia la parte contenente principi farmacologicamente attivi, \u00e8 costituita dalle foglioline. Queste hanno nervature caratteristiche evidenti da entrambi i lati, simili alla foglie della senna ma pi\u00f9 appiattite.\n\u00c8 una pianta agente sul sistema nervoso autonomo. I principi attivi sono alcaloidi imidazolici, prevalentemente pilocarpina, che \u00e8 in grado di aumentare la secrezione del sudore e della saliva\nUsi.\nIn medicina viene usato come colinergico diretto di tipo muscarinico, utile nella terapia contro il glaucoma. Se usato sotto forma di infuso o tisana ha azione stimolante nei confronti delle secrezioni ghiandolari sia sudoripare che salivari.\nLa pilocarpina \u00e8 anche un antidoto contro gli avvelenamenti da Atropa belladonna."}
{"id": "455934", "revid": "834", "url": "https://it.wikipedia.org/wiki?curid=455934", "title": "Iff", "text": ""}
{"id": "455938", "revid": "339392", "url": "https://it.wikipedia.org/wiki?curid=455938", "title": "Basilica di Assisi", "text": ""}
{"id": "455951", "revid": "287204", "url": "https://it.wikipedia.org/wiki?curid=455951", "title": "Podophyllum peltatum", "text": "Podophyllum peltatum \u00e8 una pianta erbacea appartenente alla famiglia delle Berberidaceae, diffusa nella parte orientale di Stati Uniti e Canada.\nDescrizione.\nPianta erbacea perenne. Il fusto raggiunge l'altezza di 30\u201340\u00a0cm, le larghe foglie hanno un diametro di 20\u201330\u00a0cm e sono a gruppi di 5-9. Il rizoma bruno rossastro presenta molte cicatrici. Solitamente per ogni pianta si sviluppa un unico fiore bianco di 3\u20135\u00a0cm di diametro con sei petali, tra due foglie; questo matura in un frutto, una bacca giallo-verde commestibile lunga 2\u20135\u00a0cm dalla forma ovoidale.\nDistribuzione e habitat.\n\u00c8 nativa delle regioni orientali dell'America settentrionale, cresce principalmente nel sottobosco, prediligendo i terreni umidi e abbondanti di sostanze organiche.\nUsi.\nTutte le parti della pianta, eccetto il frutto sono velenose: contengono infatti lignani citotossici e i loro glicosidi. Il frutto anche se non velenoso pu\u00f2 causare indigestione.\nIn medicina viene usata per estrarre la resina, costituita da Podofillotossina, ma anche \u03b1-peltatina e \u03b2-peltatina. La Podofillotossina, in particolare, pu\u00f2 essere usata per il trattamento delle verruche veneree.\nSono state accertate propriet\u00e0 antimicotiche utilizzate per curare la tigna e gli eczemi. Questa attivit\u00e0 \u00e8 correlata alla capacit\u00e0 della Podofillotossina di inibire la polimerizzazione della tubulina, che impedisce la formazione dei microtubuli (e quindi del fuso mitotico) durante la mitosi..\nEsistono anche due derivati semisintetici della 4'-demetilepipodofillotossina: etoposide e teniposide.Questi principi attivi vengono usati per le azioni farmacologiche contro:\nIl meccanismo d'azione di questi due farmaci \u00e8 totalmente diverso da quello della podofillotossina. Infatti, consiste nella stabilizzazione del complesso DNA-Topoisomerasi II: questo porta all'inibizione dell'enzima, impedendo cos\u00ec alla cellula di sintetizzare e duplicare il materiale genetico."}
{"id": "455985", "revid": "767487", "url": "https://it.wikipedia.org/wiki?curid=455985", "title": "\u00c9douard Michelin (1859-1940)", "text": "Biografia.\n\u00c8 stato insieme al fratello fondatore della celeberrima Michelin.\nNel 2002 per i suoi meriti \u00e8 stato inserito nell'Automotive Hall of Fame."}
{"id": "456001", "revid": "14002", "url": "https://it.wikipedia.org/wiki?curid=456001", "title": "Simone lo Zelota", "text": ""}
{"id": "456012", "revid": "767487", "url": "https://it.wikipedia.org/wiki?curid=456012", "title": "Gilad Pellaeon", "text": ""}
{"id": "456027", "revid": "438678", "url": "https://it.wikipedia.org/wiki?curid=456027", "title": "Epigrafe (disambigua)", "text": ""}
{"id": "456032", "revid": "14002", "url": "https://it.wikipedia.org/wiki?curid=456032", "title": "Giuda di Giacomo", "text": ""}
{"id": "456040", "revid": "253269", "url": "https://it.wikipedia.org/wiki?curid=456040", "title": "Ben Foster", "text": "Biografia.\nFoster nasce a Boston, nel Massachusetts, il 29 ottobre 1980, da una famiglia ebraica di origini russe. I suoi genitori, Gillian Kirwan e Steven Foster, sono proprietari di un ristorante. Ha un fratello minore, Jon, anch'egli attore. Quando aveva quattro anni la sua famiglia si trasferisce a Fairfield, nell'Iowa, dove Foster \u00e8 cresciuto ed il fratello \u00e8 nato. Foster lascia la scuola a sedici anni e si trasferisce a Los Angeles, in California, dove ha una parte nella serie televisiva \"Tucker e Becca, nemici per la pelle\" (1996). Debutta come attore cinematografico nel film \"Scacco all'organizzazione\" (1996), in seguito al quale gli vengono proposte numerose parti in film TV e apparizioni a show televisivi, tra i quali una comparsa, ancora giovanissimo, nella celeberrima serie \"E.R. - Medici in prima linea\".\nRecita con Kirsten Dunst nel film \"Get Over It\" (2001), al quale segue \"Bang bang, sei morto\" (2002) dove interpreta il ruolo principale. Nel 2004 ha una parte in \"The Punisher\" e nel 2005 ha il ruolo di Marshall Krupcheck in \"Hostage\" con Bruce Willis, grazie al quale si fa notare per il suo talento e le sue potenzialit\u00e0 come attore. Partecipa a 22 episodi della serie televisiva \"Six Feet Under\" nel ruolo di Russel Corwin. In seguito partecipa a film come \"Alpha Dog\" (2006) e \"X-Men - Conflitto finale\" (2006), in quest'ultimo col ruolo del mutante Angelo.\nPartecipa alla pellicola \"Quel treno per Yuma\" (2007) con Russell Crowe e, nello stesso anno, all'horror \"30 giorni di buio\" con Josh Hartnett. Nel 2008 recita in \"Birds of America - Una famiglia incasinata\" con Hilary Swank. Nel 2012 partecipa al film \"Contraband\" con Mark Wahlberg. Nel 2013 prende parte al film \"Lone Survivor\", incentrato su quattro Navy SEAL che, in missione in Afghanistan con l'obiettivo di neutralizzare un talebano, vengono assaliti da forze nemiche. Nel 2015 interpreta il ruolo del ciclista Lance Armstrong nel film biografico \"The Program\", diretto da Stephen Frears. Nello stesso anno interpreta Medivh, il Guardiano di Tirisfal, in \"Warcraft - L'inizio\". Successivamente recita in \"Hostiles - Ostili\" (2017) di Scott Cooper, in \"Senza lasciare traccia\" (2018) di Debra Granik e in \"Galveston\" (2018) di M\u00e9lanie Laurent.\nVita privata.\nNei primi mesi del 2012 inizia una relazione con la collega Robin Wright, fidanzandosi nel 2014. Dopo una breve pausa avvenuta nel novembre dello stesso anno, i due si lasciano nell'agosto 2015. Nell'ottobre 2016 si fidanza con l'attrice Laura Prepon e l'anno dopo i due hanno una bambina."}
{"id": "456045", "revid": "3732", "url": "https://it.wikipedia.org/wiki?curid=456045", "title": "Epigrafe", "text": "Con epigrafe (dal greco antico: , \"epigraph\u00e8\", scritto sopra) o iscrizione si intende generalmente un testo esposto pubblicamente su un supporto di materiale non deperibile (principalmente marmo o pietra, pi\u00f9 raramente metallo).\nL'intento del testo \u00e8 spesso quello di tramandare la memoria di un evento storico, di un personaggio o di un atto; le parole possono essere incise, oppure dipinte o eseguite a mosaico; l'epigrafe si pu\u00f2 trovare sia in un luogo chiuso (chiesa, cappella, palazzo) sia all'aperto (piazza, via, cimitero), oppure pu\u00f2 essere apposta su un oggetto. Solitamente le iscrizioni sono realizzate in lettere maiuscole, a caratterizzarle per\u00f2 non \u00e8 solo lo stile della scrittura ma anche l'adozione di particolari registri linguistici, improntati generalmente a concisione e solennit\u00e0, in funzione del contenuto, del contesto e dello scopo comunicativo.\nStoria.\nLa tradizione epigrafica \u00e8 caratteristica della civilt\u00e0 classica greca e romana e testimonia il diffuso grado di alfabetizzazione raggiunto da queste societ\u00e0: senza un tale presupposto le epigrafi non avrebbero potuto assolvere la funzione di comunicazione pubblica cui erano destinate.\nSono giunte a noi circa trecentomila iscrizioni romane, solo una piccola parte dell'insieme originario che, distribuito sul vasto territorio dell'Impero romano, \u00e8 invece valutato dagli studiosi in diversi milioni di esemplari.\nNel Medioevo il declino dell'alfabetizzazione e delle istituzioni pubbliche si accompagna a quello delle epigrafi che, svuotate della loro funzione, diminuiscono in numero fino quasi a scomparire.\nL'uso delle epigrafi fa la sua graduale ricomparsa a partire dall'XI secolo e si diffonde con l'Umanesimo e il diretto recupero della forma epigrafica di Roma. A partire dal 1471 l'epigrafia pubblica per le strade di Roma riceve un fortissimo impulso dall'opera di papa Sisto IV. Il trattato \"De Divina Proportione\", pubblicato nel 1509 dal matematico Luca Pacioli, detta le regole matematiche per l'imitazione dei modelli antichi.\nStudio delle epigrafi.\nLo studio delle \"epigrafi\" ha assunto col tempo un'importanza sempre maggiore vista la loro rilevanza quali fonti storiche. Il complesso lavoro di interpretazione e datazione ha portato alla maturazione di un'autonoma disciplina scientifica che prende il nome di \"epigrafia\".\nLe numerose tipologie di epigrafe hanno indotto alcuni studiosi a pensare delle definizioni che non si basino sul materiale o sulla modalit\u00e0 di scrittura ma piuttosto su criteri immateriali, primo fra tutti l'intento per cui un'iscrizione viene creata. Giancarlo Susini e Angela Donati parlano, per esempio, di \u00abscrittura esposta\u00bb che ha in s\u00e9 \u00abi requisiti della perennit\u00e0\u00bb, mentre Silvio Panciera nota il carattere unidirezionale del messaggio epigrafico, che non si rivolge a un gruppo ristretto ma a una collettivit\u00e0. Marco Grossi osserva invece che le epigrafi tendono a veicolare un'informazione a moltissime persone con poche copie materiali del testo, e che un'iscrizione, a differenza di un libro, pu\u00f2 essere letta anche in maniera involontaria: \u00ab\u00e8 iscrizione un testo formulato o copiato con lo scopo preminente di divulgare una comunicazione atta a raggiungere il maggior numero di lettori a cui \u00e8 destinata, persino involontari, con il minor numero di copie possibili\u00bb."}
{"id": "456058", "revid": "109915585", "url": "https://it.wikipedia.org/wiki?curid=456058", "title": "Costante di tempo di un circuito RC", "text": "In un circuito RC la costante di tempo \u00e8 una misura del tempo di risposta caratteristico del circuito. Il suo inverso \u00e8 proporzionale alla frequenza di taglio.\nIl valore di questa costante si ottiene come prodotto della resistenza e della capacit\u00e0 elettrica del circuito:\nse R viene espresso in ohm e C in farad, \"formula_2\" risulta espresso in secondi.\nIn pratica \u00e8 il tempo richiesto per caricare il condensatore, attraverso il resistore, al 63,2 % della sua capacit\u00e0 di carica totale; oppure per scaricarlo al 36,8 % della sua differenza di potenziale (in volt). Questi valori vengono derivati dalla costante matematica e, in particolare si ha\nLa costante di tempo \"formula_2\" \u00e8 collegata tramite le seguenti equazioni alla frequenza di taglio \"f\"c (un parametro alternativo dei circuiti a corrente continua),\noppure, equivalentemente,\nAlcune equazioni condizionali:\nAltre equazioni utili sono:\nCostanti tempo e frequenze di taglio considerate standard\nPer la pre-emphasis/de-emphasis dei filtri RC:"}
{"id": "456067", "revid": "28592", "url": "https://it.wikipedia.org/wiki?curid=456067", "title": "Chiesa della Gran Madre (Torino)", "text": ""}
{"id": "456075", "revid": "1272592", "url": "https://it.wikipedia.org/wiki?curid=456075", "title": "Alessandro Franchi", "text": "Biografia.\nFiglio di un notaio, studi\u00f2 al Seminario Romano dove consegu\u00ec il dottorato in teologia nel 1841. Alla Sapienza consegu\u00ec la laurea \"in utroque iure\".\nFu ordinato sacerdote il 16 marzo 1842. Franchi entr\u00f2 per le proprie capacit\u00e0 nelle grazie del Cardinal Segretario di Stato Lambruschini.\nNel 1848, nell'ambito della Prima guerra di indipendenza italiana, gli fu affidata la delicata missione diplomatica di recarsi presso l'imperatore Ferdinando I d'Austria, al fine di convincerlo, invano, ad accettare la rinuncia ai territori asburgici in Italia.\nNel 1853 fu inviato a Madrid quale incaricato d'affari \"ad interim\". Il 19 giugno 1856 fu nominato arcivescovo titolare di Tessalonica e ricevette la consacrazione episcopale il 6 luglio dello stesso anno da papa Pio IX.\nContemporaneamente ebbe l'incarico di nunzio apostolico a Firenze (allora capitale del Granducato di Toscana), dove giocher\u00e0 un grande ruolo nell'opporsi alla politica di unificazione italiana perseguita da Camillo Benso, conte di Cavour. Dopo la cacciata del Granduca Ferdinando IV e l'annessione della Toscana al Regno di Sardegna nel 1859, Franchi torna a Roma dove \u00e8 nominato Segretario per gli Affari Ecclesiastici.\nNel 1868 \u00e8 inviato per la seconda volta a Madrid come nunzio apostolico, ma gi\u00e0 l'anno successivo deve essere richiamato per la cacciata della Isabella a seguito della rivoluzione del 1868. Partecipa ai lavori preparatori del Concilio Vaticano I. Quando a seguito della proclamazione in concilio dell'Infallibilit\u00e0 papale si apre uno scisma nella chiesa armena, Franchi \u00e8 inviato a Costantinopoli per guadagnare il Sultano alle posizioni del Vaticano e garantire il riconoscimento al patriarca \"infallibilista\" Hassoun. Grazie alle trattative con il Gran Visir ottiene il suo scopo, ma la morte di quest'ultimo impedisce l'applicazione degli accordi raggiunti.\nFranchi \u00e8 creato cardinale nel concistoro del 22 dicembre 1873 e il 16 gennaio 1874 ricevette il titolo di Santa Maria in Trastevere. L'anno successivo fu nominato Prefetto di Propaganda Fide, dove svolge un'intensa attivit\u00e0 coronata di successo.\nAlla morte di papa Pio IX, nel conclave del 1878 Franchi \u00e8 uno dei sostenitori della candidatura del cardinale Pecci, il quale, eletto e assunto il nome di Leone XIII, lo nomina subito proprio Cardinal Segretario di Stato. Egli si fa propugnatore di un cambiamento di rotta con una politica pi\u00f9 moderata. Aveva gi\u00e0 segnato alcuni successi sia in Baviera sia in Prussia, quando Franchi muore improvvisamente il 31 luglio 1878 per febbre malarica, non senza che qualcuno sospetti addirittura un avvelenamento. Fu sepolto al Cimitero del Verano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "456082", "revid": "767487", "url": "https://it.wikipedia.org/wiki?curid=456082", "title": "Hari Vare\u0161anovi\u0107", "text": "Biografia.\nVare\u0161anovi\u0107 \u00e8 voce solista, compositore, e leader del gruppo musicale Hari Mata Hari.\nNel 2006 ha festeggiato i 20 anni di carriera in cui ha fatto pi\u00f9 di 1000 concerti.\nNel 1999, Vare\u0161anovi\u0107 ha presentato la sua canzone \"Starac i More\" con l'intenzione di rappresentare la sua nazione all'Eurovision Song Contest 1999. La canzone fu per\u00f2 squalificata perch\u00e9 risultava essere gi\u00e0 stata pubblicata.\nNel febbraio del 2006, la televisione di stato bosniaca lo ha scelto come rappresentante con la canzone \"Lejla\" all'Eurovision Song Contest 2006. Essa \u00e8 una struggente canzone in stile etnico musicata dal cantante e musicista serbo \u017deljko Joksimovi\u0107 su testo scritto dai bosniaci Fahrudin Pecikoza e Dejan Ivanovi\u0107. Egli ha cantato tale canzone con la sua band Hari Mata Hari, e dopo aver superato la semifinale al terzo posto, si sono classificati sempre al terzo posto, miglior risultato in assoluto per la Bosnia-Erzegovina.\nVare\u0161anovi\u0107 ha scritto per la slovena Eva Boto, rappresentante del suo paese all'ESC 2012, la canzone \"Verjamem\", che si \u00e8 fermata in semifinale."}
{"id": "456101", "revid": "599013", "url": "https://it.wikipedia.org/wiki?curid=456101", "title": "Alessandro Rosina", "text": "Prodotto delle giovanili del Parma, nel 2005 passa al Torino, affermandosi nel ruolo di trequartista, tanto che nel 2007 \u00e8 convocato per la prima e unica volta con la nazionale maggiore, dopo aver giocato 3 Europei Under-21 (vincendo l'edizione 2004). Durante la sua esperienza coi granata \u00e8 soprannominato \"Rosinaldo\", divenendo il giocatore simbolo del Torino. Nel 2009 si trasferisce in Russia, allo Zenit, dove nonostante sia allenato dal connazionale Luciano Spalletti, \u00e8 spesso relegato in panchina. Dopo un paio di stagioni torna in Italia, giocando tra A e B con le maglie di Siena, Catania, Bari e Salernitana.\nCaratteristiche tecniche.\nTrequartista mancino, molto dotato tecnicamente, poteva giocare sia da ala, su entrambe le fasce, sia da seconda punta.\nCarriera.\nClub.\nParma e Verona.\nCresciuto nelle giovanili del dall'et\u00e0 di 9 anni quando, grazie al talent scout Carlo Gardani, si trasferisce con la famiglia da Bonifati a Casalmaggiore (CR), esordisce in Serie A con gli emiliani nella stagione 2002-2003 il 16 febbraio 2003 in Parma-Juventus 1-2 subentrando all'83' al posto di Hidetoshi Nakata e colleziona un totale di 6 presenze. Nel 2003-2004 colleziona 7 presenze e nel 2004-2005 altre 12 fino a gennaio, quando il Parma decide di prestarlo in Serie B al Verona, dove gioca con continuit\u00e0 e si mette in mostra (17 presenze e 2 gol).\nTorino.\nNel 2005, a 21 anni, Rosina viene ceduto in compropriet\u00e0 al Torino, in Serie B, per 400.000 euro. Durante la stagione 2005-2006 colleziona ben 42 presenze e 12 gol (inclusi i play-off).\nA seguito di questo campionato da protagonista, nel quale \"Rosinaldo\" \u00e8 decisivo per la conquista della promozione in Serie A del Torino, nell'estate del 2006 viene acquistato a titolo definitivo dai granata per 850.000 euro. Nel 2006-2007, torna in Serie A e mette a segno il suo primo gol nella massima serie il 19 novembre 2006 in Torino-Sampdoria realizzando il calcio di rigore del definitivo 1-0. A fine stagione conter\u00e0 35 presenze e 9 reti, contribuendo alla salvezza del Torino; dal gennaio 2008, diventa il nuovo capitano della squadra. Nella stessa stagione colleziona 35 presenze e segna 8 reti. Il 5 ottobre 2007 prolunga la sua permanenza a Torino fino al 2011, firmando un nuovo contratto.\nNel 2008-2009 totalizza 31 presenze e 5 reti, con le sue prestazioni che non si attestano sui livelli degli anni precedenti. La stagione coincide anche con la retrocessione in Serie B del Torino dopo 3 anni di permanenza in Serie A.\nConclude la sua esperienza in granata giocando complessivamente 148 presenze e segnando 39 reti.\nZenit e la parentesi Cesena.\nIl 31 luglio 2009 \u00e8 ufficializzata la sua cessione allo , squadra della Prem'er-Liga russa, per una cifra vicina ai 9 milioni di euro. Debutta con la maglia dello Zenit il 5 agosto 2009 contro l' negli ottavi di finale della Coppa di Russia e realizza il suo primo gol. Il primo gol in campionato lo trova il 30 agosto 2009 contro il Chimki.\nIl 14 novembre 2010 vince il campionato russo 2010 con due giornate di anticipo. Il 29 gennaio 2011 il ufficializza il suo trasferimento dallo Zenit San Pietroburgo in prestito. Torna al gol in Serie A il 20 febbraio 2011 in Parma-Cesena 2-2 realizzando la rete dell'1-0.\nSiena.\nNell'estate del 2012 gli viene concesso il permesso di andare in prova al di Serse Cosmi. Il 31 agosto viene tesserato ufficialmente dalla squadra toscana, indossando la maglia numero 27.\nDebutta in campionato con la nuova maglia il 2 settembre nella sconfitta esterna per 2-1 contro la subentrando a Z\u00e9 Eduardo al minuto 59.\nIl 14 ottobre 2013 segna la sua prima doppietta con la \"Robur\" nella partita in casa contro l', partita poi finita 3-0. Il 30 maggio 2014, sul campo del all'ultima giornata, sbaglia il rigore che avrebbe potuto portare il Siena ai playoff di Serie B. La sua stagione resta comunque molto positiva con 13 gol e 11 assist in 39 presenze.\nIl 22 luglio 2014, a causa della mancata iscrizione del al campionato di Serie B, rimane svincolato.\nCatania e Bari.\nIl 23 luglio 2014 firma un contratto biennale con il . Segna 8 gol in 37 partite di Serie B.\nIl 31 agosto 2015, dopo che la squadra siciliana \u00e8 retrocessa in Lega Pro per lo scandalo calcioscommesse, Rosina viene ceduto al a titolo temporaneo con diritto e obbligo di riscatto. Termina la stagione al 5\u00ba posto in classifica perdendo i play-off contro il Novara. A fine stagione il decide di non esercitare il riscatto e Rosina fa ritorno a Catania.\nSalernitana.\nIl 18 agosto 2016 passa a titolo definitivo alla , firmando un contratto quadriennale. Segna il suo primo gol con la maglia granata nella prima partita del campionato cadetto, al suo esordio, indossando la fascia da capitano. Nell'estate 2019 nonostante sia sotto contratto con la rimane fuori rosa, perch\u00e9 non rientrava nei piani tecnici della societ\u00e0.. Il 1\u00ba luglio 2020 si svincola dalla societ\u00e0 campana e due giorni dopo annuncia l'addio al calcio giocato.\nNazionale.\nUnder-21.\nHa fatto parte della Nazionale Under-21 dal 2004 al 2007.\nCon l'Under-21 Rosina \u00e8 stato aggregato durante l'Europeo Under-21 nel 2004, diventando Campione pur senza giocare. Ha invece disputato da titolare gli Europei Under-21 nel 2006 in Portogallo, uscendo al primo turno della fase finale, e nel 2007 nei Paesi Bassi, con il medesimo esito. Con l'Under-21 ha disputato anche l'incontro di spareggio valido per l'ammissione alle Olimpiadi del 2008, vinto ai rigori contro il Portogallo.\nNazionale maggiore.\nIl 17 ottobre 2007, a 23 anni, ha esordito con la nazionale italiana nella partita amichevole Italia-Sudafrica (2-0), sotto la gestione di Roberto Donadoni. \u00c8 la sua unica presenza con la maglia della nazionale.\nStatistiche.\nPresenze e reti nei club.\n\"Statistiche aggiornate al 21 luglio 2019.\"\nVita privata.\nNel 2013 inizia una relazione con la showgirl Edelfa Chiara Masciotta, con cui ha avuto due figli, Aurora e Alessio."}
{"id": "456102", "revid": "599013", "url": "https://it.wikipedia.org/wiki?curid=456102", "title": "Imc", "text": ""}
{"id": "456115", "revid": "287204", "url": "https://it.wikipedia.org/wiki?curid=456115", "title": "Tassativit\u00e0", "text": "Il principio di tassativit\u00e0 \u00e8 un corollario del principio di legalit\u00e0 o di riserva di legge in materia penale. Questo principio trova riconoscimento nell\u2019articolo 1 del codice penale e nell\u2019articolo 14 delle preleggi che stabilisce: \u201cle leggi penali non possono essere applicate oltre i casi e i tempi in esse stabiliti\u201d.\nTale corollario viene anche definito divieto di analogia in malam partem. Si incorre nel divieto di analogia quando viene attribuito alla norma penale un significato tale da poter sottoporre a questa casi non riconducibili al suo tenore letterale o quando la norma viene estesa a casi concreti simili rispetto a quelli previsti dalla norma incriminatrice.\nNon vengono sottoposte al divieto di analogia in malam partem le norme che escludono o attenuano la responsabilit\u00e0 quindi si parla di analogia in bona partem. Affinch\u00e9 sia legittimo il ricorso all\u2019analogia sono richiesti tre requisiti fondamentali: che la norma non ricomprenda il caso in esame neanche se interpretata estensivamente, che la lacuna dovuta all'interprete non sia volontaria, e che la norma favorevole non abbia carattere eccezionale.\nFinalit\u00e0.\nL'attuazione di tale principio consente di ottenere, allo stesso tempo, tre risultati:\nFondamento.\nPur non espressamente previsto dalla Costituzione italiana n\u00e9 dalla Convenzione europea dei diritti dell'uomo, per la dottrina e per la giurisprudenza assolutamente maggioritaria (si veda al riguardo Corte Costituzionale 9 aprile 1981 n. 96 che ha ritenuto illegittima la norma sul plagio, di cui all'art. 603 c.p., per difetto di determinatezza), il principio di tassativit\u00e0 \u00e8 ritenuto corollario del principio di legalit\u00e0 di cui al comma secondo dell'art. 25 della Costituzione. Il principio di tassativit\u00e0 \u00e8 esplicitamente espresso all'art. 1 codice penale italiano.\nQuindi, il principio di tassativit\u00e0 impone particolare responsabilit\u00e0 al Legislatore nella formulazione della norma penale, perch\u00e9 - se questi emana una fattispecie particolarmente complessa sul piano letterario-semantico, o peggio ancora una fattispecie claudicante nei suoi elementi - si verificheranno i rischi sopra delineati. Il Legislatore, che non lo avr\u00e0 rispettato, esporr\u00e0 la norma al giudizio di incostituzionalit\u00e0: ci\u00f2, prima della promulgazione della legge, potrebbe indurre il presidente della Repubblica a non firmarla e reinviarla alle camere, e successivamente potrebbe pervenirsi all'annullamento ad opera della Corte Costituzionale.\nTipologia.\nTale principio rappresenta altres\u00ec un dato fortemente garantista in diritto penale (\u00e8 infatti uno dei quattro sottoprincipi del principio di legalit\u00e0 penale), perch\u00e9 concorre a fondare uno dei suoi pilastri, ovvero il fatto. Senza di questo si avrebbe un diritto penale del sospetto dove il comportamento sanzionato pu\u00f2 essere determinato da fonti extrapenali.\nPer esempio si veda il famoso caso Aldo Braibanti, e la successiva fondamentale sentenza della Corte costituzionale in materia di plagio. \nL'interpretazione della legge penale \u00e8 rigida, e nell'ordinamento italiano si basa sul principio che \"tutto ci\u00f2 che non \u00e8 vietato \u00e8 lecito\". Tale principio non \u00e8 tuttavia applicabile in materia civile, ove talvolta operano le clausole generali: per esempio \u00e8 prevista la sanzionabilit\u00e0 di chiunque cagioni ad altri un \"danno ingiusto\" (art. 2043 c.c.)."}
{"id": "456132", "revid": "124137658", "url": "https://it.wikipedia.org/wiki?curid=456132", "title": "\u017deljko Joksimovi\u0107", "text": "Biografia.\n\u017deljko Joksimovi\u0107 \u00e8 stato il rappresentante della Serbia e Montenegro all'Eurovision Song Contest 2004 con la canzone \"Lane moje\", che si \u00e8 classificata al secondo posto dopo la cantante ucraina Ruslana.\nNel 2005 ha scritto la canzone \"Jutro\" (\"Mattina\") cantata da Jelena Toma\u0161evi\u0107 nella selezione serba-montenegrina all'Eurovision Song Contest. Nell'ottobre dello stesso anno ha duettato con la cantante austriaca Tamee Harrison nella canzone \"I Live My Life for You\" riscuotendo un notevole successo.\nNel 2006 ha scritto e composto \"Lejla\", una struggente ballata etnica cantata da Hari Vare\u0161anovi\u0107, frontman del gruppo Hari Mata Hari, all'Eurovision Song Contest 2006 per la Bosnia ed Erzegovina che si \u00e8 classificata al terzo posto.\nDue anni dopo, scrive il testo della canzone serba dell'Eurovision Song Contest 2008, \"Oro\", sempre cantata dalla Tomasevi\u0107, ed \u00e8 chiamato dalla tv serba a presentare le 3 serate dell'evento, al fianco di Jovana Jankovi\u0107\nLa RTS lo ha scelto come rappresentante per la Serbia all'edizione 2012 del contest, dove arriva terzo con \"Nije ljubav stvar\".\nHa composto anche diverse colonne sonore per film e telefilm serbi."}
{"id": "456135", "revid": "28592", "url": "https://it.wikipedia.org/wiki?curid=456135", "title": "Ruslana", "text": ""}
{"id": "456172", "revid": "1543377", "url": "https://it.wikipedia.org/wiki?curid=456172", "title": "Provana", "text": "I Provana sono stati una delle pi\u00f9 antiche e importanti famiglie feudali del Piemonte.\nStoria.\nInsieme con i Luserna, i Piossasco, i San Martino e i Valperga, sono tra le cinque famiglie feudali pi\u00f9 antiche e potenti del Piemonte e della corte sabauda nell'area intorno alla citt\u00e0 di Torino. Originari probabilmente di Carignano, sono attestati nei documenti a partire dal XIII secolo. Il fondatore della famiglia sarebbe un certo Uriasio, morto nel 1040.\nFin dal XIII secolo accettarono la supremazia emergente dei Savoia, e in questo modo riuscirono ad ottenere riconoscimenti e potere grazie alla loro ascesa. Dal XVII secolo si stabilirono a Torino. In alcuni casi riuscirono a conservare i loro patrimoni fino alla met\u00e0 del XIX secolo, integrandosi con la vita sociale piemontese e dando anche qualche dimostrazione di imprenditorialit\u00e0.\nStemma.\nLo stemma pi\u00f9 antico era costituito da due tralci di vite ornati di foglie verdi e di uve nere.\nNel 1360 il conte di Savoia impose ai Provana Bezono di togliere dallo stemma i grappoli in reazione alla loro alleanza con il principe di Acaja.\nNel 1418 papa Martino V (Colonna) concesse ai Provana di aggiungere al proprio stemma una colonna d'argento coronata in campo rosso.\nNel 1557 re Sigismondo II di Polonia concesse alla famiglia di inserire nello scudo un'aquila bianca armata d'oro.\nI motti variarono dal latino \"Optimum omnium bene agere\" e \"In Domino confido\" al francese \"Nul ne s'y frotte\".\nMembri illustri.\nProvana sindaci di Torino.\nDiversi esponenti della famiglia diventarono sindaci della loro citt\u00e0:"}
{"id": "456188", "revid": "125765687", "url": "https://it.wikipedia.org/wiki?curid=456188", "title": "Servette Football Club Gen\u00e8ve 1890", "text": "Il Servette Football Club Gen\u00e8ve 1890, noto semplicemente come Servette o come SFC, \u00e8 una societ\u00e0 calcistica svizzera della citt\u00e0 di Ginevra. La fondazione del club risale al 20 marzo 1890 con il rugby come prima attivit\u00e0 sportiva. Prende il nome dall'omonimo distretto di Ginevra, \"La Servette\". \nLa sezione calcistica \u00e8 stata creata il 17 gennaio 1900 vincendo il titolo nazionale 17 volte, il che la rende la terza migliore squadra svizzera della storia, dietro FC Basel (20 titoli) e Grasshopper Club Z\u00fcrich (27 titoli); il club ha vinto 7 coppe svizzere.\nNel corso della sua storia ha sub\u00ecto una retrocessione in seguito al fallimento nella stagione 2004-05 e un'altra retrocessione nella stagione 2012-13. Ripartendo dalla terza serie elvetica, il Servette \u00e8 tornato in Super League, massimo campionato della Svizzera, nel 2019.\nStoria.\nOrigini.\nIl Servette Football Club \u00e8 stato fondato il 20 marzo 1890. In origine giocava solo a rugby, su un campo \"Pr\u00e9 Wendt\". Si trasfer\u00ec infine nelParc des sports, dove lo verr\u00e0 costruito poco dopo lo stadio Charmilles. Nello stesso periodo, un'altra disciplina, il calcio (o football association), che cominciava a trovare sempre pi\u00f9 appassionati sul territorio svizzero. Il 7 aprile 1895, nove club si unirono per fondare la Associazione Svizzera di Football (ASF). Due anni dopo, si organizz\u00f2 il primo campionato di calcio svizzero su l'impulso del dottor Aim\u00e9 Schwob, proprietario e caporedattore del quotidiano sportivo \"La Suisse\" che finanzi\u00f2 la competizione.\nNel dicembre 1899, Fran\u00e7ois D\u00e9gerine, che giocava sia al rugby (di cui era capitano) sia al calcio, decise di creare una competizione locale per gli appassionati di calcio: \"La Coppa della Domenica\", fondando in questa occasione un team, il \"Sunday Team\" e che costituir\u00e0, poche settimane dopo, la base strutturale del futuro Servette FC.\nNel gennaio 1900, Fran\u00e7ois D\u00e9gerine, che era anche segretario editoriale de \"La Suisse\", chiam\u00f2 Aim\u00e9 Schwob a prendere le redini del club Servette e consentire cos\u00ec la creazione di una sezione calcistica dell'associazione. Il 17 gennaio 1900, Aim\u00e9 Schwob fu eletto presidente del club nell'assemblea generale. La sua prima decisione fu l'elezione da parte dell'assemblea di un nuovo comitato direttivo e l'adozione delle regole inglesi del footbal association. In quel giorno, il club cambi\u00f2 nome: Le Servette Football Club.\nIl 21 ottobre 1900, Servette FC si un\u00ec ai ranghi della federazione svizzera. Nel 1907 ottenne il suo primo titolo nazionale. Aim\u00e9 Schwob rimarr\u00e0 presidente del club fino al 1912.\nNuovo millennio.\nDopo essere stato sull'orlo della bancarotta nel 2003, il club \u00e8 stato finalmente rilevato da Marc Roger, noto procuratore sportivo. Ciononostante, nel 2004 il club non riesce a colmare le difficolt\u00e0 finanziarie e sportive, iniziando la stagione 2004-05 con 3 punti di penalizzazione a causa del mancato rispetto delle regole della lega in materia di indebitamento. Il club non finir\u00e0 mai la stagione, Marc Roger non si dimostr\u00f2 all'altezza; ne consegu\u00ec una battaglia legale (Marc Roger fugg\u00ec in Francia, arrestato in Spagna e quindi estradato in Svizzera per essere assicurato alla giustizia).\nNel 2005 i problemi finanziari costringono il Servette alla retrocessione d'ufficio in Prima Lega. Sciolta la prima squadra, la seconda partecipante in prima lega, divent\u00f2 la prima squadra. Ha conquistato subito la promozione in Challenge League, dove dopo alcuni campionati con alti e bassi ha conquistato il 2\u00ba posto nella stagione 2010-2011, ottenendo la promozione dopo lo spareggio contro il Bellinzona.\nAl termine della stagione 2011-2012 il Servette conquista un brillante 4\u00ba posto, risultato che vale alla formazione di Ginevra l'accesso alle coppe europee.\nAl contrario la stagione 2012-2013 ha condotto a risultati sportivi diametralmente opposti; infatti, nonostante l'esonero dell'allenatore Jo\u00e3o Alves (sostituito da S\u00e9bastien Fournier), il Servette si \u00e8 classificato al 10\u00ba e ultimo posto, retrocedendo in Challenge League.\nConclude il campionato 2014-2015 al secondo posto, ma viene retrocesso in Promotion League poich\u00e9 non ha ottenuto la licenza per partecipare alla Challenge League. Alla fine della stagione successiva vince il campionato e viene promosso in Challenge League. Conquista la Challenge League 2018-2019 e fa il suo ritorno in Super League dopo sei stagioni.\nStadio.\nIl Servette gioca le partite casalinghe allo Stade de Gen\u00e8ve, costruito nel 2003, che ha una capienza di 30.084 spettatori tutti seduti. Le dimensioni del terreno di gioco sono di 105 per 68 metri.\nOrganico.\nRosa 2021-2022.\n\"Rosa aggiornata al 12 febbraio 2022\".\nRosa 2020-2021.\n\"Rosa aggiornata al 18 aprile 2021\".\nCuriosit\u00e0.\nIn epoca pionieristica la storia del Servette potrebbe aver incrociato quella del . Infatti, secondo una delle tante versioni sull'origine del colore granata delle casacche del , nel 1906 lo svizzero Alfredo Dick, primo Presidente della squadra di Torino, avrebbe scelto il colore granata perch\u00e9 tifoso del Servette."}
{"id": "456196", "revid": "1074331", "url": "https://it.wikipedia.org/wiki?curid=456196", "title": "Mingrelia-Alta Svanezia", "text": "La Mingrelia-Alta Svanezia (, o Samegrelo-Zemo Svaneti) \u00e8 una regione (Mkhare) nord-occidentale della Georgia. \u00c8 ampia circa 7.441\u00a0km\u00b2 e ospita circa 330.761 abitanti (2014). Il capoluogo \u00e8 Zugdidi.\nStoria.\nLa Svanezia era una provincia della Colchide dove si crede sia morto l'apostolo Simone.\nGeografia.\nLa Mingrelia-Alta Svanezia \u00e8 formata dalle due province storiche della Mingrelia e della Svanezia (chiamata anticamente \"Suaneti\" o \"Suanir\"). \nCitt\u00e0 e comuni.\nLa regione comprende una citt\u00e0, Poti, e i seguenti comuni:"}
{"id": "456197", "revid": "339392", "url": "https://it.wikipedia.org/wiki?curid=456197", "title": "Suanir", "text": ""}
{"id": "456232", "revid": "712828", "url": "https://it.wikipedia.org/wiki?curid=456232", "title": "Accademia Trayus", "text": ""}
{"id": "456251", "revid": "729019", "url": "https://it.wikipedia.org/wiki?curid=456251", "title": "Lockheed Martin", "text": "La Lockheed Martin \u00e8 un'impresa statunitense attiva nei settori dell'ingegneria aerospaziale e della difesa, con sede a Bethesda (Maryland). Formatasi nel 1995 dalla fusione tra la Lockheed Corporation e la Martin Marietta, impiega circa 140.000 persone.\nAttivit\u00e0.\nL'azienda \u00e8 il maggior contraente militare degli Stati Uniti; nel 2009, l'85% (38.4 miliardi di dollari) del suo fatturato proveniva dai contratti con il ministero della difesa o con altre agenzie federali, e un altro 13% da governi stranieri.\n\u00c8 attiva in quattro settori di business: aeronautica (27% dei 45.2 miliardi di dollari di fatturato nel 2009), sistemi elettronici (27%), sistemi informativi e soluzioni globali (27%) e sistemi spaziali (19%). Il 31 agosto 2006 la Lockheed Martin si \u00e8 aggiudicata l'appalto per la costruzione del veicolo spaziale Orione, con il quale la NASA ha intenzione di riportare l'uomo sulla Luna. Il 20 luglio 2015 annuncia di aver comprato Sikorsky da United Technologies per 9 miliardi di dollari.\nMars Climate Orbiter.\nLa Lockheed Martin realizz\u00f2 la sonda Mars Climate Orbiter per la NASA dal costo di 328 milioni di dollari il cui computer di bordo era programmato con il sistema imperiale usato dal produttore al posto del sistema internazionale MKS usato dalla NASA\nSonda Genesis e Sonda Stardust.\nLa Lockheed Martin realizz\u00f2 le sonde Genesis e Stardust utilizzando un Accelerometro simmetrico destinato a far atterrare dolcemente le sonde senza attuare le procedure di pre-test sulla sonda elaborate dalla NASA\nGenesis aveva il sensore capovolto e non apr\u00ec il paracadute distruggendo buona parte del carico utile"}
{"id": "456254", "revid": "33689", "url": "https://it.wikipedia.org/wiki?curid=456254", "title": "Fattispecie legali", "text": ""}
{"id": "456291", "revid": "122406567", "url": "https://it.wikipedia.org/wiki?curid=456291", "title": "Ecista", "text": "Lecista (dal greco ) nella Grecia antica era un capo spedizione scelto da un gruppo di cittadini per guidarli nella colonizzazione di una terra e nei primi tempi della nuova colonia; era responsabile della trasmissione delle tradizioni civili e religiose della madrepatria. A volte questa figura \u00e8 mitica: un eroe o anche un dio; altre volte invece \u00e8 una figura storicamente documentabile; in entrambi i casi era possibile che diventasse oggetto di culto e che gli venisse dedicato un heroon.\nLa fondazione di una colonia aveva carattere sacro; prima della partenza, gli ecisti erano soliti consultare un oracolo, spesso quello di Apollo a Delfi, oppure quello di Dodona, per scrutare la sorte del viaggio da intraprendere e sapere quale fosse il luogo di destinazione assegnato dalla divinit\u00e0.\nDopo la consultazione dell'oracolo, era il momento dell'organizzazione del viaggio: navi, armi, provviste di cibo, arnesi da lavoro. Sulle navi venivano portati anche i simboli delle divinit\u00e0 della madrepatria. Tra i fondatori dovevano essere presenti anche gli agrimensori, per ripartire equamente le nuove terre.\nPrima della partenza, quando tutto era stato predisposto, i futuri coloni si recavano sull\u2019acropoli per i riti sacrificali, e il sacerdote della spedizione si recava al pritaneo, ossia il centro spirituale della citt\u00e0, dove si trovava l'altare di Hestia, e l\u00ec attingeva il fuoco sacro dal focolare della dea. Il fuoco veniva conservato con tutte le cure durante il viaggio e veniva poi depositato entro il pritaneo della nuova citt\u00e0.\nArrivati sul luogo da colonizzare, l'ecista e i suoi compagni fondavano la nuova \"polis\", compiendo l'azione che in greco antico era chiamata \"ktisis\" (), ossia \"fondazione\", delimitando con un solco lo spazio della citt\u00e0, di un'estensione superiore ai bisogni immediati, ma in vista dell'espansione della colonia. L'ecista divideva poi le terre tra i coloni e separava lo spazio urbano in privato, pubblico (l'agor\u00e0) e sacro: (l'acropoli e i templi). Al riguardo si pu\u00f2 vedere la figura di Nausitoo nell\"Odissea\". Aveva anche il dovere di mantenere le usanze della madre patria (o \"metropoli\"). Dopo la morte, a volte veniva venerato come un eroe.\nAppare certo che le spedizioni dalla Grecia in Occidente e Oriente fossero organizzate con a capo un ecista, ma di costui rimane spesso null'altro che il nome: si tratta, quindi, di figure dalla storicit\u00e0 rarefatta e il culto eroico ad essi tributato contribu\u00ec alla mitizzazione di queste figure.\nTra gli ecisti pi\u00f9 famosi si ricordano:"}
{"id": "456299", "revid": "5296", "url": "https://it.wikipedia.org/wiki?curid=456299", "title": "Tot\u00f2 Cuffaro", "text": ""}
{"id": "456300", "revid": "4507", "url": "https://it.wikipedia.org/wiki?curid=456300", "title": "Andrea Provana", "text": ""}
{"id": "456301", "revid": "228587", "url": "https://it.wikipedia.org/wiki?curid=456301", "title": "Triple Crown", "text": "In ambito sportivo il termine Triple Crown o \"Triplice corona\" pu\u00f2 indicare:"}
{"id": "456302", "revid": "362176", "url": "https://it.wikipedia.org/wiki?curid=456302", "title": "Daemon Tools", "text": "DAEMON Tools \u00e8 un emulatore di periferiche CD-DVD virtuali per Windows capace di \"montare\" immagini di dischi DVD, CD, HD DVD o Blu-ray su una periferica virtuale. Il software crea delle unit\u00e0 ottiche virtuali che permettono la lettura e l'uso di un file di immagine disco CD/DVD/HD DVD/Blu-ray come se fosse un disco fisico inserito nel computer. Daemon Tools \u00e8 un software a pagamento, ma \u00e8 disponibile la versione \"Lite\", scaricabile dal sito web ufficiale.\nUtilizzo.\nCome gli altri emulatori, Daemon Tools \u00e8 sviluppato per l'utente che non vuole accedere direttamente ai dati salvati in un supporto ottico per prevenire la sua usura e la perdita delle informazioni. Inoltre, esso offre un utilizzo conveniente quando si vogliono utilizzare diversi software su un laptop mentre si \u00e8 in viaggio: l'utente deve semplicemente emulare i dischi dalle \"immagini\" salvate sull'hard disk anzich\u00e9 portarsi dietro fisicamente tutti i dischi.Possono essere anche caricate molte immagini contemporaneamente su diverse periferiche virtuali.\nIl software permette anche la scrittura su CD tramite Astroburn Lite, a cui fornisce un collegamento con tutte le impostazioni dell'immagine precedentemente montata."}
{"id": "456303", "revid": "709565", "url": "https://it.wikipedia.org/wiki?curid=456303", "title": "Difesa Philidor", "text": "La difesa Philidor \u00e8 un'apertura di scacchi che prende il nome dall'omonimo scacchista francese del XVIII secolo che per primo la utilizz\u00f2 a grandi livelli. Essa deriva dalle mosse:\nCon la seconda mossa il Nero mira a difendere il pedone in e5, ma allo stesso tempo non sviluppa pezzi ed ostruisce la diagonale all'alfiere camposcuro, che mirer\u00e0 a sviluppare in e7 oppure in fianchetto. Viene pertanto ritenuta una difesa piuttosto passiva ed \u00e8 attualmente rara ad alti livelli.\nSolitamente la partita prosegue con:\nla partita, a gioco corretto, risulter\u00e0 piuttosto equilibrata ma lo sviluppo dei pezzi del bianco e le sue catene di pedoni risulteranno pi\u00f9 naturali rispetto al nero che, dalla sua, potr\u00e0 contare sull'attivit\u00e0 degli alfieri.\nPrende il nome dal campione del diciottesimo secolo Fran\u00e7ois-Andr\u00e9 Danican Philidor, che ne sugger\u00ec l'utilizzo al posto della pi\u00f9 comune 2...Cc6.\nContinuazioni.\nLa pi\u00f9 diffusa terza mossa del Bianco \u00e8 sicuramente 3.d4; un'altra alternativa giocabile \u00e8 3.Ac4, che mira ad un gioco pi\u00f9 posizionale.\nDopo 3.d4, sebbene non perfettamente coerente col piano del Nero, \u00e8 diffusa la risposta 3...exd4, in seguito alla quale il Nero gioca 4...Cf6 e 5...Ae7; un altro piano \u00e8 mirare a porre l'alfiere in fianchetto: questa linea fu sponsorizzata negli anni Sessanta da Bent Larsen, che vi ottenne anche una patta contro Michail Tal' nel 1969. Il Nero ottiene in questo modo una posizione solida, pur concedendo al Bianco un vantaggio di spazio.\nUn altro piano (la \"variante Hanham\", in onore dello statunitense James Moore Hanham, giocata da Aaron Nimzowitsch) \u00e8 di mantenere la tensione centrale attraverso le mosse ...Cd7, ...c6 e ...Ae7; dopo 3...Cf6 4.Cc3 Ae7 5.Ac4 la posizione del Nero \u00e8 solida, ma il Bianco pu\u00f2 decidere di contrattaccare con 4.dxe5 Cxe4 5.Dd5 Cc5 Ag5, mantenendo un lieve vantaggio.\nL'idea originale di Philidor era invece contrattaccare immediatamente con 3...f5, giocata (tra gli altri) da David Bron\u0161tejn, a cui il Bianco pu\u00f2 replicare in diversi modi, ad esempio con 4.Ac4 o con una delle due catture di pedone, oppure con 4.Cc3, portando un cavallo al centro (e anche verso l'ala di re) dopo 4..fxe4 5.Cxe4.\nBibliografia.\nVladimir Barskij, \"La moderna difesa Philidor\", Caissa Italia 2011, ISBN 9788888756967"}
{"id": "456304", "revid": "1363894", "url": "https://it.wikipedia.org/wiki?curid=456304", "title": "James Randi Educational Foundation", "text": "La James Randi Educational Foundation \u00e8 un'organizzazione non a scopo di lucro, fondata nel 1996 dall'illusionista James Randi, uno dei fondatori dell'associazione scettica statunitense CSI (Committee for Skeptical Inquiry). \nAttivit\u00e0.\nIl suo scopo \u00e8 la promozione del pensiero critico, fornendo ai mezzi di comunicazione ed al grande pubblico informazioni affidabili sui presunti fenomeni paranormali e soprannaturali.\nLa Fondazione \u00e8 nota in particolare per il premio di 1,53 milioni di dollari offerto a chiunque riesca a dimostrare una qualunque abilit\u00e0 paranormale.\nLa sede si trova a Fort Lauderdale, in Florida."}
