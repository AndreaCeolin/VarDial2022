{"id": "6323672", "revid": "767487", "url": "https://it.wikipedia.org/wiki?curid=6323672", "title": "Apparecchio radiografico portatile tipo Ferrero di Cavallerleone", "text": "L'apparecchio radiografico portatile tipo Ferrero di Cavallerleone \u00e8 stata una apparecchiatura radiologica portatile utilizzata, a partire dal 1904, dal Corpo di Sanit\u00e0 del Regio Esercito Italiano. Su invenzione del generale Ferrero di Cavallerleone, fu realizzata dalla ditta Balzarini di Milano e trov\u00f2 il suo pi\u00f9 frequente impiego nelle retrovie del fronte italiano della prima guerra mondiale.\nUn modello in ottimo stato di conservazione si trova oggi (2016) presso il museo storico italiano della guerra di Rovereto\nCaratteristiche tecniche.\nQuesta apparecchiatura era stata progettata per essere poco ingombrante e facilmente trasportabile anche a dorso di mulo. Era alimentata da un rocchetto trasformatore e da una dinamo manuale; era in grado di realizzare sia radiografie che di funzionare come radioscopio. I raggi X venivano generati da un tubo radiogeno, a gas residuo e privo di protezioni, che poteva essere caricato con una corrente tra i 2 e i 3,5 mA, sufficiente per lo studio radioscopico delle parti molli ma non idonea ad indagini scheletriche con basso tempo di esposizione.\nL'apparecchiatura venne realizzata dalla ditta \"Balzarini\" di Milano, che si avvaleva della \"Campostano\" per alcuni componenti elettrici e della \"Officina Galileo\" (diventata SELEX Galileo nel 2010) di Firenze per il tubo radiogeno. Le lastre fotografiche erano della Cappelli.\nAccessori.\nPer facilitarne il trasporto, l'apparecchio di Cavallerleone era caratterizzata da una elevata modularit\u00e0 e numerosi accessori. Per difendersi dalle radiazioni dovute alla mancanza di protezioni nel tubo radiogeno e nel fluoroscopio, erano disponibili \"1 grembiule anti X\" (piombato) e \"1 paia di occhiali anti X\". Vi era, a complemento, una elettrocalamita, utilizzata probabilmente per facilitare l'estrazione dei corpi estranei mentre venivano visualizzati radioscopicamente. Tra gli accessori \u00e8 inventariato \"1 limitatore di Frisoni munito di anelli di gomma per fissare il tubo di R\u00f6ntgen\", quello che oggi viene definito un \"collimatore\". Le lastre radiografiche, essendo molto fragili, venivano inserite in specifiche cassette per proteggerle.\nLa camera oscura era piuttosto rudimentale: sorretta da una intelaiatura in tubi di acciaio, era costituita da una tenda in tela grezza con uno strato di panno nero a tenuta di luce. Per la lavorazione delle lastre erano disponibili: tubetti e compresse per lo sviluppo, un flacone contenente iposolfito per il fissaggio, bacinelle in cartone impermeabilizzato per il trattamento e una lanterna con vetro rosso.\nImpiego clinico.\nPer via della sua scarsa corrente anodica, i raggi X prodotti risultavano poco penetranti e dunque l'apparecchio presentava diversi limiti per l'utilizzo in radioscopia, limitandosi allo studio di parti sottili e molli. Diversamente, gli studi radiografici, che possono beneficiare di tempi di esposizione pi\u00f9 lunghi, potevano essere effettuati a patto di riuscire ad immobilizzare correttamente la regione anatomica in esame. Era cos\u00ec possibile diagnosticare infrazioni o fratture ossee, la presenza di corpi estranei come schegge e sfere di \"shrapnel\", nonch\u00e9 i rapporti anatomici delle pallottole con l'apparato scheletrico. Tuttavia, per via della necessit\u00e0 di esposizioni lunghe, gli organi in movimento risultavano difficili da visualizzare correttamente, rendendo problematico valutare lesioni dei visceri endotoracici ed endoaddominali."}
{"id": "6323681", "revid": "287204", "url": "https://it.wikipedia.org/wiki?curid=6323681", "title": "Shoya Tomizawa", "text": ""}
{"id": "6323727", "revid": "94736575", "url": "https://it.wikipedia.org/wiki?curid=6323727", "title": "Sotto e 'ncoppa", "text": "Sotto e 'ncoppa \u00e8 il secondo album di Tullio De Piscopo, pubblicato nel 1976."}
{"id": "6323732", "revid": "239497", "url": "https://it.wikipedia.org/wiki?curid=6323732", "title": "Norax", "text": ""}
{"id": "6323738", "revid": "610572", "url": "https://it.wikipedia.org/wiki?curid=6323738", "title": "Unione Sportiva Civitanovese 1990-1991", "text": "Questa pagina raccoglie le informazioni riguardanti l'Unione Sportiva Civitanovese nelle competizioni ufficiali della stagione 1990-1991.\nRosa.\n "}
{"id": "6323739", "revid": "6923", "url": "https://it.wikipedia.org/wiki?curid=6323739", "title": "Apple Watch Series 1", "text": "Apple Watch Series 1 \u00e8 un modello di Apple Watch prodotto dalla Apple.\nSi tratta di un rinnovamento del predecessore Apple Watch di prima generazione del quale \u00e8 considerato un successore e un predecessore diretto dell'Apple Watch Series 2, anche se presentato lo stesso giorno durante il \"keynote\" del 7 settembre 2016, tenutesi presso il Bill Graham Civic Auditorium di San Francisco, assieme all'iPhone 7 e all'iPhone 7 Plus."}
{"id": "6323743", "revid": "374181", "url": "https://it.wikipedia.org/wiki?curid=6323743", "title": "Platysomus", "text": "Il platisomo (gen. Platysomus) \u00e8 un pesce osseo estinto, appartenente ai paleonisciformi. Visse tra il Carbonifero inferiore e il Permiano superiore (circa 345 - 255 milioni di anni fa) e i suoi resti fossili sono stati ritrovati in Europa, Nordamerica e in Groenlandia.\nDescrizione.\nIl corpo di questo pesce era di forma discoidale, alto e appiattito lateralmente. Solitamente \"Platysomus\" non superava i 20 centimetri di lunghezza, ma sono noti esemplari lunghi anche 50 centimetri. Le pinne dorsale e anale erano estremamente allungate e si protendevano dall'apice del corpo (quella dorsale) e dal punto pi\u00f9 basso del corpo (quella anale) per poi raggiungere la base della coda. La pinna caudale era dotata di un lobo superiore particolarmente robusto, una caratteristica che si riscontra in tutti i paleonisciformi e in molti pesci ossei arcaici. \"Platysomus\" era dotato inoltre di un alto cranio piuttosto corto, dotato di piccoli denti e di mandibole posizionate proprio al di sotto del cranio. Le scaglie di \"Platysomus\" erano romboidali e ricoprivano tutto il corpo; quelle nella parte pi\u00f9 bassa erano pi\u00f9 grandi rispetto a quelle nella parte dorsale.\nClassificazione.\nIl genere \"Platysomus\" venne descritto per la prima volta da Louis Agassiz nel 1833, nella monumentale opera \"Recherches sur les poissons fossiles\". La specie tipo \u00e8 Platysomus striatus, nota per numerosissimi esemplari ritrovati in Germania e in Inghilterra in terreni del Permiano; al genere \"Platysomus\" sono poi state attribuite numerose altre specie, provenienti da vari giacimenti europei e nordamericani. Tra le pi\u00f9 note, si ricordano \"P. superbus\" del Cabonifero inferiore dell'Inghilterra, \"P. circularis\" del Carbonifero di Mazon Creek (Illinois), \"P. swaffordae\" del Carbonifero superiore del Kansas, \"P. palmaris\" del Permiano inferiore dell'Oklahoma, \"P. gibbosus\" del Permiano superiore di Germania e Inghilterra. La specie \"P. nathorsti\", proveniente dal Triassico inferiore di Spitsbergen, potrebbe non appartenere allo stesso genere.\n\"Platysomus\" \u00e8 considerato il tipico rappresentante dei platisomoidi, un gruppo di pesci ossei arcaici tipici del Carbonifero, del Permiano e e del Triassico caratterizzati da corpo discoidale e piatto lateralmente. I platisomoidi sono solitamente considerati uno dei due grandi gruppi dei paleonisciformi, che molti studiosi ritengono per\u00f2 un raggruppamento non naturale di pesci arcaici. Affini a \"Platysomus\" erano \"Chirodus\" ed \"Ebenaqua ritchiei\".\nPaleobiologia.\nFossili di \"Platysomus\" sono stati ritrovati sia in depositi di acqua dolce che di acqua salata; doveva abitare le acque poco profonde vicino alla costa, e la forma del corpo alta e stretta lo aiutava con tutta probabilit\u00e0 a muoversi agilmente tra le scogliere. Probabilmente si nutriva di plancton o di altri organismi minuscoli presenti nelle acque superficiali."}
{"id": "6323749", "revid": "110157", "url": "https://it.wikipedia.org/wiki?curid=6323749", "title": "Eliteserien 2016-2017 (pallavolo maschile)", "text": "La Eliteserien 2016-2017 si \u00e8 svolta dal 1\u00ba ottobre 2016 al 29 aprile 2017: al torneo hanno partecipato sette squadre di club norvegesi e la vittoria finale \u00e8 andata per la terzo volta al F\u00f8rde Volleyballklubb.\nRegolamento.\nFormula.\nLe squadre hanno disputato un girone all'italiana, con gare di andata e ritorno; al termine della regular season, le squadre hanno acceduto ai play-off scudetto, strutturati in quarti di finale, giocati con una fase a girone e a cui hanno preso parte solo le formazioni classificate dal quarto al settimo posto in \"regular season\", semifinali, a cui hanno presto parte le prime tre classificate in \"regular season\" e la prima classificata nei quarti di finale dei play-off scudetto, e finale, entrambe giocate al meglio di due vittorie su tre gare.\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:"}
{"id": "6323754", "revid": "122292452", "url": "https://it.wikipedia.org/wiki?curid=6323754", "title": "Charles Barton (cestista)", "text": ""}
{"id": "6323756", "revid": "729019", "url": "https://it.wikipedia.org/wiki?curid=6323756", "title": "Tranvia di Savannah", "text": "La tranvia di Savannah (in inglese conosciuta come \"River Street Streetcar\") \u00e8 una tranvia esercitata con vetture storiche che si sviluppa lungo River Street nella citt\u00e0 di Savannah, nello Stato della Georgia. \u00c8 lunga 1,6\u00a0km con 6 fermate. Le vetture storiche utilizzate sono tram W5-class realizzati negli anni 1930 per la rete tranviaria di Melbourne.\nLa tranvia venne aperta l'11 febbraio 2009 e fu costruita utilizzando il sedime della ferrovia \"River Street Branch\" della Norfolk Southern Railway, acquistata dalla citt\u00e0 di Savannah nel 2004. In precedenza, la citt\u00e0 di Savannah era servita da una rete tranviaria attiva tra il 1890 e il 24 agosto 1946.\nIl servizio.\nLa linea \u00e8 attiva solo dal gioved\u00ec al sabato."}
{"id": "6323759", "revid": "123716730", "url": "https://it.wikipedia.org/wiki?curid=6323759", "title": "GLOW", "text": "GLOW, acronimo di Gorgeous Ladies of Wrestling, \u00e8 una serie televisiva statunitense creata da Liz Flahive e Carly Mensch in esclusiva per Netflix. \nLa serie ha debuttato il 23 giugno 2017 in tutti i paesi in cui il servizio \u00e8 disponibile. Il mese successivo \u00e8 stata rinnovata per una seconda stagione, distribuita a partire dal 29 giugno 2018. Il 9 agosto 2019 \u00e8 stata pubblicata la terza ed ultima stagione.\nSinossi.\nLos Angeles (California), 1985. Ruth Wilder \u00e8 un'aspirante attrice che riceve un invito per partecipare ad un nuovo programma di wrestling: \"Gorgeous Ladies of Wrestling\". Ruth si ritrova a dover lottare con un gruppo di donne dalla personalit\u00e0 eccentrica sotto la guida di Sam Sylvia, uno scorbutico regista di B-Movie.\nPersonaggi.\nGuest.\nOltre a Kia Stevens (che ha lottato come \"Awesome Kong\" in TNA e \"Kharma\" in WWE) in un ruolo ricorrente, diversi wrestler professionisti hanno realizzato camei per tutta la stagione. Tra questi c'\u00e8 John Hennigan nel ruolo di \"Salty \"The Sack\" Johnson\", un allenatore apparso nel primo episodio; Tyrus e Carlos Edwin, che interpretavano i fratelli wrestler di Carmen; Joey Ryan nei panni di un wrestler noto come \"\"Mr. Monopoly\", e la moglie e lottatrice di Ryan nella vita reale, Laura James, ha interpretato il suo valletto \"Crystal\"; Alex Riley ha interpretato un wrestler noto come \"Steel Horse\"\"; Brooke Hogan come manager del night club Amber Fredrickson; Chavo Guerrero Jr. come \"Chico Guapo\"; e Christopher Daniels e Frankie Kazarian come wrestler senza nome. Hulk Hogan, Ric Flair e Gorgeous George appaiono in alcuni video d'archivio mostrati nel primo e nel quarto episodio della prima stagione.\nAccoglienza.\nLa serie \u00e8 stata accolta positivamente dalla critica. Su Rotten Tomatoes la prima stagione ha un indice di gradimento del 97%, con un voto medio di 7.96 basato su 59 recensioni. Su Metacritic ha un voto di 81 su 100 basato su 35 recensioni."}
{"id": "6323763", "revid": "767487", "url": "https://it.wikipedia.org/wiki?curid=6323763", "title": "Unione Sportiva Fasano 1990-1991", "text": "Questa pagina raccoglie le informazioni riguardanti l'Unione Sportiva Fasano nelle competizioni ufficiali della stagione 1990-1991."}
{"id": "6323767", "revid": "775372", "url": "https://it.wikipedia.org/wiki?curid=6323767", "title": "Emilio Insolera", "text": "Attore sordo, ha scritto, prodotto e diretto \"Sign Gene: i primi supereroi sordi\" , il primo film al mondo su supereroi sordi, di cui ha anche interpretato il ruolo protagonista di Tom Clerc, supereroe portatore di una potente mutazione genetica nota come SGx29 che gli permette di creare superpoteri tramite l\u2019uso della lingua dei segni. \nNel 2019, Insolera si unisce al film di spionaggio della Universal Pictures, \"The 355\", del regista di \"X-Men - Dark Phoenix\", Simon Kinberg, al fianco di Jessica Chastain, Pen\u00e9lope Cruz, Diane Kruger, Lupita Nyong'o, Bingbing Fan, Sebastian Stan ed \u00c9dgar Ram\u00edrez.\nBiografia.\nInsolera \u00e8 nato sordo a Buenos Aires, in Argentina, da genitori italiani, padre siciliano e madre lombarda, anch\u2019essi sordi. Fino all'et\u00e0 di dieci anni cresce nella capitale argentina, per poi far ritorno con la famiglia in Italia, stabilendosi nella regione siciliana, dove frequenta le elementari e le medie. Si trasferisce a Puglia per le superiori. Vincitore della borsa di studio Fulbright-Wirth, si reca presso la Gallaudet University, Washington DC l'unica universit\u00e0 al mondo bilingue, ASL e inglese, pienamente accessibile agli studenti sordi, completa i suoi studi e si \u00e8 laurea in linguistica e film. Successivamente consegue un master in comunicazione di massa con lode presso l'Universit\u00e0 di Roma La Sapienza. Si trasferisce a New York City dove comincia la sua carriera come creativo produttore per MTV. Insolera, oltre ad essere nativo in lingua dei segni, parla e legge le labbra.\nCarriera.\nGirato tra Giappone, Stati Uniti e Italia, Insolera realizza Sign Gene, il primo film d'azione e avventura con supereroi sordi, che acquisiscono superpoteri grazie all'uso della lingua dei segni.. I supereroi scatenano dei poteri grazie a una mutazione genetica nota come SGx29, scaturita proprio da \"secoli di oppressione sociale e linguistica\": si muovono gli oggetti su ordine in lingua dei segni, in tal caso si chiudono le porte solo al proferire \"chiudi\"; vengono create delle armi, in tal caso le spade, con la descrizione manuale di tale forma o si sparano dei proiettili con il segno manuale \"pistola\".\nNato come short-film, Insolera, sollecitato dalle tante richieste di partecipazione, ha deciso di sviluppare la sceneggiatura e di convertirla in un lungometraggio. Il casting \u00e8 venuto per mezzo del passaparola: Insolera \u00e8 stato soprattutto alla ricerca di comunicatori visuali nativi e fluenti in lingua dei segni.\nIl film \"Sign Gene\" \u00e8 stato presentato all'Anteprima Mondiale il 8 settembre 2017 ed \u00e8 stato distribuito nelle sale della UCI Cinemas il 14 settembre 2017. Il film viene poi proiettato nelle sale americane dal 13 Aprile, 2018 con anteprima alla Laemmle Music Hall in Los Angeles e arriva a Giappone il 14 settembre 2018 con collaborazione della IIC Tokyo e Alfa Romeo Japan; successivamente tramite la casa di distribuzione giapponese, la Presidio, la pellicola viene proiettata nelle sale della TOHO Cinemas dal 15 Novembre, 2018.\nSu Los Angeles Times, Michael Rechtshaffen descrive il film come uno che ha \"una voce filmica fresca, unica\" e un \"pot-pourri dal ritmo frenetico di materiali d'archivo combinate con la lingua dei segni e stroboscopiche sequenze d'azione eseguite da un cast di sordi, video effetti simulando granulosit\u00e0, pellicole graffianti e quel mix sonoro, di cui sopra menzionato, tutto avvolgente con un risultato finale che si dimostra di essere tanto inventivo quanto potente\". In Corriere della Sera, Michela Trigari afferma che Sign Gene \u00e8 un film che, grazie all'idea del potere generato dalla lingua dei segni, rende \"visibile quello che \u00e8 invisibile agli occhi\". \"Dal regista al cast internazionale, tutti sono di famiglia sorda da generazioni\" scrive Lucia Bellaspiga in Avvenire \"Il maggior merito di Sign Gene, insomma, \u00e8 di squarciare il velo che separa gli udenti dal mondo misterioso e affascinante dei sordi, proprio come \u00e8 avvenuto nella platea dell\u2019Odeon al momento della festa, tutta unita da quel brindare in silenzio, da quel parlare animatamente senza voce, da quel gioire mimato in cui noi \u2013 incapaci di comunicare \u2013 eravamo i soli esclusi, muti come pesci in una societ\u00e0 abilissima e aliena. S\u00ec, se voleva sovvertire, Insolera ha fatto centro.\" Dalla BBC Radio, Insolera spiega \"Puoi notare l\u2019esistenza di queste grandiose lingue dei segni che sono incredibilmente visuali, e queste richiedono spazio, queste richiedono spazio per crescere.\" Pacific Standard sostiene che \u00e8 \"difficile uscire dal film senza avere la sensazione di aver visto qualcosa di completamente nuovo\" e The Japan Times afferma che \"Insolera \u00e8 colui che ha i superpoteri\".\nInsolera appare nella cover della rivista giapponese, Tokyo Weekender, edizione Novembre 2018, per firma del noto fotografo di fama mondiale Leslie Kee. Nello stesso mese, in occasione del 20\u00ba anniversario della mostra fotografica di Leslie Kee, \u201cWE ARE LOVE\u201d in Tokyo, Insolera viene ritratto nel poster principale.\nSuccessivamente, Emilio Insolera appare nella fashion story di Vanity Fair Italia con Carola Insolera. \nDal gennaio 2019, Insolera collabora con Striscia La Notizia su varie puntate con temi relati alla sordit\u00e0.\nNel Settembre 2019, \u00e8 stato annunciato che l\u2019attore Emilio Insolera si \u00e8 unito al film di spionaggio del regista Simon Kinberg, \"The 355\", al fianco di Jessica Chastain, Pen\u00e9lope Cruz, Diane Kruger, Lupita Nyong'o, Bingbing Fan, Sebastian Stan ed \u00c9dgar Ram\u00edrez. La Universal Pictures ha inizialmente fornito come data d\u2019uscita della pellicola il 15 gennaio 2021 ma a causa della pandemia di COVID-19 ha deciso di posticipare di un anno per il 14 gennaio 2022.\nVita personale.\nInsolera convive con la modella norvegese Carola Insolera. La loro relazione \u00e8 nata a Tokyo.\nImpegno umanitario.\nInsolera collabora con LISMedia e Mason Perkins Deafness Fund alla realizzazione del primo dizionario della Lingua dei Segni Italiana in formato multimediale."}
{"id": "6323772", "revid": "47767", "url": "https://it.wikipedia.org/wiki?curid=6323772", "title": "Giuseppe Chini", "text": "Biografia.\nNato in una famiglia economicamente modesta, Chini studi\u00f2 da autodidatta raggiungendo un livello d'istruzione sufficiente per essere assunto, nel 1889, preso la Cassa ammalati di Rovereto; dopo tre anni venne trasferito presso gli uffici del municipio locale, dove sarebbe rimasto fino al pensionamento nel 1929 e dove svolse, tra gli altri, i compiti di archivista, bibliotecario e ufficiale di cancelleria.\nGrazie a questo lavoro pot\u00e9 recuperare moltissimi documenti relativi alla storia e alla cultura di Rovereto e della Vallagarina; Chini si occup\u00f2 principalmente di divulgare tale materiale, spaziando su numerosi argomenti e trasmettendo ai posteri la testimonianza di vari documenti andati poi persi, ma rimanendo sempre su un livello di approfondimento storico scarso, per quanto attento, ed evitando l'elaborazione dei dati raccolti. La sua opera fino al 1914 si concentr\u00f2 prevalentemente sulla storia locale di epoca medievale, mentre dopo la prima guerra mondiale pass\u00f2 a raccogliere dati e testimonianze relativi al conflitto e all'oppressione austriaca del popolo trentino (collaborando in tal senso con la rivista \"Alba Trentina\" fondata da don Rossaro).\nChini era un convinto irredentista, e fond\u00f2 due societ\u00e0 segrete anti-austriache locali, \"Tremebondo Leno\" e \"Pistuzzi\", e impieg\u00f2 i documenti di cui entrava in possesso per effettuare propaganda irredentista. Con l'inizio della prima guerra mondiale Chini (che era suddito austriaco) trasmise diversi documenti riguardanti i movimenti dell'esercito austriaco in Trentino al Centro d\u2019informazione militare del regio esercito di Verona; nel 1915 venne imprigionato a Katzenau per via della sua dissidenza politica, ma dopo la disfatta di Caporetto gli austriaci trovarono alcuni dei documenti che aveva inviato agli italiani, scoprendo la sua attivit\u00e0 di spionaggio, per la quale fu prima deportato ad Eferding e quindi imprigionato e processato per tradimento a Innsbruck (da dove venne liberato a fine del conflitto).\nDopo la guerra, promosse il restauro del castello di Rovereto e la fondazione del Museo storico italiano della guerra e della Societ\u00e0 di Studi Trentini di Scienze Storiche di Trento, e si impegn\u00f2 con varie associazioni culturali locali, incluse la Biblioteca civica, la Societ\u00e0 Museo civico di Rovereto e l'Accademia degli Agiati.\nOpere.\nIn tutti i suoi anni d'attivit\u00e0 (dal 1888 fino alla morte), Chini produsse pi\u00f9 di un centinaio di scritti, alcuni dei quali inediti; molti sono in realt\u00e0 brevi articoli o recensioni pubblicati su diversi giornali e riviste locali (come \"Vita Trentina\", \"San Marco\", \"Pro cultura\", \"Pro patria nostra\", \"Mente e Cuore\", \"Studi Trentini di Scienze storiche\" e vari altri). Tra le sue opere maggiori si ricordano:"}
{"id": "6323773", "revid": "181699", "url": "https://it.wikipedia.org/wiki?curid=6323773", "title": "Chris Morris (regista)", "text": ""}
{"id": "6323777", "revid": "1494169", "url": "https://it.wikipedia.org/wiki?curid=6323777", "title": "Vittorio (disambigua)", "text": ""}
{"id": "6323780", "revid": "86734367", "url": "https://it.wikipedia.org/wiki?curid=6323780", "title": "Poliziotto Superpi\u00f9", "text": ""}
{"id": "6323781", "revid": "86734385", "url": "https://it.wikipedia.org/wiki?curid=6323781", "title": "De Vittorio", "text": ""}
{"id": "6323783", "revid": "183694", "url": "https://it.wikipedia.org/wiki?curid=6323783", "title": "Friedrich Hasen\u00f6hrl", "text": "Biografia.\nNacque il 30 novembre 1874 a Vienna. Suo padre era un avvocato, mentre la madre proveniva da una famiglia aristocratica.\nStudi\u00f2 scienze presso l'Universit\u00e0 di Vienna sotto la guida di Josef Stefan e Ludwig Boltzmann, ottenendo il dottorato nel 1896. Nel 1907 divenne, succedendo a Boltzmann, direttore del dipartimento di Fisica teorica. Fu docente di fisici che diverranno famosi, tra cui Erwin Schr\u00f6dinger.\nNel 1911 prese parte alla prima Conferenza Solvay, che vide la partecipazione - tra gli altri - di Walther Nernst, Hendrik Lorentz, Jean Baptiste Perrin, Wilhelm Wien, Marie Curie, Henri Poincar\u00e9, Max Planck e Marcel Brillouin, padre di L\u00e9on Brillouin.\nHasen\u00f6hrl si arruol\u00f2 volontariamente nell'esercito austro-ungarico durante la Prima guerra mondiale, e combatt\u00e9 sul fronte del tirolese, dove venne ferito. Una volta guarito, torn\u00f2 in guerra e mor\u00ec in combattimento il 7 ottobre 1915 colpito da una granata..\nL'equivalenza massa-energia.\nIn due articoli del 1904 propose l'equazione:\nLa corresse nel 1905 nella forma:\nSolo nel 1914 il matematico Ebenezer Cunningham rilev\u00f2 l'errore di Hasen\u00f6hrl e mostr\u00f2 che la formulazione esatta della sua equazione era in effetti\nE=mc\u00b2, stabilita da Albert Einstein nel 1905. Bisogna aggiungere che Hasen\u00f6hrl non fu l'unico a sostenere tale proporzionalit\u00e0 tra massa inerziale ed energia elettromagnetica. Dopo J. J. Thomson nel 1881, molti fisici quali Wilhelm Wien (1900), Max Abraham (1902) ed Hendrik Lorentz (1904) avanzarono proposte analoghe (anche se con costanti di proporzionalit\u00e0 differenti) per la cosiddetta massa elettromagnetica, che esprime il contributo dell'energia elettromagnetica alla massa totale dei corpi carichi. Infine, Henri Poincar\u00e9 nel 1900 utilizz\u00f2 implicitamente \"m=E/c2\" per la massa dovuta all'energia elettromagnetica."}
{"id": "6323784", "revid": "306856", "url": "https://it.wikipedia.org/wiki?curid=6323784", "title": "Distintivo da berretto austroungarico", "text": "Il distintivo da berretto austroungarico (\"Kappenabzeichen\" in tedesco) era una piccola placchetta non ufficiale, prodotta a fini di propaganda e di ricordo, venduta ai militari dell'esercito ed ai civili dell'Impero austro-ungarico durante la prima guerra mondiale per raccogliere fondi da destinare a varie finalit\u00e0 di carattere assistenziale.\nStoria.\nMotivazione.\nQuesto piccolo ornamento, che era nato con la motivazione dichiarata di raccogliere fondi, era curato esteticamente in modo da essere pi\u00f9 interessante non solo per i militari ma anche per i civili. Sia i militari sia i civili trovavano poi nel Kappenabzeichen motivazioni patriottiche.\nUtilizzo e diffusione.\n\u00c8 stato un ornamento caratteristico per i soldati che lo utilizzavano anche per ricordare i reparti presso i quali avevano prestato servizio o i luoghi ove avevano combattuto, ed era usato sia dai militari semplici sia dagli ufficiali pi\u00f9 alti in grado che lo appuntavano solitamente sul proprio berretto (\"Feldkappe\" in tedesco).\nCollezionismo.\nQuesti oggetti, che furono anche strumenti di propaganda, divennero in seguito ricercati da parte del collezionismo."}
{"id": "6323785", "revid": "729019", "url": "https://it.wikipedia.org/wiki?curid=6323785", "title": "Reims-Cessna F406 Caravan II", "text": "Il Reims-Cessna F406 Caravan II \u00e8 un aereo bi-turboelica per trasporto passeggeri e merci progettato e sviluppato dalla Reims Aviation in collaborazione con Cessna.\nStoria del progetto.\nL'F406 Caravan II \u00e8 un monoplano ad ala bassa bimotore a turboelica da 14 posti costruito in alluminio. L'aereo \u00e8 uno sviluppo del Cessna 404 Titan con due motori Pratt &amp; Whitney Canada PT6.\nL'aereo vol\u00f2 per la prima volta il 22 settembre del 1983 e venne prodotto dalla Reims Aviation fino al 2013 quando l'azienda chiuse.\nNel 2014 l'azienda produttrice di motori aeronautici, Continental Motors Inc., sussidiaria americana dell'Aviation Industry Corporation of China, in partnership con la francese ASI Innovation acquist\u00f2 i diritti di produzione dell'F406. La Continental Motors voleva riprendere la produzione dell'aereo, inclusa una variante con motore diesel a pistoni commercializzata dalla ASI.\nL'F406 era progettato per il trasporto passeggeri e per carichi leggeri, poteva essere utilizzato anche per ruoli militari di sorveglianza. Per incrementare le capacit\u00e0 di carico, l'aereo poteva essere equipaggiato con un gavone esterno attaccato sotto la pancia. La versione \"Surmar\" (dal francese \"\"Sur\"veillance \"Mar\"itime\", sorveglianza marittima) era equipaggiata da un radar a scansione a 360\u00b0.\nSebbene l'aereo fosse economicamente , per esempio il Cessna 208 Caravan, avendo due motori soddisfaceva i regolamenti europei riguardanti i voli commerciali, che prevedono che si possano effettuare voli commerciali strumentali solo con aerei plurimotore (IFR \"commercial flight\")."}
{"id": "6323838", "revid": "149485", "url": "https://it.wikipedia.org/wiki?curid=6323838", "title": "Konrad Johann Martin Langenbeck", "text": "Biografia.\nLangenbeck studi\u00f2 medicina presso l'Universit\u00e0 di Jena. Nel 1802 ottenne il permesso di praticare medicina sotto la direzione di August Gottlieb Richter (1742-1812) presso l'Universit\u00e0 di Gottinga. Nel 1804, divent\u00f2 professore associato e fond\u00f2 il proprio Istituto di chirurgia e oftalmologia tre anni dopo. Nel 1814 divenne professore a Gottinga e chirurgo generale dell'esercito di Hannover. Insegn\u00f2 all'universit\u00e0 per una durata di cinquant'anni tra i suoi studenti pi\u00f9 notevoli vi sono Louis Stromeyer (1804-1876) e Bernhard von Langenbeck (1810-1887). Divenne conosciuto per essere uno dei migliori chirurghi dell'Ottocento, in particolare per la sua velocit\u00e0 e la precisione durante le amputazioni.\nDopo la sua morte, fu rimpiazzato da Friedrich Gustav Jakob Henle (1809-1885). Nel 1845 era stato eletto membro dell'Accademia reale svedese delle scienze, e Cavaliere del ordine reale guelfo."}
{"id": "6323841", "revid": "767487", "url": "https://it.wikipedia.org/wiki?curid=6323841", "title": "Dora, la esp\u00eda", "text": "Dora, la esp\u00eda \u00e8 un film del 1943 diretto da Raffaello Matarazzo.\nProduzione.\nIl film \u00e8 stato interamente girato in Spagna.\nDistribuzione.\nPur essendo prodotto da una societ\u00e0 italiana, il film non \u00e8 mai stato distribuito in Italia."}
{"id": "6323842", "revid": "741067", "url": "https://it.wikipedia.org/wiki?curid=6323842", "title": "Dora la esp\u00eda", "text": ""}
{"id": "6323843", "revid": "741067", "url": "https://it.wikipedia.org/wiki?curid=6323843", "title": "Dora o le spie", "text": ""}
{"id": "6323846", "revid": "1543377", "url": "https://it.wikipedia.org/wiki?curid=6323846", "title": "Giovanni Malfer", "text": "Biografia.\nFrequent\u00f2 il Ginnasio di Rovereto e pratic\u00f2 l'attivit\u00e0 di assicuratore nell'ufficio paterno delle Assicurazioni generali di Trieste-Venezia dal 1907 al 1914, delle quali fu rappresentante procuratore dal 1914 al 1951.\nDal 1915 al 1918 fu profugo a Firenze. Fu in quel periodo che progett\u00f2 un Museo storico della guerra per Rovereto. \nRientrato nella citt\u00e0 natale, dal 1919 al 1921 coordin\u00f2 il progetto di realizzazione del museo e ne divenne cofondatore, insieme a Antonio Rossaro, Antonio Piscel e Giuseppe Chini.\nDal 1921 al 1954 fu provveditore del Museo storico italiano della guerra di Rovereto. Durante quel periodo, dal 1943 al 1947 ne fu presidente e nel 1946 venne realizzata la biblioteca del museo.\nOltre alla sua attivit\u00e0 di supporto allo sviluppo del museo, dal 1930 al 1971 fu direttore della rivista \"Atti dell'Accademia Roveretana degli Agiati\" per le Classi scienze umane, lettere ed arti. La sua attivit\u00e0 di socio dell'Accademia Roveretana degli Agiati, dal 1\u00ba gennaio 1925, fu molto intensa, tanto che occup\u00f2 varie cariche e ne divenne archivista dal 1961 al 1971. Oltre a ci\u00f2, svolse l'attivit\u00e0 di conservatore per l'archeologia e per la numismatica. Fu delegato fiduciario per la stima delle eredit\u00e0 di Paolo Orsi, Federico Halbherr, i conti Castelbarco-Loppio, e altri.\nPartecip\u00f2 a vari gruppi di ricerca e ai lavori di istituzioni scientifiche e culturali quali l'Istituto per la storia del Risorgimento, il Museo civico di Rovereto, la Societ\u00e0 di studi trentini di scienze storiche, la Societ\u00e0 di abbellimento e turismo di Rovereto.\nGli fu conferita una medaglia d'argento militare cecoslovacca per merito di I grado (1948), una medaglia d'oro del Ministero della difesa (1954) e l'onorificenza di Cavaliere al merito della Repubblica (1954). Nel 1968 divenne Cavaliere ufficiale al merito della Repubblica italiana e nel 1972 Commendatore della Repubblica italiana.\nPer il suo impegno e la passione che profuse, venne nominato presidente onorario del Museo storico della guerra di Rovereto dal 1962 al 1973."}
{"id": "6323849", "revid": "101175", "url": "https://it.wikipedia.org/wiki?curid=6323849", "title": "Kousuke Akiyoshi", "text": ""}
{"id": "6323850", "revid": "101175", "url": "https://it.wikipedia.org/wiki?curid=6323850", "title": "Shinichi Itoh", "text": ""}
{"id": "6323851", "revid": "256896", "url": "https://it.wikipedia.org/wiki?curid=6323851", "title": "Ceneda (disambigua)", "text": ""}
{"id": "6323852", "revid": "1318658", "url": "https://it.wikipedia.org/wiki?curid=6323852", "title": "Contea dei Marsi", "text": "La contea dei Marsi fu un dominio feudale esistito tra la met\u00e0 del IX secolo e la met\u00e0 del XII secolo. Prese il nome dall'antico popolo italico dei Marsi. Situata nel settore occidentale della contemporanea regione Abruzzo, occupava la regione storico-geografica della Marsica e alcuni territori limitrofi.\nStoria.\nNel corso dell'Alto Medioevo, nel 774, in seguito all'avvento dei Franchi di Carlo Magno il gastaldato longobardo dei Marsi, incluso fino ad allora nel Ducato di Spoleto di cui rappresent\u00f2 l'estremo confine meridionale,\nfu donato unitamente all'intera provincia Valeria allo Stato Pontificio. Al peso sociale e politico delle abbazie e dei monasteri benedettini si affianc\u00f2 quello del clero secolare che rafforz\u00f2 l'opera di cristianizzazione delle popolazioni locali. Tuttavia furono numerose le nuove donazioni e le concessioni confermate dai franchi all'abbazia di Farfa, a cui risulta la licenza del 778 del gastaldo franco-longobardo Raimone relativa allo \"jus piscandi\", ovvero al diritto di pesca nel lago Fucino e il controllo dei poderi esercitato dai funzionari Gotefridi e Guerrani, e all'abbazia di Montecassino a cui risulta, tra le altre, la concessione del 1007 del gastaldo Otteramo (scritto \"Opteramo\" o \"Otturano\") di due chiese ricadenti nel territorio della contemporanea Avezzano, San Clemente e San Gregorio in Serviliano, e poi ancora ai monasteri e alle badie benedettine di Sant'Angelo in Barregio, Subiaco, San Vincenzo al Volturno e San Clemente a Casauria, quest'ultima oggetto di una donazione datata 879 in cui si evince come lo sculdascio longobardo Garibaldo fu costretto a cedere le sue propriet\u00e0.\nAgli aristocratici e funzionari longobardi, ancora presenti anche se con poteri oramai molto ridotti, fu concesso gi\u00e0 a cominciare dalla seconda met\u00e0 del IX secolo da Lotario I, sovrano del Regno d'Italia medievale, e dal successore nonch\u00e9 imperatore tedesco, il figlio Ludovico II il Giovane, il titolo di conte. Nacque cos\u00ec, presumibilmente tra gli anni 859 e 860, la vasta contea dei Marsi che incluse anche diverse aree limitrofe alla contemporanea regione marsicana e il territorio di Carsoli. Tra i primi conti dei Marsi figura Gaiderisius. \nCome sede comitale sarebbe stata confermata la Civitas Marsicana, situata presso l'antico foro romano di Marruvium, presumibilmente gi\u00e0 sede della precedente gastaldia longobarda unitamente alla corte comitale sita al monastero di Santa Maria in Apinianico, a monte della contemporanea Pescina.\nNella seconda met\u00e0 del IX secolo i funzionari marsicani contribuirono a contrastare l'invasione dei Saraceni nel meridione, in particolare il gastaldo Suavilo (Suabilum) difese Capua nell'886 insieme ad Atenolfo il Grande.\nCon l'arrivo in Italia di Ugo di Provenza, divenuto sovrano nel 926, fu investito del titolo di conte dei Marsi, il capostipite Berardo Berardi, detto \"il Francisco\", zio materno del nobile francese e, come attestato da vari studiosi, pronipote diretto dell'imperatore Carlo Magno. A lui furono assegnati inizialmente i comitati di Amiterno, Forcona, Marsia, Reate e Valva. Nel 937 Berardo guid\u00f2 una schiera armata composta da combattenti marsi e peligni a Furca Ferrati dove, dopo una cruenta battaglia, sbaragli\u00f2 i predoni ungari entrati nell'area del Fucino dopo aver saccheggiato Capua e Montecassino. Le donazioni effettuate dai nobili Doda e Rainaldo ai monaci cassinesi rafforzarono la presenza dei benedettini nel territorio della Marsica dove la chiesa di Santa Maria delle Grazie in Luco divenne un'importante prepositura. \nI sovrani Lotario II e Berengario II d'Ivrea guidarono il Regno d'Italia dal 947 al 951, ad essi successero i sovrani Ottone I e Ottone II di Sassonia che nella seconda met\u00e0 del X secolo visitarono il territorio della contea. Nel 1025 la sede comitale fu spostata a Celano da uno dei successori della casata, Berardo Berardi, la contea fu governata in modo autonomo fino al XII secolo, intessendo buoni rapporti con una parte della Chiesa tanto da consentire l'insediamento di un proprio vescovo alla guida della diocesi dei Marsi. Per via della rivalit\u00e0 fra i nobili locali, uno di questi, Attone dei Marsi, cre\u00f2 in seno alla circoscrizione vescovile originaria la piccola diocesi di Carsoli, elevando a cattedrale la chiesa di Santa Maria in Cellis. Lo scisma diocesano ebbe una durata di pochi anni tanto che nel 1057 il sinodo romano riconobbe Pandolfo come unico vescovo dei Marsi; contestualmente Attone fu trasferito alla sede di Chieti. A cavallo tra l'XI e il XII secolo Crescenzio Berardi e i suoi figli furono vanamente impegnati a contenere l'avanzata dei Normanni nell'Italia centrale. Nel 1101 questi, in soccorso di Papa Pasquale II, catturarono l'antipapa Teodorico espugnando Albe.\nCon la nascita del \"Regnum Sicili\u00e6\" il territorio fu diviso tra il 1143 e il 1150 nelle tre nuove contee di Albe, Carsoli e Celano che in periodi successivi, riunite in buona parte sotto i feudatari di un'unica casata, continuarono ad essere denominate e riconosciute come \"Contea dei Marsi\" o \"Ducato dei Marsi\"."}
{"id": "6323856", "revid": "1337338", "url": "https://it.wikipedia.org/wiki?curid=6323856", "title": "Assedio di Akragas", "text": ""}
{"id": "6323859", "revid": "86736243", "url": "https://it.wikipedia.org/wiki?curid=6323859", "title": "Castello di San Martino (Ceneda)", "text": ""}
{"id": "6323863", "revid": "1889177", "url": "https://it.wikipedia.org/wiki?curid=6323863", "title": "Rete Trentino Grande Guerra", "text": "La Rete Trentino Grande Guerra \u00e8 un sistema museale e territoriale della provincia autonoma di Trento che ha l'obiettivo di mettere in rete e valorizzare il patrimonio legato alla prima guerra mondiale. Il progetto \u00e8 nato il 5 giugno 2009 ed \u00e8 coordinato dal Museo storico italiano della guerra di Rovereto.\nObiettivi.\nSubito dopo la fine della Grande Guerra numerosi cacciatori di reperti si sono interessati alla raccolta e alla conservazione di cimeli risalenti al conflitto; in poco tempo su tutto il territorio provinciale, soprattutto lungo i vecchi territori di confine, sono sorti dei musei per raccogliere e valorizzare questo vasto patrimonio. Nel 2009, per cercare di collegare maggiormente questi musei (di dimensioni generalmente medio-piccole), su iniziativa privata nasce la Rete Trentino Grande Guerra.\nL'obiettivo principale \u00e8 quello di mettere in rete musei, associazioni ed enti territoriali sul territorio trentino legati alla tutela e alla valorizzazione del patrimonio correlato alla Prima Guerra mondiale, occupandosi anche di coordinare gli eventi al fine di organizzare una migliore proposta culturale.\nLa Rete \u00e8 partner dell'iniziativa \"Trentino '14-'18 - Dalla Guerra alla Pace\", progetto della Provincia autonoma di Trento di coordinamento degli eventi dal 2014 al 2018 legati alla celebrazione del centenario del primo conflitto mondiale.\nMusei aderenti.\nAl 2017 la Rete \u00e8 composta da 19 tra musei e fondazioni storiche:"}
{"id": "6323864", "revid": "729019", "url": "https://it.wikipedia.org/wiki?curid=6323864", "title": "Castello di San Martino della Vaneza", "text": "Il castello di San Martino della Vaneza \u00e8 un fortilizio medievale situato in localit\u00e0 San Martino di Cervarese Santa Croce, in provincia di Padova.\nSorge lungo la riva destra del Bacchiglione.\nStoria.\nIl castello fu eretto in posizione strategica, al confine tra i territori di Padova e di Vicenza e lungo il Bacchiglione, importante via commerciale. La sua parte pi\u00f9 antica, la torre, risale all'XI secolo.\nFu uno dei pochi castelli ad essere risparmiati dalle devastazioni di Ezzelino III da Romano. Nel 1324 il comune di Padova lo don\u00f2 a Nicol\u00f2 da Carrara, per aver difeso la citt\u00e0 durante le lotte contro Cangrande della Scala. I Carraresi vi attuarono importanti lavori di restauro, agendo in particolare sulla cinta muraria e sulla merlatura della torre.\nCon il passaggio di Padova alla Serenissima perse ogni importanza militare. Non cadde per\u00f2 in rovina poich\u00e9, dato in affitto e poi acquistato dalla famiglia Vendramin, fu convertito in base commerciale per la raccolta del legname proveniente dai boschi vicini, che poi veniva inviato ai cantieri veneziani via fiume. I Vendramin vi aggiunsero anche un mulino natante, che funzion\u00f2 sino all'Ottocento.\nQuando i traffici diminuirono fu convertito a dimora civile, decadendo successivamente.\nPassato ai Filippini, dal 1930 al 1978 fu della famiglia Antonini Papafava dei Carraresi. Dal 1979 appartiene alla provincia di Padova, che lo ha rivalorizzato allestendovi il Museo archeologico del fiume Bacchiglione."}
{"id": "6323865", "revid": "113115839", "url": "https://it.wikipedia.org/wiki?curid=6323865", "title": "Future Percussion", "text": "Future percussion \u00e8 un album di Tullio De Piscopo, pubblicato nel 1978."}
{"id": "6323866", "revid": "1934238", "url": "https://it.wikipedia.org/wiki?curid=6323866", "title": "Dichiarazione di Roma", "text": "La dichiarazione di Roma \u00e8 un documento politico con cui, in occasione dei sessant'anni dall'avvio del processo di integrazione dell'Europa, 27 Paesi membri dell'Unione europea su 28 (assente il Regno Unito, in procinto di intraprendere i negoziati per l'uscita dall'UE) e le istituzioni politiche dell'Unione - Consiglio europeo, Parlamento e Commissione - hanno solennemente rinnovato gli impegni sottoscritti dai padri fondatori della CEE nel 1957.\nIl testo \u00e8 stato firmato il 25 marzo 2017 nella sala degli Orazi e dei Curiazi del Palazzo dei Conservatori di Roma."}
{"id": "6323867", "revid": "1337338", "url": "https://it.wikipedia.org/wiki?curid=6323867", "title": "Battaglia di Akragas", "text": ""}
{"id": "6323869", "revid": "640389", "url": "https://it.wikipedia.org/wiki?curid=6323869", "title": "Territori occupati militarmente", "text": "L'elenco che segue sono i territori occupati militarmente da uno stato a scapito di un altro. Le occupazioni militari di territori stranieri, sono convenzionalmente e internazionalmente chiariti ed integrati con la Convenzione dell'Aia del 1907, quindi inclusi in questo articolo.\nL'occupazione militare \u00e8 efficace il controllo provvisorio di un certo potere su un territorio che non \u00e8 sotto la sovranit\u00e0 formale di tale entit\u00e0, senza la volont\u00e0 del sovrano reale.\nL'occupazione militare si distingue dall'annessione per la sua natura temporanea provvisoria (vale a dire senza richiesta di sovranit\u00e0 permanente), per la sua natura militare e dai diritti di cittadinanza del potere di controllo che non vengono conferiti alla popolazione soggiogata.\nOccupazioni militari del passato.\nGli eventi precedenti alla Convenzione dell'Aia del 1907 non sono elencati."}
{"id": "6323870", "revid": "124123", "url": "https://it.wikipedia.org/wiki?curid=6323870", "title": "Charles \u00c9mile Fran\u00e7ois-Franck", "text": "Biografia.\nDal 1871 lavor\u00f2 come stagista presso l'ospedale di Bordeaux, poi ritorn\u00f2 nel suo paese natale, Parigi, dove lavor\u00f2 come assistente di \u00c9tienne-Jules Marey nel laboratorio di fisiopatologia del Coll\u00e8ge de France. Nel 1885 fu nominato direttore del laboratorio, e nel 1890, raggiunse il titolo di professore. Tra i suoi collaboratori presso il Coll\u00e8ge de France vi era il neuropatologo Gustave Roussy. Nel 1887 fu eletto membro dell'Acad\u00e9mie nationale de m\u00e9decine.\nLa sua ricerca comprendeva principalmente gli studi della vasodilatazione, del flusso polmonare e delle funzioni cerebrali. Era il pioniere della simpaticectomia (interruzione del sistema nervoso simpatico)."}
{"id": "6323902", "revid": "1371684", "url": "https://it.wikipedia.org/wiki?curid=6323902", "title": "Sulci di Marte", "text": "Segue una lista dei sulci presenti sulla superficie di Marte. La nomenclatura di Marte \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI sulci di Marte portano il nome di albedo presenti sulle mappe marziane di Eug\u00e8ne Michel Antoniadi e Giovanni Virginio Schiaparelli che a loro volta si rifacevano a termini della cultura classica greca e romana."}
{"id": "6323906", "revid": "287204", "url": "https://it.wikipedia.org/wiki?curid=6323906", "title": "Stazione di Carnol\u00e9s", "text": ""}
{"id": "6323910", "revid": "697352", "url": "https://it.wikipedia.org/wiki?curid=6323910", "title": "Anatole Chauffard", "text": "Biografia.\nConsegu\u00ec il dottorato nel 1882, e divenne \"m\u00e9decin des H\u00f4pitaux\". Nel 1907 fu nominato professore di medicina interna presso la facolt\u00e0 di Parigi. Fu membro della Acad\u00e9mie de M\u00e9decine, e nel 1911 raggiunse la cattedra clinica presso l'Universit\u00e0 Pierre e Marie Curie.\nChauffard \u00e8 ricordato per le sue opere sulle malattie del fegato e la sua ricerca fisiopatologica della sferocitosi ereditaria.\nIl suo nome \u00e8 associato con le seguenti malattie:"}
{"id": "6323911", "revid": "1543377", "url": "https://it.wikipedia.org/wiki?curid=6323911", "title": "Ocampo (Guanajuato)", "text": "Ocampo \u00e8 una citt\u00e0 dello stato di Guanajuato, nel Messico centrale, capoluogo dell'omonima municipalit\u00e0.\nLa municipalit\u00e0 conta 20.579 abitanti e copre un'area di 1.019,49\u00a0km\u00b2."}
{"id": "6323918", "revid": "729019", "url": "https://it.wikipedia.org/wiki?curid=6323918", "title": "St. Chamond 155 mm Mle 1916", "text": "Il Canon St. Chamond 155 mm Mle 1916 era un cannone pesante francese della prima guerra mondiale.\nStoria.\nEntro la fine del 1914, l'esercito francese ha improvvisato l'utilizzo di cannoni navali come il modello da 14 cm o quello da 16 cm del 1910 per poterli utilizzare contro i nemici come fuoco di controbatteria. Nel 1916 sono apparsi i primi calibri da 14 cm e 145 mm progettati dai produttori di armamenti Saint Chamond e Schneider.\nNel 1916 sono apparsi nuovi adattamenti per i cannoni da 14 cm e 145 mm da parte dei produttori propri del settore navale, la Saint-Chamond e la Schneider.\nLa progettazione di questo pezzo ha rilevato la veloce usura della canna, tanto che si \u00e8 reso necessario utilizzare una camera con un calibro maggiorato, ovvero da 155 millimetri. \u00c8 per questo che erroneamente questo cannone \u00e8 viene anche chiamato Canon 145/155 mm Mle 1916, nonostante non venne realizzato/utilizzato durante la prima guerra mondiale.\nConsegnato all'esercito francese nel 1917, i suoi primi colpi furono sparati nella regione Champagne nel mese di aprile (comune di Moronvilliers). La gittata massima lo rendera un'arma considerevole: 18 chilometri. Nel marzo 1918 erano operativi 160 pezzi, ma il loro uso intensivo ha comportato ad una rapida usura che ne rimasero operativi solo 43 al momento dell'armistizio. L'esercito francese nel 1940 aveva ancora 152 cannoni di questo tipo nel corso della sua entrata in guerra.\nUn esemplare \u00e8 esposto presso il Museo storico italiano della guerra, all'interno del castello di Rovereto, nella citt\u00e0 della Quercia.\nCaratteristiche tecniche.\nIl cannone era dotato di alcuni organi elastici, il freno idraulico e un ricuperatore pneumatico. Era anche dotato di un apposito apparecchio di puntamento: un cannocchiale utilizzato generalmente per le bocche di fuoco di grosso calibro, il modello 1888-1900.\nAltre caratteristiche techniche:\nProietti.\nIl cannone era in grado di sparare diversi proietti:"}
{"id": "6323920", "revid": "1543377", "url": "https://it.wikipedia.org/wiki?curid=6323920", "title": "Gliese 422 b", "text": "Gliese 422 b o GJ 422b \u00e8 un pianeta extrasolare che orbita attorno alla stella Gliese 422, una nana rossa distante 41 anni luce dal sistema solare.\nCaratteristiche.\nIl pianeta \u00e8 grande quasi il doppio della Terra e orbita attorno ad una stella nana rossa, pi\u00f9 piccola e fredda del Sole. Il pianeta, considerando dimensioni e massa, potrebbe essere una Super Terra, dotato quindi di superficie solida e avere quindi condizioni adatte allo sviluppo della vita, o un mininettuno, a seconda della composizione chimica del suo interno e delle propriet\u00e0 dell'atmosfera.\nGliese 422 b orbita attorno alla sua stella a 0,12 UA, ovvero ad appena 18 milioni di chilometri da essa (contro i 150 della Terra), ma poich\u00e9 la luminosit\u00e0 e il calore di quest'ultima sono inferiori a quelli del Sole il pianeta si trova nella zona abitabile della stella e la temperatura sulla sua superficie potrebbe permettere quindi la formazione di acqua allo stato liquido. La temperatura di equilibrio in superficie \u00e8 stimata essere di 231 K (-42 \u00b0C] e il suo indice di similarit\u00e0 terrestre di 0,71, tuttavia essendo pi\u00f9 massiccio della Terra potrebbe essere dotato di un'atmosfera pi\u00f9 densa sufficiente a creare un effetto serra in grado innalzare pesantemente la temperatura."}
{"id": "6323935", "revid": "344503", "url": "https://it.wikipedia.org/wiki?curid=6323935", "title": "Burt Dalton", "text": "Per il suo lavoro di supervisore agli effetti visivi del film \"Il curioso caso di Benjamin Button\" ha vinto un premio Oscar ai migliori effetti speciali nel 2009. \u00c8 stato candidato allo stesso premio nel 2010 per \"Star Trek\", nel 2014 per \"Into Darkness - Star Trek\" e nel 2017 per \"Deepwater - Inferno sull'oceano\"."}
{"id": "6323937", "revid": "122264847", "url": "https://it.wikipedia.org/wiki?curid=6323937", "title": "Canottaggio ai Giochi della XVIII Olimpiade - Otto maschile", "text": "La competizione dell'otto maschile dei Giochi della XVIII Olimpiade si \u00e8 svolta dal 11 al 15 ottobre 1964 nel bacino del Lago Sagami a Sagamihara."}
{"id": "6323945", "revid": "1305772", "url": "https://it.wikipedia.org/wiki?curid=6323945", "title": "Distretto di Salyan", "text": ""}
{"id": "6323947", "revid": "729019", "url": "https://it.wikipedia.org/wiki?curid=6323947", "title": "TRAX", "text": "Il TRAX, ufficialmente Transit Express, \u00e8 la rete tranviaria a servizio della citt\u00e0 di Salt Lake City e dei suoi sobborghi, nello Stato dello Utah. Aperta il 4 dicembre 1999, \u00e8 gestita dalla Utah Transit Authority.\nLa rete \u00e8 lunga 72,1\u00a0km con 50 stazioni. Si compone di tre linee identificate con colori diversi: la linea blu, aperta nel 1999, la linea rossa, aperta nel 2001 e la linea verde, aperta nel 2011. Diverse stazioni della rete interscambiano con il servizio ferroviario suburbano FrontRunner, gestito sempre dalla Utah Transit Authority."}
{"id": "6323959", "revid": "124123", "url": "https://it.wikipedia.org/wiki?curid=6323959", "title": "Aleksandr U\u0161akov (bobbista)", "text": "Biografia.\nInizi\u00f2 a gareggiare nel 2006 come frenatore per la squadra nazionale russa. Debutt\u00f2 in \"Coppa Europa\" a dicembre 2006 conquistando una vittoria nell'ultima gara dell'annata 2006/07. Esord\u00ec in Coppa del Mondo all'avvio della stagione 2007/08, il 1\u00ba dicembre 2007 a Calgary, dove termin\u00f2 la gara a quattro al 15\u00ba posto e colse il suo unico podio il 10 febbraio 2008 a Winterberg quando si piazz\u00f2 al 2\u00ba posto nel bob a quattro con Aleksandr Zubkov, Dmitrij St\u00ebpu\u0161kin e Aleksej Andrjunin.\nPrese parte ai mondiali di Calgary 2008 classificandosi al nono posto nel bob a quattro con Dmitrij Abramovi\u010d, P\u00ebtr Moiseev e Sergej Prudnikov, in quella che fu l'ultima gara della sua breve carriera."}
{"id": "6323985", "revid": "599013", "url": "https://it.wikipedia.org/wiki?curid=6323985", "title": "Dm\u00edtrij St\u00ebpu\u0161kin", "text": ""}
{"id": "6323987", "revid": "287204", "url": "https://it.wikipedia.org/wiki?curid=6323987", "title": "BD-08 2823 c", "text": "BD-08 2823 c \u00e8 un pianeta extrasolare distante circa 137 anni luce dalla Terra, orbitante attorno alla stella BD-08 2823,nella costellazione del Sestante. \u00c8 stato scoperto nel 2009 dallo strumento HARPS dell'osservatorio di La Silla col metodo della velocit\u00e0 radiale.\nCaratteristiche.\nBD-08 2823c \u00e8 un pianeta poco pi\u00f9 piccolo di Giove ed ha almeno un terzo della sua massa ed orbita attorno ad una nana gialla molto simile al nostro Sole ogni 7,8 mesi circa. Si tratta di un gigante gassoso che orbita a 0,68 UA dalla sua stella, ovvero a circa 102 milioni di chilometri. \nQuesto pianeta \u00e8 anche considerato un giove eccentrico, in quanto la sua orbita non \u00e8 circolare ma ellittica e passa da 102 a 155 milioni di chilometri nel corso della sua rivoluzione, che dura circa 237 giorni. "}
{"id": "6323988", "revid": "110157", "url": "https://it.wikipedia.org/wiki?curid=6323988", "title": "L'ultima notte bianca", "text": "L'ultima notte bianca \u00e8 un romanzo scritto da Alessandro Perissinotto nel 2007, \u00e8 il secondo con protagonista la psicologa Anna Pavesi che si trova nuovamente ad indossare i panni di un'investigatrice.\nTrama.\nAnna viene pregata da un'amica ed ex collega del centro recupero di Torino di cercare la giovane collaboratrice Germana scomparsa da alcuni giorni.\nTorino \u00e8 la citt\u00e0 dove Anna ha vissuto con l'ex marito e dalla quale \u00e8 andata via per tentare di rifarsi una nuova vita; decider\u00e0 di affrontare l'indagine che si dimostrer\u00e0 piena di testimoni reticenti, di esseri umani allo sbando ed insospettabili giustizieri confusi nel caotico finale delle Olimpiadi Invernali del 2006.\nTecnica narrativa.\nLa narrazione \u00e8 in prima persona da parte di Anna."}
{"id": "6323989", "revid": "1613450", "url": "https://it.wikipedia.org/wiki?curid=6323989", "title": "Jay Bell", "text": "Biografia.\nNato in Kansas, \u00e8 sposato con l'artista e industrial designer Andreas Bell.\n\u00c8 autore della serie di romanzi \"Something Like... (\" in Italia tradotto\": Come se fosse ...)\", dedicata al tema dell'amore omosessuale. La saga ha avuto inizio con il volume \"Come se fosse estate\", pubblicato negli Stati Uniti d'America nel 2011 ed in Italia dall'editore Playground. La saga \u00e8 giunta nel 2017 al nono volume.\nGrazie al romanzo \"Ragazzi Kamikaze\" (\"Kamikaze Boy\") dedicato al tema dell'bullismo omofobico ha vinto il \"Lambda Literary Award\" nel 2013."}
{"id": "6323990", "revid": "110157", "url": "https://it.wikipedia.org/wiki?curid=6323990", "title": "Chiesa della Madonna della Difesa", "text": "La chiesa della Madonna della Difesa (in lingua francese \u00e9glise de Notre-Dame-de-la-D\u00e9fense) \u00e8 una chiesa cattolica nel quartiere Petite Italie di Montr\u00e9al, Qu\u00e9bec, Canada. \u00c8 stata costruita da italiani immigrati nella citt\u00e0, in prevalenza dal Molise, per commemorare l'apparizione della Madonna a \"La Difesa\", una contrada del comune di Casacalenda. \u00c8 stata disegnata da Roch Montbriant e un artista italo-canadese Guido Nincheri. \u00c8 in stile neoromanico e presenta una pianta a forma di croce greca. \u00c8 stata consacrata nel 1919. La volta dell'abside venne realizzata tra il 1927 e il 1933,\n\u00c8 famosa per la sua grande cupola, per la facciata in mattoni, e soprattutto per i suoi affreschi di Guido Nincheri. Un affresco particolarmente noto raffigura Benito Mussolini; dipinto prima della seconda guerra mondiale, in commemorazione della firma dei Patti Lateranensi. Una statua di fronte alla chiesa ricorda le \"vittime di tutte le guerre\".\nDesignato come sito storico nazionale del Canada nel 2002, si trova al 6800 Henri-Julien Avenue all'angolo con Dante Street (Jean-Talon o Beaubien metro stations) nel distretto di Rosemont-La Petite-Patrie. La chiesa serve la pi\u00f9 antica comunit\u00e0 italiana in Canada.\nTre sacerdoti servono alla chiesa, padre Luca Brancolini, padre Giuseppe Manzini e padre Jacques Duplouy; sono membri della Fraternit\u00e0 sacerdotale dei missionari di San Carlo Borromeo."}
{"id": "6323991", "revid": "380654", "url": "https://it.wikipedia.org/wiki?curid=6323991", "title": "Superstar Billy Graham", "text": ""}
{"id": "6323995", "revid": "124123", "url": "https://it.wikipedia.org/wiki?curid=6323995", "title": "Nicolas-Sylvestre Bergier", "text": "Biografia.\nBergier nasce a Darney in Lorena. Dopo un corso di teologia presso l'Universit\u00e0 di Besan\u00e7on, consegue il titolo di medico e - dopo essere stato anche ordinato sacerdote - si reca a Parigi per completare gli studi. Tornando a Besan\u00e7on nel 1748, gli viene affidata una parrocchia. In seguito diventa presidente del collegio della citt\u00e0, che in passato era stato sotto la direzione dei Gesuiti.\nNel 1769 l'arcivescovo di Parigi, Christophe de Beaumont, lo nomina Canonico della Cattedrale, e da allora in poi Bergier risiede a Parigi. \nOpere.\nPio sacerdote ed energico studente, Bergier dedica gran parte del tempo a scrivere in difesa della religione. Accetta di correggere alcuni articoli della \nEncyclop\u00e9die, ma si trova costretto a scrivere anche articoli completamente originali, che poi formano il Dictionnaire de th\u00e9ologie, come sezione della Encyclop\u00e9die. Le opere di Bergier spaziano in tutti i campi della teologia apologetica, ad eccezione di \"Les elementi Primitifs des langues\" (Besan\u00e7on, 1764) e \"L'origine des Dieux du paganisme\" (Paris, 1767).\nTra le sue opere apologetiche e teologiche pi\u00f9 importanti si possono annoverare:\nIl Dictionnaire th\u00e9ologique ha subito numerose modifiche, soprattutto da parte di Gousset in 8 voll. (Besan\u00e7on, 1838) e Migne (Paris, 1850). Alcuni dei suoi scritti in materia di divorzio, la questione della misericordia di Dio e l'origine del male, nonch\u00e9 un volume di sermoni sono stati pubblicati dopo la sua morte."}
{"id": "6323996", "revid": "124123", "url": "https://it.wikipedia.org/wiki?curid=6323996", "title": "Lawrence W. Butler", "text": "Ha vinto un premio Oscar ai migliori effetti speciali nel 1941 per il film Il ladro di Bagdad e viene candidato per altre tre volte nella stessa categoria per i film Lady Hamilton nel 1942, Il libro della giungla nel 1943 e Notti d'oriente nel 1946. Nel 1976 gli viene assegnato l'Oscar alla tecnica. \u00c8 conosciuto anche come inventore del processo del blue screen "}
{"id": "6324002", "revid": "86739933", "url": "https://it.wikipedia.org/wiki?curid=6324002", "title": "Vescovado di Ceneda", "text": ""}
{"id": "6324004", "revid": "106908", "url": "https://it.wikipedia.org/wiki?curid=6324004", "title": "Northern Italian Football League", "text": "La Northern Italian Football League (NIFL) \u00e8 stata la denominazione del campionato di football americano delle Basi NATO allocate nella penisola italiana (in precedenza United States ARmy EURope Football Tournament), pi\u00f9 spesso citato come \"torneo delle Basi NATO\" da mass-media e addetti ai lavori.\nNelle sue varie edizioni, \u00e8 stato disputato nei mesi di settembre e ottobre con la formula del girone all'italiana, play-off con le semifinali tra le quattro migliori squadre classificate e finale detta Spaghetti Bowl (da non confondersi con l'omonimo incontro del 1945; nel 1986 fu utilizzato il nome Gold Bowl, mentre non \u00e8 noto il nome utilizzato nelle ultime due edizioni). Sono conservate tracce statistiche delle edizioni dal 1974 al 1986.\nA partire dal 1978, vi hanno partecipato anche alcune squadre italiane: i primi a confrontarsi con i \"nativi\" di questo sport furono i Rhinos Milano.\nFormula.\nIl torneo veniva disputato con un girone all'italiana seguito da una fase a eliminazione diretta.\nTeam partecipanti.\nNon sono noti:"}
{"id": "6324008", "revid": "483097", "url": "https://it.wikipedia.org/wiki?curid=6324008", "title": "Elenco delle occupazioni militari", "text": ""}
{"id": "6324009", "revid": "2036605", "url": "https://it.wikipedia.org/wiki?curid=6324009", "title": "Conquista romana di Cipro", "text": "La conquista romana di Cipro avvenne nel 58 a.C. e port\u00f2 all'acquisizione da parte della Repubblica romana del regno tolemaico di Cipro, che form\u00f2 la nuova provincia romana di Cipro (\"Cyprus\").\nContesto.\nNell'80 a.C. Tolomeo, figlio del faraone Tolomeo IX e di una concubina, era stato nominato re di Cipro mentre il fratello maggiore, Tolomeo XII, re d'Egitto; Cipro divent\u00f2 cos\u00ec indipendente dal regno d'Egitto, ma mantenne forti legami. Nel 67 a.C. successe che il giovane nobile romano Publio Clodio Pulcro, in viaggio verso la Cilicia, venne catturato dai pirati; Clodio allora chiese a Tolomeo di Cipro di pagare il riscatto per la sua liberazione, ma questi offr\u00ec ai pirati solamente due talenti, scatenando lo sdegno di Clodio, che rimase prigioniero dei pirati fino alla vittoria su questi ultimi di Pompeo. Nel 58 a.C. Clodio divent\u00f2 tribuno della plebe e, memore del contrasto avuto con Tolomeo, tra le molte leggi che present\u00f2 (le \"leges Clodiae\"), riusc\u00ec a farne approvare una sull'annessione di Cipro alla Repubblica romana (\"lex Clodia de Rege Ptolemaeo\"). Clodio riusc\u00ec a far incaricare della conquista uno dei suoi principali avversari, Marco Porcio Catone, che avrebbe anche acquisito l'amministrazione dell'isola dopo l'annessione. Il motivo per cui la scelta di Clodio cadde su Catone \u00e8 dibattuto: egli voleva probabilmente allontanarlo da Roma per renderlo meno pericoloso, o voleva affidargli un incarico prestigioso in modo tale da avvicinarlo alla propria fazione politica.\nConquista.\nNel 58 a.C., quindi, Catone si rec\u00f2 in Oriente alla testa della flotta romana con il titolo di \"pro quaestore pro praetore\" (cio\u00e8 come funzionario che aveva gi\u00e0 assunto la carica di questore ma con le onorificenze e le prerogative di un pretore) e, prima di assalire Cipro, si rec\u00f2 sull'isola di Rodi. Da l\u00ec invi\u00f2 da Tolomeo un suo amico, Canidio (probabilmente Publio Canidio Crasso) con un messaggio nel quale offriva al monarca, in cambio del proprio regno, di poter rimanere a Cipro come sacerdote a Pafo; probabilmente Catone non aveva intenzione di combattere una guerra contro un sovrano amico della Repubblica e cerc\u00f2 in questo modo di risolvere la questione pacificamente. Tolomeo, tuttavia, non accett\u00f2 la proposta di Catone e, sapendo di non avere possibilit\u00e0 contro i Romani, decise di suicidarsi. Alla morte di Tolomeo, i ciprioti accolsero Catone pacificamente, sperando cos\u00ec di essere riconosciuti \"amici et socii populi Romani\" (amici e alleati del popolo Romano). Catone, per\u00f2, acquis\u00ec l'isola come una provincia romana, rispettando i termini del proprio incarico.\nConseguenze.\nLa conquista di Cipro da parte dei romani fu una delle due cause principali che portarono a delle rivolte ad Alessandria, capitale dell'Egitto tolemaico, (l'altra era l'innalazamento delle tasse imposte dal re), e che fecero s\u00ec che Tolomeo XII dovesse fuggire in esilio volontario e lasciare il trono alla moglie Cleopatra VI e alla figlia Berenice IV. Il re abbandon\u00f2 l'Egitto prima della fine della conquista dell'isola e incontr\u00f2 lo stesso Catone quando questi era ancora a Rodi.\nQuando Tolomeo di Cipro si suicid\u00f2, Catone istru\u00ec Canidio, che si trovava sull'isola, di iniziare subito la raccolta e la catalogazione dei tesori reali destinati alle casse statali; per aiutare e supervisionare alle operazioni, Catone mand\u00f2 anche a chiamare il giovane Marco Giunio Bruto, che si trovava in quel momento in Panfilia. Catone rest\u00f2 a Cipro, per amministrare l'isola e raccogliere il bottino di guerra, fino al 56 a.C.; alla fine di quel periodo la somma totale raccolta era di 7000 talenti e il tesoro fu portato a Roma, dove fu accolto in maniera trionfale."}
{"id": "6324013", "revid": "71433", "url": "https://it.wikipedia.org/wiki?curid=6324013", "title": "Motore di Vita", "text": ""}
{"id": "6324014", "revid": "729019", "url": "https://it.wikipedia.org/wiki?curid=6324014", "title": "Pig Beach", "text": "Pig Beach (conosciuta anche come L\u2019isola di Vincenzo, Major Cay, e ufficialmente Big Major Cay) \u00e8 un'isola disabitata situata a Exuma, nelle Bahamas. L'isola deve il suo soprannome ad una colonia di maiali che popola l'isola stessa e i luoghi vicini, attirando ogni anno numerosi turisti.\nGeografia e caratteristiche.\nExuma \u00e8 un distretto delle Bahamas, ed \u00e8 costituito da oltre 360 isole. Nell'isola sono presenti 3 specchi d'acqua dolce.\nLeggende.\nSi dice che i maiali siano stati portati sull'isola da un gruppo di marinai, con l'intento di tornare indietro a cucinarli in un secondo momento. I marinai tuttavia non fecero pi\u00f9 ritorno e i maiali riuscirono a sopravvivere grazie al cibo in eccesso scaricato da navi di passaggio. Un'altra leggenda narra che i maiali siano riusciti a sopravvivere ad un naufragio e siano riusciti ad arrivare a riva; un'altra ancora racconta che i maiali siano scappati da un isolotto vicino. Alcuni sostengono che i maiali facciano parte di un piano economico che avrebbe lo scopo di attirare turisti alle Bahamas. I maiali vengono nutriti dai turisti e l'isola \u00e8 chiamata Pig Beach dagli abitanti delle zone limitrofe.\nDemografia e fauna.\nNell'isola non vivono esseri umani, ma si possono trovare circa 20 maiali, alcuni gatti randagi e alcune capre.\nCome arrivare.\nStaniel Cay \u00e8 l'isola pi\u00f9 vicina con un aeroporto mentre l'aeroporto internazionale pi\u00f9 vicino si trova ad Exuma. Nassau si trova a circa 77 miglia nautiche, 2 ore di navigazione o 35-40 minuti di volo."}
{"id": "6324017", "revid": "2180477", "url": "https://it.wikipedia.org/wiki?curid=6324017", "title": "Bipes biporus", "text": "L'ajolote (Bipes biporus ()) \u00e8 un rettile appartenente al sottordine delle anfisbene.\nDescrizione.\nL'ajolote ha una testa smussata, una coda corta, due occhi minuscoli e un corpo (lungo 18-24 cm) cilindrico, caratteristiche tipiche delle anfisbene. \u00c8 dotato di due zampe piccole ma potenti e munite di artigli, che usa per scavare nella terra. L'ajolote esce raramente dalla tana, solo dopo che ha piovuto molto.\nBiologia.\nL'ajolote si nutre di lucertole e piccoli animali che vivono sottoterra. La riproduzione \u00e8 di tipo oviparo.\nDistribuzione e habitat.\nL'ajolote si trova in Messico, nei deserti."}
{"id": "6324019", "revid": "529641", "url": "https://it.wikipedia.org/wiki?curid=6324019", "title": "Sulci di Encelado", "text": "Segue una lista dei sulci presenti sulla superficie di Encelado. La nomenclatura di Encelado \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI sulci di Encelado portano i nomi di personaggi e luoghi tratti da \"Le mille e una notte\"."}
{"id": "6324021", "revid": "124123", "url": "https://it.wikipedia.org/wiki?curid=6324021", "title": "Sergej Prudnikov", "text": "Biografia.\nInizi\u00f2 a gareggiare nel 2007 come frenatore per la squadra nazionale russa. Debutt\u00f2 in \"Coppa Europa\" a novembre 2007 e si distinse particolarmente nelle categorie giovanili conquistando quattro medaglie ai mondiali juniores, di cui due d'oro vinte a Sch\u00f6nau am K\u00f6nigssee 2009 in entrambe le specialit\u00e0 e negli equipaggi condotti da Dmitrij Abramovi\u010d e altre due di bronzo colte rispettivamente nel bob a due a Igls 2008 con Aleksandr Kas'janov e nel bob a quattro a Park City 2011 con Nikita Zacharov come pilota.\nEsord\u00ec in Coppa del Mondo all'avvio della stagione 2007/08, il 7 dicembre 2007 a Park City, dove termin\u00f2 la gara a quattro al 22\u00ba posto, e colse il suo unico podio il 15 novembre 2009 sempre a Park City, piazzandosi al 2\u00ba posto nel bob a quattro con Dmitrij Abramovi\u010d, Dmitrij St\u00ebpu\u0161kin e Filipp Egorov.\nPartecip\u00f2 alle olimpiadi di classificandosi settimo nel bob a due e nono nella gara a quattro, sempre con Abramovi\u010d alla guida delle slitte.\nPrese inoltre parte a tre edizioni dei mondiali, totalizzando quali migliori risultati l'ottavo posto nel bob a due ottenuto a Lake Placid 2009, il nono nel bob a quattro e il quinto nella competizione a squadre conseguiti ad Altenberg 2008. Agli europei conta invece due presenze e un sesto posto a quattro colto a Igls 2010.\nDisput\u00f2 la sua ultima gara il 26 gennaio 2014 a Sch\u00f6nau am K\u00f6nigssee, tappa conclusiva della stagione 2013/14."}
{"id": "6324026", "revid": "300067", "url": "https://it.wikipedia.org/wiki?curid=6324026", "title": "Maximilian Kleber", "text": ""}
{"id": "6324059", "revid": "287204", "url": "https://it.wikipedia.org/wiki?curid=6324059", "title": "Chiesa di Santa Teresa (Mantova)", "text": "La chiesa di Santa Teresa \u00e8 una delle chiese della citt\u00e0 di Mantova.\nStoria.\nFu costruita nel 1668 affiancandosi al convento creato nel 1646 dall'ordine dei Carmelitani Scalzi, fondato appunto da Santa Teresa d'\u00c1vila. La chiesa e il convento furono soppressi alla fine del XVIII secolo. Il convento fu successivamente adibito a carcere dagli austriaci. Nelle celle che erano originariamente destinati ai frati, furono rinchiusi, nei giorni precedenti l'esecuzione capitale, i patrioti italiani destinati al Martirio di Belfiore. Da l\u00ec partirono la mattina destinata alla loro impiccagione sulla riva del Lago Superiore nella localit\u00e0 di Belfiore, oggi quartiere periferico di Mantova.\nIl complesso religioso, con l'Unit\u00e0 d'Italia, ritorn\u00f2 alla sua destinazione originaria, prima con i Gesuiti e dal 1936, nuovamente, con i Carmelitani Scalzi.\nDescrizione.\nLa chiesa che si presenta all'esterno con una facciata semplice e austera, esprime la sua origine barocca all'interno, dove le cappelle, due a destra e due a sinistra, la navata con dodici pilatri sui quali sono raffigurati gli Apostoli, l'abside e il presbiterio sono riccamente decorati con rilievi a stucco, cancellate di ferro battuto e marmi policromi.\nNelle cappelle sono esposti una dipinto di Girolamo Brusaferro raffigurante Giovanni della Croce e una tela di Domenico Canuti con \"Ges\u00f9 che appare a Santa Teresa d\u2019Avila.\""}
{"id": "6324060", "revid": "767487", "url": "https://it.wikipedia.org/wiki?curid=6324060", "title": "Laodice del Ponto", "text": "Biografia.\nLaodice era figlia del re Mitridate II del Ponto, quindi sorella di Laodice III (moglie di Antioco III) e di Mitridate III. Laodice crebbe a Selge, in Pisidia, da un facoltoso cittadino, Logbasis, che la trattava come se fosse una figlia sua. Laodice spos\u00f2 Acheo, un nobile e generale seleucide che si era ribellato al potere centrale; nel 213 a.C. Acheo cadde nelle mani di Antioco III e Laodice, che era rimasta a Sardi, fu costretta ad arrendersi e a consegnarsi ai vincitori."}
{"id": "6324062", "revid": "104458", "url": "https://it.wikipedia.org/wiki?curid=6324062", "title": "Favarges", "text": ""}
{"id": "6324063", "revid": "1305772", "url": "https://it.wikipedia.org/wiki?curid=6324063", "title": "Ardmore (Dakota del Sud)", "text": "Ardmore \u00e8 una comunit\u00e0 non incorporata degli Stati Uniti d'America della contea di Fall River nello Stato del Dakota del Sud.\nStoria.\nLa citt\u00e0 fu fondata nel 1889 da coloni euroamericani. Nel 1927, il presidente Calvin Coolidge si ferm\u00f2 ad Ardmore. \nLa citt\u00e0 sopravvisse alla grande depressione senza una famiglia sul benessere. Il declino dell'agricoltura e il trasferimento dei giovani in altre aree di lavoro fecero scendere la popolazione. L'ultima volta che la citt\u00e0 aveva una popolazione registrata era nel 1980, quando il censimento del 1980 mostrava una popolazione di 16 abitanti.\nSi crede che la citt\u00e0 deva il suo nome a Dora Moore, un insegnante locale.\nArdmore \u00e8 stata descritta nel numero di maggio 2004 del \"National Geographic Magazine\". La comunit\u00e0 si trova a circa un miglio a nord del confine tra Dakota del Sud e Nebraska, lungo la South Dakota Highway 71. Si trova vicino a un tratto della ferrovia BNSF. Circa 15-25 case abbandonate sono sopravvissute sul sito. Il cartello della citt\u00e0 \u00e8 ancora in piedi. Tra i suoi ex residenti c'era il fuorilegge Doc Middleton.\nArdmore ha celebrato una riunione il 4 settembre 2010, presso l'Ardmore Volunteer Fire Department."}
{"id": "6324068", "revid": "101175", "url": "https://it.wikipedia.org/wiki?curid=6324068", "title": "Youichi Ui", "text": ""}
{"id": "6324069", "revid": "124123", "url": "https://it.wikipedia.org/wiki?curid=6324069", "title": "Dmitrij Abramovi\u010d", "text": "Biografia.\nCompete dal 2003 come pilota per la squadra nazionale russa. Esord\u00ec in Coppa del Mondo nel mezzo della stagione 2005/06, il 14 gennaio 2006 a Sch\u00f6nau am K\u00f6nigssee, dove termin\u00f2 la gara di bob a due al 24\u00ba posto. Colse il primo dei suoi due podi il 14 dicembre 2008 a Igls, piazzandosi al 3\u00ba posto nel bob a quattro con Filipp Egorov, Andrej Jurkov e P\u00ebtr Moiseev; giunse invece secondo a Park City il 15 novembre 2009, sempre nella gara a quattro e con Egorov, Dmitrij St\u00ebpu\u0161kin e Sergej Prudnikov. Detiene quali migliori piazzamenti in classifica generale il dodicesimo posto nel bob a due, il nono nel bob a quattro e l'undicesimo nella combinata maschile, tutti raggiunti nel 2009/10.\nA partire dalla stagione 2006/07 inizi\u00f2 a gareggiare anche in \"Coppa Europa\", circuito in cui raggiunse la terza posizione nella classifica generale della combinata nel 2011/12. Si distinse particolarmente nelle categorie giovanili conquistando cinque medaglie ai mondiali juniores, di cui quattro d'oro: una nel bob a due vinta ad Sch\u00f6nau am K\u00f6nigssee 2009 e tre nel bob quattro conquistate ad Altenberg 2007, a Igls 2008 e a Sch\u00f6nau am K\u00f6nigssee 2009; vinse anche un argento e un bronzo nel bob a due rispettivamente a Igls 2006 e ad Altenberg 2007.\nPartecip\u00f2 alle olimpiadi di classificandosi settimo nel bob a due e nono nella gara a quattro.\nPrese inoltre parte a quattro edizioni dei mondiali, totalizzando quali migliori risultati l'ottavo posto nel bob a due ottenuto sia a Sankt Moritz 2007 che a Lake Placid 2009, il quinto nel bob a quattro conseguito sempre a Lake Placid 2009 e il quinto nella competizione a squadre ad Altenberg 2008. Agli europei conta invece due presenze con un undicesimo posto a due e un sesto a quattro entrambi colti a Igls 2010."}
{"id": "6324072", "revid": "843466", "url": "https://it.wikipedia.org/wiki?curid=6324072", "title": "Culti nella Siracusa greca", "text": ""}
{"id": "6324075", "revid": "767487", "url": "https://it.wikipedia.org/wiki?curid=6324075", "title": "Gil Moore", "text": "\u00c8 noto per essere stato il batterista e cantante del gruppo rock Triumph di cui \u00e8 cofondatore insieme a Rik Emmett. Ha scritto e cantato buona parte dei pezzi del gruppo."}
{"id": "6324079", "revid": "1354930", "url": "https://it.wikipedia.org/wiki?curid=6324079", "title": "Giro del Piemonte 1961", "text": "Il Giro del Piemonte 1961, cinquantaduesima edizione della corsa, si svolse il 18 giugno 1961 su un percorso di 241\u00a0km. La vittoria fu appannaggio dell'italiano Angelo Conterno, che complet\u00f2 il percorso in 6h08'00\", precedendo il belga Jos Hoevenaers ed il connazionale Giovanni Pettinati.\nSul traguardo di Torino 43 ciclisti, su 86 partiti dalla medesima localit\u00e0, portarono a termine la competizione. La gara fu segnata dalla morte, a seguito di malore, del corridore valdostano Bruno Busso, in forza alla Europhon."}
{"id": "6324090", "revid": "729019", "url": "https://it.wikipedia.org/wiki?curid=6324090", "title": "Linea S (tranvia)", "text": "La linea S (in inglese \"S Line\", IPA: ) \u00e8 una linea tranviaria che collega il quartiere di Sugar House della citt\u00e0 di Salt Lake City con la citt\u00e0 di South Salt Lake, nello Stato dello Utah. La linea \u00e8 gestita dalla Utah Transit Authority, che si occupa anche della gestione della rete metrotranviaria cittadina TRAX.\nI lavori costruzione della tranvia, inizialmente nota come \"Sugar House Streetcar\", iniziarono il 9 maggio 2012, utilizzando il sedime di una linea dismessa della Union Pacific Railroad. La linea fu quindi aperta l'8 dicembre 2013.\nIl servizio.\nLa linea \u00e8 attiva sette giorni su sette ed ha una frequenza costante di 20 minuti."}
{"id": "6324096", "revid": "106908", "url": "https://it.wikipedia.org/wiki?curid=6324096", "title": "Mary Ingalls", "text": "Biografia.\nMary Ingalls nacque nel 1865 da Charles e Caroline Ingalls. Aveva tre sorelle, Laura, Carrie e Grace, e un fratello minore, Charles Frederick Jr., detto Freddy, morto prematuramente nel 1876. All'et\u00e0 di quattordici anni, si ammal\u00f2 di scarlattina, e nel giro di poco tempo divenne cieca. Un recente studio del 2013 ha per\u00f2 dimostrato che la cecit\u00e0 della Ingalls fu causata dalla meningoencefalite. Nel 1881 inizi\u00f2 a frequentare una scuola per ciechi a Vinton, nell'Iowa, l'Iowa Braille and Sight Saving School, diplomandosi nel 1889. In seguito and\u00f2 a vivere con i genitori nella loro casa di De Smet (Dakota del Sud) e, dopo la loro morte, presso la sorella Carrie, a Keystone, dove mor\u00ec di polmonite all'et\u00e0 di 63 anni. Non si spos\u00f2 mai, n\u00e9 ebbe figli, e fu sepolta nel cimitero di De Smet.\nNella cultura di massa.\nMary fu interpretata dall'attrice Melissa Sue Anderson nella popolare serie televisiva \"La casa nella prateria\", basata sui libri della sorella Laura."}
{"id": "6324100", "revid": "287204", "url": "https://it.wikipedia.org/wiki?curid=6324100", "title": "Promozione Lombardia 1969-1970", "text": "Nella stagione 1969-1970 la Promozione era il quinto livello del calcio italiano (il massimo livello regionale). Qui vi sono le statistiche relative al campionato in Lombardia.\nIl campionato di Promozione Lombarda 1969-70 \u00e8 stato il 14\u00ba campionato di Promozione organizzato in Italia nel dopo guerra dal Comitato Regionale Lombardo (C.R.L.).\nAlla compilazione dei quadri stagionali il C.R.L. ammise a completamento degli organici le seguenti societ\u00e0:\nGli organici furono compilati tenendo conto delle seguenti squadre retrocesse dalla Serie D:\ne delle seguenti squadre promosse dal campionato di 1\u00aa Categoria:\nRegolamento campionato:\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nIn questa stagione a parit\u00e0 di punteggio non era prevista alcuna discriminante, ma in caso di pari merito per il 1\u00ba posto in classifica e/o in caso di pari merito tra le retrocedende dalla stagione 1968-1969 si:\nBibliografia.\nLibri\nLibri\nLibri di societ\u00e0 sportive"}
{"id": "6324108", "revid": "831312", "url": "https://it.wikipedia.org/wiki?curid=6324108", "title": "Joonas Henttala", "text": ""}
{"id": "6324109", "revid": "1039155", "url": "https://it.wikipedia.org/wiki?curid=6324109", "title": "Episodi di Chiamatemi Anna (prima stagione)", "text": "La prima stagione della serie televisiva Chiamatemi Anna, composta da 7 episodi, \u00e8 stata trasmessa sul canale canadese CBC Television dal 19 marzo al 30 aprile 2017. I titoli degli episodi sono tratti dal romanzo \"Jane Eyre\" di Charlotte Bront\u00eb, che Anna ha letto tra le avversit\u00e0 degli anni trascorsi in orfanotrofio. \nIn Italia la stagione \u00e8 stata interamente pubblicata il 12 maggio 2017 sul servizio di video on demand Netflix. \u00c8 stata inoltre trasmessa in chiaro su Rai 2 dal 6 al 14 luglio 2020.\n\"State per decidere della vostra sorte\".\nTrama.\nLa vicenda si svolge ad Avonlea, un'amena localit\u00e0 dell'isola di Prince Edward, in Canada. Due fratelli anziani che vivono sotto lo stesso tetto, a Green Gables, decidono di adottare un ragazzo per poter avere un sostegno fisico nei lavori della fattoria. Marilla Cuthbert, la sorella pi\u00f9 severa e giudiziosa, inoltra la richiesta alla signora Spencer, che si occupa di andare a Hopetown per firmare l'adozione. Il giorno stabilito, Matthew Cuthbert, il fratello pi\u00f9 introverso e impacciato, si reca fino alla stazione in calesse ma al posto del ragazzo trova una gracile ragazzina dai capelli rossi e, non sapendo che cosa fare, decide di portarla a casa con s\u00e9. Durante il tragitto la ragazzina racconta di quanto \u00e8 felice di essere stata adottata, ammira il paesaggio suggestivo irradiato dalla luce del tramonto e regala dei nomi poetici alle bellezze naturali che non vuole dimenticare. Arrivati a Green Gables, Marilla si stupisce quasi pi\u00f9 di Matthew nel vedere che al posto di un ragazzo \u00e8 stata mandata loro una ragazza, e decide di riportarla dalla signora Spencer il giorno successivo. Anna scoppia in lacrime non appena scopre la verit\u00e0 e sa gi\u00e0 che le sar\u00e0 difficile doversi allontanare da un luogo a cui si era gi\u00e0 affezionata. Quando Marilla le chiede come si chiama, Anna non vuole dirle il suo vero nome perch\u00e9 crede che sia superfluo dal momento che allogger\u00e0 l\u00ec solo una notte, proponendo come sostituti Cordelia o Penelope; ma al secondo richiamo di Marilla dice di chiamarsi Anna, che si pronuncia con la A finale. Il giorno seguente Marilla accompagna Anna dalla signora Spencer che, invece di riportarla all'orfanotrofio, decide di affidarla ad una sua vicina che ne ha bisogno come bambinaia. Vedendo l'infelicit\u00e0 negli occhi della povera Anna, Marilla cambia idea e la riporta a casa. In seguito Anna viene offesa dalla signora Rachel per il suo aspetto e la bambina non si trattiene e fa altrettanto; solo pochi giorni dopo trover\u00e0, a fatica, le parole per scusarsi. Anna conosce Diana, la giovane rampolla della famiglia Barry, che abita vicino a Green Gables. Le due ragazzine fanno una passeggiata in giardino e si promettono amicizia per sempre. La felicit\u00e0, per\u00f2, non \u00e8 destinata a durare a lungo. Infatti Anna prende la preziosa spilla di ametista di Marilla per giocare e la perde. L'anziana signora va su tutte le furie e prende la severa decisione di rimandarla all'orfanotrofio.\n\"Non sono un uccello e non son caduta in nessuna rete\".\nTrama.\nAnna arriva all'orfanotrofio di Hopetown in piena notte ma non ha il coraggio di entrare, quindi dorme all'aperto. La mattina seguente chiede al lattaio di riaccompagnarla alla stazione in cambio del suo aiuto con le consegne. Intanto Matthew si mette in viaggio per andare a riprendere Anna all'orfanotrofio. Marilla si accorge troppo tardi che Anna non mentiva riguardo alla sua spilla e, preoccupata e addolorata, vorrebbe andare ad aiutare Matthew a riprendere Anna, ma Rachel la rassicura e la riporta in casa. Il giorno seguente Matthew arriva all'orfanotrofio ma riceve la notizia che Anna non \u00e8 mai ritornata; sar\u00e0 lo stesso lattaio a raccontargli dell'incontro con la bambina la mattina precedente. Matthew trova Anna alla stazione mentre elemosina soldi per un biglietto, la chiama \"figlia\" e la bambina decide di perdonarlo. Anna e Matthew tornano a Green Gables ma Marilla non riesce ad esprimere la sua gioia. Al picnic organizzato nel giardino dei Barry, tutti gli invitati guardano Anna con disprezzo e sparlano di lei; di conseguenza Anna scappa in un boschetto lontano da tutti. Marilla si sente in colpa, corre da lei per farsi perdonare e le chiede di ricominciare da capo. Marilla e Matthew decidono di ufficializzare l'adozione di Anna e di farle fare una firma nel loro libro di famiglia. Il nuovo nome della ragazzina sar\u00e0 Anna Shirley Cuthbert.\n\"Ma v'\u00e8 nulla di pi\u00f9 ostinato della giovent\u00f9?\".\nTrama.\nPer Anna arriva il primo giorno di scuola e Diana la aiuta a farsi delle amiche, disprezzando la compagnia maschile e in special modo quella di Gilbert Blythe, che per\u00f2 quel giorno non \u00e8 presente. Anna e Diana sorprendono Prissy Andrews durante un colloquio intimo con l'insegnante e Anna lo descrive alle sue compagne usando una terminologia esagerata. Per colpa di Anna il pettegolezzo si diffonde, ma Diana cerca comunque di mantenere in buoni rapporti Anna con le sue compagne di classe. Un gruppo di giovani madri invita Marilla a prendere parte ai loro incontri di cucito e discussione, ma la donna non sembra essere adatta ai discorsi moderni che si sviluppano. Il giorno seguente, Billy, il fratello di Prissy Andrews, minaccia Anna di violenza per quello che ha detto il giorno prima, ma Gilbert lo ferma e, attratto dalla ragazza, insegue Anna fino a scuola. Le sue amiche sono molto sorprese di averla vista entrare con Gilbert, ma Anna le assicura che non prova nessun interesse per lui. Durante la lezione, Gilbert stuzzica Anna prendendola in giro per i suoi capelli, e lei gli rompe la lavagnetta sulla testa. Anna finisce in punizione ma, stanca della terribile esperienza scolastica, scappa a casa e promette a Marilla che non ci torner\u00e0 mai pi\u00f9. Marilla la comprende in pieno e la consola, perch\u00e9 poco prima era andata a scusarsi con la signora Andrews, che, non tenendo in considerazione il carattere ancora immaturo di Anna, ha scaricato tutta la colpa su di lei e su Marilla per averla tenuta a Green Gables, reputando ingiustamente Anna un pericolo morale per tutta Avonlea.\n\"Ho un tesoro interno, nato con me\".\nTrama.\nAnna non vuole pi\u00f9 andare a scuola ma Marilla la costringe, allora la ragazzina finge di andarci mentendo ai Cuthbert fino a quando Ruby e Diana non si presentano a Green Gables chiedendo informazioni su di lei. Marilla per sapere come educare Anna si rivolge al reverendo, che suggerisce di lasciarla a casa e insegnarle a svolgere i mestieri di una casalinga. Scoppia un incendio in piena notte nella casa dei Gillis e tutta Avonlea accorre per spegnere le fiamme. Anna si introduce nella casa per chiudere porte e finestre in modo da soffocare il fuoco; anche Gilbert aiuta attivamente a spegnere l'incendio e Ruby Gillis, innamorata di lui, lo guarda come un eroe. La famiglia Gillis viene divisa finch\u00e9 la casa non viene ricostruita e Ruby, suo malgrado, deve soggiornare a Green Gables e condividere la stanza con Anna. Le due ragazzine non si sopportano ma dopo poco tempo diventano amiche, unite anche dal club del racconto fondato insieme a Diana. Quando Ruby deve lasciare Anna, quest'ultima sentendosi sola decide di tornare a frequentare la scuola, e tutti la accolgono festosamente.\n\"Una corda invisibile\".\nTrama.\nAnna comincia ad avere il ciclo mestruale e lo considera inizialmente un presagio di morte, ma in seguito, confrontandosi con le sue amiche, lo reputa un passaggio all'et\u00e0 adulta. Marilla permette ad Anna di invitare Diana a prendere il t\u00e8 a Green Gables, come due signore adulte, e la ragazza accetta con piacere. Mentre Marilla \u00e8 in visita alla signora Rachel, Anna e Diana tengono il loro incontro ma si ubriacano bevendo del vino rosso scambiato per cordiale di lampone. La signora Barry \u00e8 indignata riguardo all'accaduto e vieta ad Anna di continuare a frequentare sua figlia, anche a scuola. Le due amiche del cuore si scambiano una ciocca di capelli e si promettono solennemente di continuare ad amarsi per tutta la vita. Matthew vuole avverare il desiderio di Anna di indossare un vestito con le maniche a sbuffo e si reca in paese per ordinarne uno; tuttavia, in preda alla timidezza, viene spinto ad acquistare degli articoli che non necessita, fino a quando non incontra la signora Jeannie. Quest'ultima \u00e8 stata una compagna di scuola di Matthew, il quale era innamorato di lei e non trovava il coraggio per dichiararsi. Adesso Jeannie gestisce un negozio di abbigliamento e aiuta Matthew nella scelta del vestito. I due discutono dei tempi passati e del regalo che Matthew fece a Jeannie in segno di amore: un bottone di una camicia. Jeannie restituisce a Matthew quel bottone e rimembra la triste scomparsa del fratello maggiore Michael Cuthbert. Anna \u00e8 ormai al pari con Gilbert negli studi, ma il ragazzo non pu\u00f2 pi\u00f9 frequentare le lezioni dovendosi occupare a tempo pieno del padre malato. Il signor Philips incarica Anna di recapitare a casa del suo rivale dei libri per potersi tenere al passo con le lezioni. Matthew chiede a Jerry di andare a prendere il vestito per Anna e di portare un nuovo bottone della camicia alla signora Jeannie. Quando Anna vede il suo nuovo vestito salta di gioia e ringrazia di cuore Matthew.\n\"Il rimorso \u00e8 il veleno della vita\".\nTrama.\nIn piena notte, Diana viene a chiedere aiuto ad Anna per sua sorella minore Minnie May, malata gravemente di difterite. Nessuno pu\u00f2 curarla perch\u00e9 tutti gli abitanti di Avonlea sono andati ad un incontro del primo ministro a Charlottetown, cos\u00ec Anna va a casa di Diana e Matthew corre a cercare un dottore. In casa Barry c'\u00e8 anche la prozia Josephine, che per\u00f2 non sa cosa fare per Minnie May e non \u00e8 d'aiuto. Anna riesce a salvare la vita alla bambina e, la mattina dopo, la madre si reca personalmente a Green Gables per porgere le sue scuse all'orfanella e le consente di frequentare ancora Diana. Il padre di Gilbert, John Blythe, viene a mancare e il ragazzo \u00e8 in lutto. Anna tenta di consolarlo della sua orfanezza ma finisce solo con il peggiorare il loro rapporto. La prozia Josephine Barry ammira Anna per la cura di Minnie May e per la sua personalit\u00e0, e decide di frequentarla e darle dei consigli sulla vita. Anna impara che deve vivere senza nessun rimpianto, cos\u00ec va a casa di Gilbert a scusarsi ma trova una sorpresa: il ragazzo si \u00e8 trasferito.\n\"Dove voi siete, l\u00e0 \u00e8 la mia casa\".\nTrama.\nIl raccolto non \u00e8 andato a buon fine e Matthew \u00e8 stato costretto a ipotecare Green Gables nella speranza di poter fare poi un doppio raccolto e risanare il prestito. Purtroppo l'uomo inizia a soffrire di attacchi di cuore e Marilla e Anna si ritrovano a dover vendere i loro beni per racimolare la somma necessaria, visto che la banca si rifiuta di allungare i tempi di sdebito. Jerry non pu\u00f2 pi\u00f9 essere mantenuto dai Cuthbert, perci\u00f2 verr\u00e0 licenziato dopo aver aiutato Anna a vendere i beni in citt\u00e0. Anna ottiene un grosso aiuto dalla signora Jeannie per averle riportato il vestito regalato da Matthew, ma \u00e8 meno fortunata nel vendere gli altri oggetti di valore. Dopo aver venduto il cavallo, Jerry viene derubato da due ladri del compenso, che avrebbe dovuto essere il suo ultimo stipendio, e il povero ragazzo si ricongiunge ad Anna che nel frattempo ha incontrato Gilbert in partenza per l'estero. Anna e Jerry passano la notte dalla prozia Josephine, che regala una somma ad Anna, nonostante sappia che Marilla non accetta elemosine, e promette di pagare i prossimi stipendi a Jerry se rester\u00e0 a lavorare a Green Gables. Poco prima del ritorno di Anna, Matthew tenta di uccidersi perch\u00e9 ritiene che la sua presenza crei difficolt\u00e0 a Marilla e Anna, ma viene fermato in tempo da Jeannie, in visita occasionale. Grazie a Marilla, Matthew rivede la sua scelta e con il ritorno di Anna comprende di nuovo il valore della vita. Quella sera i due ladri vengono accolti a Green Gables dopo aver letto sul giornale l'annuncio di disponibilit\u00e0 di camere a pensione."}
{"id": "6324113", "revid": "106908", "url": "https://it.wikipedia.org/wiki?curid=6324113", "title": "Carrie Ingalls", "text": "Biografia.\nCarrie Ingalls nacque nel 1870 da Charles e Caroline Ingalls. Aveva tre sorelle, Mary, Laura e Grace, e un fratello minore, Charles Frederick Jr, detto Freddy, morto prematuramente nel 1876. La sorella Laura, nel capitolo 12 del suo libro \"Little Town on the Prairie\", la descrive come una bambina magra e fragile, che risent\u00ec pesantemente del gelido inverno del 1880-81. Era inoltre malata di diabete, come la sorella Grace e la stessa Laura. Negli anni in cui visse a De Smet lavor\u00f2 per il giornale locale, il \"De Smet News\".\nIl 1\u00ba agosto del 1912 spos\u00f2 David N. Swanzey (1854\u20131938), vedovo e gi\u00e0 padre di due figli: Mary (1904-1969) e Harold Swanzey (1908\u20131936). In et\u00e0 adulta, incoraggi\u00f2 la sorella Laura a scrivere e pubblicare le sue memorie, e si occup\u00f2 della sorella Mary, cieca e senza pi\u00f9 i genitori. Carrie mor\u00ec nel 1946 per complicazioni legate al diabete, la stessa malattia che aveva gi\u00e0 ucciso la sorella Grace cinque anni prima.\nNella cultura di massa.\nCarrie fu interpretata dalle attrici gemelle Lindsay e Sidney Greenbush nella popolare serie televisiva \"La casa nella prateria\", tratta dai libri della sorella Laura."}
{"id": "6324115", "revid": "831312", "url": "https://it.wikipedia.org/wiki?curid=6324115", "title": "Andrea Peron (1988)", "text": ""}
{"id": "6324150", "revid": "124123", "url": "https://it.wikipedia.org/wiki?curid=6324150", "title": "Hans Aronson", "text": " \nNel 1921 \u00e8 stato istituito in suo onore il Premio Aronson, conferito in campo microbiologico e immunologico. \nBiografia.\nAronson studi\u00f2 medicina a K\u00f6nigsberg e a Berlino; gi\u00e0 da studente divenne assistente di Paul Ehrlich. Aronson si interess\u00f2 soprattutto a studi in campo microbiologico e sierologico. In seguito, consegu\u00ec il dottorato nel 1886 avendo lo stesso Paul Ehrlich come relatore della tesi dottorale.\nDal 1890 al 1891 lavor\u00f2 presso l'ospedale pediatrico di Berlino-Wedding. Nel 1893 divent\u00f2 primo direttore nel dipartimento di batteriologia alla Schering AG. In questa veste, svilupp\u00f2 un farmaco chiamato antitossina contro la difterite, in gran parte basato sulla ricerca di base di Emil Adolf von Behring. Nel 1902 svilupp\u00f2 un metodo innovativo per la produzione di antisieri contro lo streptococco. Lasciato il dipartimento nel 1909, continu\u00f2 la sua ricerca sulla difterite e sulla tubercolosi.\n\u00c8 sepolto a Berlino, nel Cimitero ebraico di Wei\u00dfensee\nIn suo onore, nel 1921 fu istituito il Premio Aronson, riconoscimento attribuito a personalit\u00e0 di scienziati che si sono distinti per i loro risultati in campo microbiologico e immunologico. Dal 1970 il premio \u00e8 assegnato dal Senato di Berlino. "}
{"id": "6324157", "revid": "762947", "url": "https://it.wikipedia.org/wiki?curid=6324157", "title": "Wilhelm Jacob van Bebber", "text": "Biografia.\nBebber era il pi\u00f9 giovane dei dodici figli, studi\u00f2 matematica e scienze naturali a M\u00fcnster e a Bonn. Dopo un anno di prova presso il liceo di Kleve and\u00f2 nel 1869 nella scuola di Kaiserslautern, dalla quale consegu\u00ec il dottorato nel 1871 dal 1875.\nNel 1877 \u00e8 stato nominato presso il Reichsinstitut Deutsche Seewarte di Amburgo e nel 1879 fu nominato capo. Bebber prese la cattedra come professore nel 1890, e si dimise nel 1907 per motivi di salute e mor\u00ec due anni dopo.\nNel 1887 fu membro dell'Accademia Cesarea Leopoldina."}
{"id": "6324158", "revid": "106908", "url": "https://it.wikipedia.org/wiki?curid=6324158", "title": "Grace Ingalls", "text": "Biografia.\nGrace nacque nel 1877 da Charles e Caroline Ingalls. Aveva tre sorelle, Mary, Laura e Carrie, e un fratello maggiore, Charles Frederick Jr, detto Freddy, mai conosciuto poich\u00e9 morto prematuramente nel 1876. Grace lavor\u00f2 come insegnante nella cittadina di Manchester (ora citt\u00e0 fantasma, essendo stata completamente distrutta da un tornado nel 2003 e mai pi\u00f9 ricostruita), situata a sette miglia da De Smet, dove vivevano i genitori. Il 16 ottobre 1901 spos\u00f2 Nathan William Dow, ma la coppia non ebbe figli. In seguito Grace lavor\u00f2 anche per alcuni giornali locali, seguendo l'esempio della sorella Carrie, e si occup\u00f2 di Mary, cieca e senza pi\u00f9 i genitori. Malata di diabete, mor\u00ec nel 1941 all'et\u00e0 di 64 anni.\nNella cultura di massa.\nGrace fu interpretata dalle attrici gemelle Wendi e Brenda Turnbaugh nella serie televisiva \"La casa nella prateria\", tratta dai libri della sorella Laura."}
{"id": "6324161", "revid": "1656773", "url": "https://it.wikipedia.org/wiki?curid=6324161", "title": "Alessia Stivaletta", "text": "Carriera.\nAlessia Stivaletta si appassiona al gioco del calcio fin da piccola, tesserandosi con il Bacigalupo e giocando nelle formazioni giovanili miste fino al raggiungimento della massima et\u00e0 prevista dal regolamento federale.\nCompiuti i 14 anni si trasferisce quindi ad una squadra interamente femminile, l'Atletico Ortona, affrontando la stagione 2011-2012 in Serie C regionale. Impiegata sia nel ruolo di centrocampista offensivo che in quello di ala, alla sua seconda stagione in maglia gialloverde contribuisce alla conquista del primo posto in classifica e alla promozione della squadra in Serie A2.\nDurante il calciomercato estivo 2013 sottoscrive un contratto con il Chieti, per giocare nel girone D della Serie B dalla stagione entrante. Dopo due campionati, al termine del stagione 2015-2016 festeggia con le compagne la storica promozione in Serie A. Rimane con la societ\u00e0 neroverde fino al termine della stagione Associazione Sportiva Dilettantistica Calcio Femminile Chieti 2016-2017 che vede il Chieti retrocedere in cadetteria, decidendo di congedarsi con un tabellino personale di 25 reti segnate su 74 incontri.\nNell'estate 2017 formalizza il suo trasferimento a La Saponeria, societ\u00e0 con sede a Pescara, per giocare il campionato di Serie B 2017-2018."}
{"id": "6324164", "revid": "744331", "url": "https://it.wikipedia.org/wiki?curid=6324164", "title": "Nazionale Under-21 di calcio del Kosovo", "text": "La nazionale kosovara di calcio Under-21 \u00e8 la rappresentativa calcistica Under-21 del Kosovo; essa \u00e8 posta sotto l'egida della FFK.\nStoria.\nIl 3 maggio 2016 l'UEFA ha accettato l'ingresso del Kosovo all'interno della Confederazione (28 voti favorevoli e 24 contrari) pertanto, a partire dalla stagione 2016-2017, i club kosovari e la nazionale potranno partecipare ai tornei ufficiali UEFA. Il successivo 13 maggio, con 141 voti a favore ed insieme a Gibilterra, viene accettato anche dalla FIFA e potr\u00e0 pertanto partecipare alle qualificazioni per i Mondiali in Russia nel 2018.\nA seguito di queste decisioni, anche le selezioni giovanili sono state inserite nelle rispettive categorie. Il 26 gennaio 2017 sono stati sorteggiati i gironi di qualificazioni al campionato europeo di categoria del 2019: il Kosovo, facente parte della sesta ed ultima fascia, avrebbe affrontato , , , ed .\nRafet Prekazi, commissario tecnico della Nazionale, ha diramato le convocazioni in vista della prima partita contro l'Irlanda in data 21 marzo 2017. Il 25 marzo, la squadra ha perso la partita col punteggio di 1-0, a Dublino.\nConvocazione pi\u00f9 recente.\nDi seguito \u00e8 riportata la lista dei convocati per la sfida contro dell'8 giugno 2021.\n\"Statistiche aggiornate all'8 giugno 2021.\"\nGiocatori eleggibili.\nLista dei calciatori eleggibili per il campionato europeo 2019 precedentemente convocati in Under 21."}
{"id": "6324166", "revid": "1305887", "url": "https://it.wikipedia.org/wiki?curid=6324166", "title": "Ampia", "text": "Ampia \u00e8 il terzo album del cantautore italiano Ivan Segreto, pubblicato dall'etichetta discografica Epic/Sony BMG nel 2007.\nIl brano che d\u00e0 il titolo al disco vede la partecipazione di Franco Battiato, mentre Paolo Fresu e Giovanni Sollima propongono un interludio ciascuno, della durata di circa un minuto."}
{"id": "6324167", "revid": "1130223", "url": "https://it.wikipedia.org/wiki?curid=6324167", "title": "Hidetaka Miyazaki", "text": "Miyazaki \u00e8 principalmente noto come creatore della serie di videogiochi \"Souls\". Altre sue opere includono i videogiochi \"Bloodborne\" (2015) e \"\" (2019). Come autore e direttore ha ottenuto diversi premi.\nBiografia.\nMiyazaki nacque tra il 1974 e il 1975 e crebbe \"tremendamente povero\" nella citt\u00e0 di Shizuoka; afferma di non avere avuto ambizioni durante l'infanzia. Nonostante ci\u00f2, era un lettore accanito, ma poich\u00e9 i suoi genitori non potevano permettersi di comprargli libri o manga, doveva prenderli in prestito dalla sua biblioteca locale. Quando nella lettura incontrava passaggi che non riusciva a comprendere, cercava di riempire le lacune usando la sua immaginazione e le illustrazioni di accompagnamento, stratagemma che Miyazaki prese come ispirazione per alcune idee di game design nei suoi videogiochi. Inoltre, i suoi genitori gli impedirono di giocare ai videogiochi fino a quando non fu abbastanza grande per frequentare l'universit\u00e0, cos\u00ec gioc\u00f2 invece a libri-game e giochi da tavolo come \"Sortilegio\" e \"Dungeons &amp; Dragons\".\nAll'universit\u00e0 consegu\u00ec la laurea in scienze sociali all'Universit\u00e0 Keio, dopodich\u00e9 inizi\u00f2 a lavorare per la Oracle Corporation. Quando, su consiglio di un amico, gioc\u00f2 al videogioco \"ICO\" del 2001, decise di dedicarsi alla carriera da autore di videogiochi e nel 2004 entr\u00f2 a far parte della FromSoftware come game designer per la serie \"Armored Core.\" In seguito divent\u00f2 noto internazionalmente per aver diretto la serie \"Souls,\" cominciando con \"Demon's Souls\" nel 2009.\nInfluenze e filosofia di design.\nLe influenze di Miyazaki vanno dalle opere di diversi scrittori, \"mangaka\" e altri game designer (come Fumito Ueda e Y\u016bji Horii), alle architetture asiatiche ed europee. Nei suoi videogiochi, in particolare la serie \"Souls\", Miyazaki spesso implementa elementi come difficolt\u00e0 elevate, forte \"storytelling\" visivo e ambientale, e una grande quantit\u00e0 di informazioni di sfondo sull'ambientazione e sui personaggi, soprattutto presentata attraverso testo di colore.\nTra le altre influenze di Miyazaki troviamo, tra le altre, giochi come \"ICO\", i primi capitoli di \"Dragon Quest\", e \"The Legend of Zelda\" e la serie di \"King's Field\", manga come \"Berserk\", \"Saint Seiya\", \"Le bizzarre avventure di JoJo\", e \"Devilman\", le opere letterarie di H. P. Lovecraft, Bram Stoker, George R. R. Martin e Umberto Eco, e librogame come \"Steve Jackson's Sorcery!\" e \"RuneQuest\". La sua filosofia \u00e8 anche influenzata dalla psicologia, sociologia, e la storia dell'umanit\u00e0."}
{"id": "6324173", "revid": "123534974", "url": "https://it.wikipedia.org/wiki?curid=6324173", "title": "Gu\u00e9rin d'Estrich\u00e9", "text": "Biografia.\nDebutt\u00f2 nella compagnia di Philandre nel 1650, passando poi nel 1672 a quella del Marais, che l'anno seguente introdusse gli attori di Moli\u00e8re a causa della scomparsa del grande commediografo.\nIl 31 maggio 1677 spos\u00f2 Armande B\u00e9jart, la vedova di Moli\u00e8re, ed entrambi entrarono a far parte della Com\u00e9die-Fran\u00e7aise tre anni pi\u00f9 tardi. Interpret\u00f2 commedie di Moli\u00e8re, tra cui \"La scuola dei mariti\" e \"Le intellettuali\". Dal matrimonio nacque un solo figlio, Nicolas Gu\u00e9rin d'Estrich\u00e9, che si appassion\u00f2 anch'egli al teatro completando una pastorale eroica di Moli\u00e8re, \"Myrtil et M\u00e9licerte\". \nRimasto vedovo nel 1700, mor\u00ec ultranovantenne. Era sopravvissuto anche al figlio."}
{"id": "6324175", "revid": "729019", "url": "https://it.wikipedia.org/wiki?curid=6324175", "title": "Stazione di Cavezzo-Villafranca", "text": "La stazione di Cavezzo-Villafranca \u00e8 stata una stazione ferroviaria della ferrovia Modena-Mirandola.\nSituata nella frazione di Villafranca di Medolla, la stazione era gestita dalla Societ\u00e0 Emiliana di Ferrovie Tranvie ed Automobili (SEFTA).\nStoria.\nLa stazione venne inaugurata con la denominazione di \"stazione di Cavezzo-Medolla\" il 16 settembre 1883, giorno di attivazione della ferrovia Modena-Mirandola, mentre l'8 aprile 1884 venne aperta al traffico la diramazione da Villafranca a Finale Emilia. In seguito all'apertura della fermata di Medolla il 5 marzo 1885, venne ridenominata come \"stazione di Cavezzo-Villafranca\".\nIl bivio ferroviario della stazione divenne un obiettivo strategico durante la seconda guerra mondiale, subendo numerosi attacchi e bombardamenti da parte della forze alleate: il 31 luglio 1944 l'aviazione alleata lanci\u00f2 16 bombe sulla ferrovia nei pressi di Villafranca, causando il rovesciamento di tre vagoni e l'interruzione della linea elettrica; il 4 ottobre 1944 furono colpiti altri vagoni a Villafranca; il 10 gennaio 1945 gli aerei alleati mitragliarono nuovamente un treno a Villafranca, uccidendo sei persone (tra cui il parroco di Quarantoli, don Alberto Fedozzi) e ferendo altre 31 persone. La ferrovia riprese il servizio gi\u00e0 nell'agosto 1945, ma poi venne smantellata nel 1964.\nMovimento.\nNel 1964 il traffico passeggeri era servito da 12 coppie di treni giornalieri, composti da un'elettromotrice e una carrozza a carrelli mista (oppure dalla sola elettromotrice). Partendo da Mirandola verso Modena, il convoglio veniva agganciato presso la stazione di Cavezzo-Villafranca con le vetture provenienti dalla diramazione per la stazione di Finale Emilia e si proseguiva verso Modena; mentre la stessa cosa accadeva al ritorno nel verso contrario da Modena verso Mirandola e Finale..\nNella fascia oraria 6:00-9:00 erano cadenzati ogni 45 minuti quattro collegamenti Mirandola-Modena (di cui due diretti nei giorni feriali) e tre corse da Modena. Nei giorni festivi c'era un ulteriore treno in quanto a Cavezzo il mercato settimanale si svolge di domenica."}
{"id": "6324176", "revid": "124203115", "url": "https://it.wikipedia.org/wiki?curid=6324176", "title": "Lantaka", "text": "La lantaka (chiamata \"rentaka\" in malese) \u00e8 un'arma d'artiglieria che era montata sulle navi mercantili che viaggiavano nel mar di Cina e nell'arcipelago malese, particolarmente durante l'epoca del sud-est asiatico precoloniale. Era un piccolo archibusone o colubrina realizzata in bronzo od ottone.\nEtimologia.\n\"Lant\u00e1k\u00e0\" \u00e8 un termine tagalog, mutuato dal malese \"rentaka\" o \"rant\u00e1ka\"; \u00e8 stata ipotizzata una connessione etimologica all'arabo \"aalat-al-\u012fntiqaaq\", cio\u00e8 \"dispositivo esplosivo\" o \"dispositivo da fuoco\"). Gli abitanti musulmani della regione chiamano queste armi \"mirem\".\nDescrizione.\nLa \"lantaka\" \u00e8 un tipo di piccolo archibusone o colubrina realizzata in bronzo (od ottone), pesante meno di 90 kg e lunga da 50 cm fino a circa 2 metri, che poteva sparare proiettili da due etti. Per il suo uso in nautica, veniva generalmente montata su un perno girevole fissato alla nave (in genere a tribordo e a poppa), ma poteva anche essere portata a braccio. \u00c8 basata sullo schioppo, di cui mantiene l'otturatore, rimpiazzando per\u00f2 le torce e i ferri roventi utilizzati per accenderlo con uno stoppino.\nLe pi\u00f9 piccole non erano realmente usate in battaglia, quanto pi\u00f9 per salve di saluto, per il risparmio di polvere da sparo rispetto ai pezzi pi\u00f9 grossi. Frequentemente le lantaka vengono decorate con simboli e parole (differenti a seconda degli utilizzatori, ad esempio cinesi, spagnoli, portoghesi, olandesi o arabi).\nStoria.\nLe \"lantaka\" erano gi\u00e0 in uso nell'area malese prima dell'arrivo degli spagnoli che le trovarono gi\u00e0 montate nei forti delle Filippine, dove erano giunte probabilmente dal Borneo. Secondo alcune fonti, le lantaka vennero sviluppate in Europa intorno al 1450, e introdotto nelle Indie dagli ottomani e dai mamelucchi durante la loro permanenza l\u00ec nel XV secolo, diffondendosi in tutta l'Asia nel secolo successivo; altre fonti affermano invece che fossero prodotte in fonderie locali gi\u00e0 nel XIII e XIV secolo. \nLa produzione di queste armi era concentrata a Mindanao, Borneo, Sumatra e Giava, ma esemplari erano prodotti anche in Europa, specie in Spagna, Portogallo e Paesi Bassi, per essere scambiati con le spezie; particolarmente note furono le lantaka realizzate da Panday Pira, che Rajah Sulayman utilizz\u00f2 per difendere Manila dagli attacchi degli spagnoli. A Mindanao, le lantaka sono state prodotte per secoli, e sono state utilizzate dai Moro fino al XX secolo, anche durante la ribellione contro gli Stati Uniti, per poi essere accantonate in favore delle pi\u00f9 moderne armi da fuoco."}
{"id": "6324177", "revid": "47767", "url": "https://it.wikipedia.org/wiki?curid=6324177", "title": "Rentaka", "text": ""}
{"id": "6324178", "revid": "47767", "url": "https://it.wikipedia.org/wiki?curid=6324178", "title": "Rantaka", "text": ""}
{"id": "6324180", "revid": "47767", "url": "https://it.wikipedia.org/wiki?curid=6324180", "title": "Mar di Cina", "text": ""}
{"id": "6324206", "revid": "745258", "url": "https://it.wikipedia.org/wiki?curid=6324206", "title": "Gli ammutinati del Bouncin' ovvero mirabolanti avventure di uomini e mari", "text": "Gli ammutinati del Bouncin' ovvero mirabolanti avventure di uomini e mari \u00e8 il terzo album in studio del rapper italiano Murubutu, pubblicato 13 maggio 2014 per l'etichetta discografica indipendente Mandibola Records/Irma Records."}
{"id": "6324207", "revid": "125382650", "url": "https://it.wikipedia.org/wiki?curid=6324207", "title": "Luiz Gonzaga", "text": "Biografia.\nNoto con l'appellativo di \"re del bai\u00e3o\", nacque in una fattoria di Exu, nel Pernambuco. Autentico rappresentante della cultura musicale nordestina, rest\u00f2 fedele alle sue origini per tutta la carriera, pur sperimentando talvolta generi musicali diversi come il samba e il forr\u00f3. Esord\u00ec nel 1945 con una mazurka, \"Dan\u00e7a Mariquinha\", per poi incidere due anni dopo il suo pi\u00f9 grande successo, \"Asa Branca\", canzone composta con Humberto Teixeira, suo sodale per tanti anni.\nEra padre del cantante Gonzaguinha."}
{"id": "6324215", "revid": "767487", "url": "https://it.wikipedia.org/wiki?curid=6324215", "title": "Coniglio hawaiano", "text": "Coniglio hawaiano (\"Wackiki wabbit\") \u00e8 un cortometraggio animato del 1943 distribuito da Warner Bros. Animation e diretto da Chuck Jones, appartenente alla serie Merrie Melodies, avente come protagonista Bugs Bunny.\nTrama.\nDue uomini naufragano su un'isola abitata soltanto dal coniglio Bugs Bunny. I due cercano di catturarlo per mangiarlo, ma il coniglio riesce sempre a sfuggire. In seguito, arriva una nave su cui dovrebbero salire i due naufraghi, ma, anche in questo caso, il coniglio ha la meglio e sale sulla nave al posto loro. Ai due uomini non rimane nient'altro che nutrirsi di loro stessi.\nDistribuzione.\nEssendo caduto nel dominio pubblico, il corto ha avuto diversi doppiaggi ufficiali e non. Si identifica un doppiaggio non ufficiale degli anni 90, in cui Bugs Bunny ha la voce di Sergio Luzi, usato per alcune edizioni home-video non ufficiali. Nel ridoppiaggio effettuato nel 1998 da Time Out Cin.ca, il coniglio \u00e8 doppiato da Massimo Giuliani."}
{"id": "6324222", "revid": "83723", "url": "https://it.wikipedia.org/wiki?curid=6324222", "title": "II Giochi panafricani", "text": "La seconda edizione dei Giochi panafricani si tenne dal 7 al 18 gennaio 1973 a Lagos, in Nigeria.\nDopo il successo della prima edizione, svoltasi a Brazzaville, il comitato organizzatore assegn\u00f2 l'edizione successiva a Bamako, capitale del Mali, da disputarsi nel 1969. Tuttavia un colpo di stato attuato nel 1968 e i susseguenti sconvolgimenti interni mandarono a monte il progetto. Fu quindi stabilito di rimandare i Giochi di due anni spostandoli a Lagos, che all'epoca era capitale della Nigeria; qui effettivamente i Giochi ebbero luogo con due anni di ulteriore ritardo, nel gennaio del 1973. Come segno di continuit\u00e0 con la prima edizione dei Giochi panafricani, una torcia venne accesa a Brazzaville e trasportata a Lagos per giungervi in occasione della cerimonia di apertura.\nDiscipline.\nAi II Giochi panafricani si disputarono gare delle seguenti discipline sportive:"}
{"id": "6324247", "revid": "104458", "url": "https://it.wikipedia.org/wiki?curid=6324247", "title": "Tinterin", "text": ""}
{"id": "6324248", "revid": "533647", "url": "https://it.wikipedia.org/wiki?curid=6324248", "title": "Abate ordinario", "text": ""}
{"id": "6324251", "revid": "124123", "url": "https://it.wikipedia.org/wiki?curid=6324251", "title": "Aleksej Gorla\u010d\u00ebv", "text": "Biografia.\nSlittino.\nHa iniziato a gareggiare per la nazionale russa di slittino nelle varie categorie giovanili dal 1996, partecipando a diverse edizioni dei mondiali juniores e classificandosi al settimo posto nel singolo e al quinto nella gara a squadre a Lillehammer 2001. In Coppa del Mondo ha raggiunto la 21\u00aa posizione in classifica generale della gara monoposto nel 2002/03. Ha inoltre preso parte alle olimpiadi di classificandosi ventunesimo nel singolo mentre ai mondiali di Sigulda 2003 termin\u00f2 la gara al ventesimo posto. Fu inoltre diciottesimo agli europei di Altenberg 2002.\nBob.\nPass\u00f2 al bob dal 2003 come pilota per la squadra nazionale russa. Debutt\u00f2 in \"Coppa Europa\" a novembre 2006 disputando diverse stagioni complete e raggiungendo la terza posizione nella classifica generale del bob a quattro e la quarta nel bob a due nel 2007/08; fu invece quinto nella graduatoria finale della combinata nel 2008/09.\nColse il suo unico podio in Coppa del Mondo nel mezzo della stagione 2010/11, il 3 dicembre 2010 a Calgary, dove fu terzo nella competizione a squadre e il giorno successivo giunse settimo nel bob a due (suo miglior risultato) mentre nel bob a quattro non and\u00f2 mai oltre l'ottavo posto raggiunto il 7 dicembre 2008 ad Altenberg. Detiene quali migliori piazzamenti in classifica generale il dodicesimo posto nel bob a due, il decimo nel bob a quattro e l'undicesimo nella combinata maschile, tutti raggiunti nel 2010/11.\nPrese parte a due edizioni dei mondiali, totalizzando quali migliori risultati il 21\u00ba posto nel bob a due a Lake Placid 2009 e l'11\u00ba nel bob a quattro a Sch\u00f6nau am K\u00f6nigssee 2011. Agli europei conta invece due presenze con un dodicesimo posto a due colto a Winterberg 2011 e un nono a quattro conseguito a Sch\u00f6nau am K\u00f6nigssee 2014.\nDisput\u00f2 la sua ultima gara il 26 gennaio 2014 a Sch\u00f6nau am K\u00f6nigssee, tappa conclusiva della Coppa del Mondo 2013/14."}
{"id": "6324254", "revid": "297059", "url": "https://it.wikipedia.org/wiki?curid=6324254", "title": "\u00c9glise de Notre-Dame-de-la-D\u00e9fense", "text": ""}
{"id": "6324258", "revid": "287204", "url": "https://it.wikipedia.org/wiki?curid=6324258", "title": "Wunnewil-Flamatt", "text": ""}
{"id": "6324259", "revid": "104458", "url": "https://it.wikipedia.org/wiki?curid=6324259", "title": "Wuennewil-Flamatt", "text": ""}
{"id": "6324260", "revid": "104458", "url": "https://it.wikipedia.org/wiki?curid=6324260", "title": "W\u00fcnnewil Flamatt", "text": ""}
{"id": "6324261", "revid": "104458", "url": "https://it.wikipedia.org/wiki?curid=6324261", "title": "Wunnewil Flamatt", "text": ""}
{"id": "6324262", "revid": "104458", "url": "https://it.wikipedia.org/wiki?curid=6324262", "title": "Wuennewil Flamatt", "text": ""}
{"id": "6324271", "revid": "729019", "url": "https://it.wikipedia.org/wiki?curid=6324271", "title": "Oskar Gr\u00f6ning", "text": "Egli fu sottufficiale delle SS (\"Unterscharf\u00fchrer\") di stanza nel campo di concentramento di Auschwitz: i suoi compiti includevano il conteggio e l'inventariazione del denaro sottratto ai prigionieri, oltre alla presa in carico dei loro effetti personali. In alcune occasioni assistette alle procedure di sterminio di massa nel campo. Dopo essere stato trasferito da Auschwitz ad una unit\u00e0 combattente nell'ottobre del 1944, Gr\u00f6ning fu catturato da soldati britannici il 10 giugno 1945. Divenuto prigioniero di guerra fu successivamente trasferito in Gran Bretagna e condannato ai lavori forzati.\nAlla fine della reclusione ritorn\u00f2 in Germania, conducendo successivamente una vita normale, riluttante a parlare dei suoi anni passati ad Auschwitz. Tuttavia, oltre 40 anni dopo, essendo venuto a conoscenza delle affermazioni negazioniste relative allo sterminio di massa degli ebrei deportati, decise di rendere nota pubblicamente la sua attivit\u00e0 svolta ad Auschwitz. Da quel momento egli inizi\u00f2 a criticare apertamente coloro che negavano che i fatti di cui egli era stato testimone fossero mai avvenuti, cos\u00ec come l'ideologia nazista cui aveva inizialmente aderito.\nGr\u00f6ning si \u00e8 caratterizzato come un tedesco disposto a fare pubbliche dichiarazioni critiche sulla sua esperienza come soldato nelle SS, accettando di autoaccusarsi e di sottoporre la propria vita ad un esame pubblico. I resoconti da lui registrati presso la BBC, tuttavia, hanno contribuito in maniera decisiva alla decisione di incriminarlo, nonostante la sua attivit\u00e0 svolta contro i negazionisti dell'Olocausto.\nNel settembre 2014 Gr\u00f6ning venne accusato di complicit\u00e0 in omicidio in 300.000 casi, per il ruolo da lui svolto nel campo di concentramento di Auschwitz. Il suo processo cominci\u00f2 nell'aprile 2015, dopo che la corte decise che, nonostante l'et\u00e0 di 93 anni, egli fosse ancora in grado di essere processato. Il processo si tenne a L\u00fcneburg, in Germania. Nel luglio 2015, tre anni prima della sua morte, venne riconosciuto colpevole di favoreggiamento in omicidio di massa e condannato a scontare quattro anni di prigione.\nBiografia.\nInfanzia e giovinezza.\nGr\u00f6ning nasce nel 1921 nella Bassa Sassonia, figlio di un esperto operaio qualificato impiegato nel settore tessile, politicamente rigidamente conservatore, perdendo la madre all'et\u00e0 di quattro anni. Suo padre, orgogliosamenrte nazionalista, dopo la sconfitta tedesca nella prima guerra mondiale ader\u00ec allo Stahlhelm; la sua rabbia per il modo in cui la Germania era stata trattata in conseguenza del Trattato di Versailles aument\u00f2 a .\nGr\u00f6ning ha affermato che la sua infanzia era stata all'insegna della \"disciplina, obbedienza e rispetto dell'autorit\u00e0\". Da sempre affascinato dalle uniformi militari, uno dei primi ricordi della sua vita \u00e8 mentre osserva le immagini fotografiche di suo nonno, che prest\u00f2 servizio nel reggimento d'elite del Ducato di Brunswick, mentre suona la tromba in sella al suo cavallo. Ader\u00ec all'inizio degli anni trenta, durante l'infanzia, allo Scharnhorstbund, la organizzazione giovanile dello Stahlhelm, e successivamente alla Giovent\u00f9 hitleriana quando il partito nazista and\u00f2 al governo nel 1933.\nInfluenzato dalla educazione ricevuta in famiglia, sent\u00ec che il nazismo era vantaggioso per la Germania e credette che i nazisti fossero \"persone che volevano il meglio per la Germania e facevano qualcosa per lei.\" Partecip\u00f2 personalmente al rogo dei libri scritti da ebrei o da altri autori che i nazisti consideravano degenerati, nella convinzione di stare aiutando la Germania a liberarsi da una cultura aliena, e consider\u00f2 che il Nazionalsocialismo stava ottenendo un effetto positivo sull'economia, puntando ad una bassa disoccupazione.\nGr\u00f6ning termin\u00f2 gli studi con ottimi voti e cominci\u00f2 l'apprendistato come impiegato di banca all'et\u00e0 di 17 anni, ma la guerra fu dichiarata poco dopo l'inizio del suo impiego ed otto dei venti impiegati furono richiamati alle armi. Ci\u00f2 favor\u00ec la carriera dei restanti tirocinanti in un relativamente breve arco di tempo: tuttavia, nonostante queste opportunit\u00e0, Gr\u00f6ning ed i suoi colleghi rimasero impressionati dalle veloci vittorie tedesche in Polonia ed in Francia e ci\u00f2 aliment\u00f2 in loro il desiderio di dare un personale contributo alla guerra.\nCarriera nelle SS.\nGr\u00f6ning voleva far parte di una unit\u00e0 militare d'\u00e9lite e si pose come obbiettivo di entrare nelle Schutzstaffel. Senza che suo padre lo sapesse, egli si arruol\u00f2 durante un incontro di reclutamento delle SS organizzato in un albergo. Gr\u00f6ning afferma che, tornato a casa, suo padre rimase deluso nell'apprendere la notizia.\nGr\u00f6ning si descrive come un \"uomo da scrivania\" e racconta della sua soddisfazione nel ruolo di amministrazione delle paghe delle SS, che gli permise di abbracciare sia l'aspetto militare che amministrativo, come egli desiderava da una carriera lavorativa.\nAd Auschwitz.\nL'arrivo.\nGr\u00f6ning lavor\u00f2 come contabile per un anno fino al 1942, quando le SS stabilirono che i lavori d'ufficio dovevano essere riservati a invalidi di guerra, e che il personale fisicamente sano doveva essere destinato a compiti pi\u00f9 impegnativi. Gr\u00f6ning e altri 22 suoi colleghi si recarono a Berlino per conferire presso il centro amministrativo delle SS, il(WVHA). Ad essi fu tenuto un discorso da parte di alcuni ufficiali di alto rango che ricordarono loro il giuramento di fedelt\u00e0 da essi prestato e che avrebbero potuto onorare accettando di svolgere un compito difficile. Il compito era top secret e Gr\u00f6ning ed i suoi colleghi dovettero sottoscrivere una dichiarazione con cui essi si impegnavano a non rivelarlo n\u00e9 ai famigliari n\u00e9 agli amici n\u00e9 a personale non appartenente alla loro unit\u00e0. Una volta firmato, essi furono divisi in vari gruppi pi\u00f9 piccoli e condotti in varie stazioni di Berlino dove presero un treno in direzione di Katowice con ordini da consegnare a Rudolf H\u00f6\u00df, comandante di Auschwitz, una localit\u00e0 che Gr\u00f6ning non aveva mai sentito nominare prima.\nAll'arrivo al campo principale, furono alloggiati in cuccette provvisorie nella caserma delle SS, accolti calorosamente dai loro camerati e rifocillati. Gr\u00f6ning rimase stupito della variet\u00e0 di cibo disponibile in aggiunta alle essenziali razioni fornite alle SS. I nuovi arrivati erano curiosi di scoprire la funzione cui era destinata Auschwitz. Gli fu detto che essi l'avrebbero scoperto da soli perch\u00e9 quello era un particolare tipo di campo di concentramento. Poi qualcuno apr\u00ec la porta gridando \"Trasporto!\", provocando l'uscita dalla stanza di tre e quattro persone.\nIl giorno successivo Gr\u00f6ning e gli altri nuovi arrivati si presentarono a rapporto presso gli uffici amministrativi, ove furono richieste informazioni sulla loro vita precedente l'inizio della guerra. Uno degli ufficiali afferm\u00f2 che la esperienza di Gr\u00f6ning come impiegato di banca avrebbe potuto essere utile e lo port\u00f2 in una baracca ove era tenuto il denaro dei prigionieri, affermando che quando i prigionieri venivano registrati nel campo il loro denaro era conservato in quel luogo per essere infine restituito una volta tornati in libert\u00e0.\nA Gr\u00f6ning divenne chiaro che Auschwitz non era un normale campo di internamento, con razioni di cibo sopra alla media, ma che esso era adibito a qualche ulteriore funzione. Indagando ulteriormente, ottenne la conferma dai suoi camerati che in quel luogo gli ebrei venivano sistematicamente sterminati, incluso il trasporto di prigionieri che erano arrivati la notte precedente.\nIl compito.\nLe responsabilit\u00e0 di Gr\u00f6ning includevano l'ordinamento e il conteggio della variet\u00e0 di valute sottratte ai deportati arrivati, la spedizione del denaro a Berlino, la custodia degli averi degli arrivati fino al loro ordinamento. Egli afferma che rimase stupito quando apprese del processo di eliminazione, ma che successivamente accett\u00f2 di esserne parte, tanto che il suo lavoro divenne \"routine\" dopo alcuni mesi .\nIl suo lavoro burocratico non lo protesse completamente dal contatto fisico con il processo di sterminio: sin dai primi giorni vide bambini nascosti sul treno e persone inabili a muoversi rimaste tra l'immondizia che, dopo la selezione, venivano colpiti ed uccisi.\nGr\u00f6ning raccont\u00f2 inoltre:\nDopo avere assistito a questa scena, Gr\u00f6ning afferma che and\u00f2 dal suo comandante e gli disse di non potere lavorare pi\u00f9 ad Auschwitz, perch\u00e9 seppure lo sterminio degli ebrei era necessario \"almeno doveva attenersi alla modalit\u00e0 stabilita.\". Gr\u00f6ning afferma che il suo superiore respinse la sua richiesta citando un documento che lui aveva firmato prima di essere destinato a quel ruolo, costringendolo a continuare il suo lavoro.\nUna notte della fine del 1942 Gr\u00f6ning e i suoi camerati che stazionavano nelle baracche delle SS nei dintorni di Birkenau furono svegliati da un allarme. Gli fu detto che un gruppo di ebrei destinati alle camere a gas erano fuggiti e si nascondevano nei boschi. Gli fu ordinato di prendere le loro armi e andarli a cercare. Quando il suo gruppo arriv\u00f2 nell'area di sterminio del campo videro una fattoria, davanti alla quale c'erano delle SS ed i corpi di sette o otto prigionieri che erano stati presi ed uccisi. Le SS dissero a Gr\u00f6ning ed ai suoi camerati che potevano tornare indietro ma essi decisero di rimanere ad aspettare all'ombra dei boschi. Poterono cos\u00ec osservare un soldato delle SS indossare una maschera antigas e svuotare un barattolo di Zyklon B in uno sportello nel muro del cottage.\nGr\u00f6ning racconta che il brusio proveniente dal suo interno \"si tramut\u00f2 in un lungo urlo\" per un minuto, poi il silenzio. Un camerata successivamente gli mostr\u00f2 i corpi che erano stati bruciati in una buca, mentre un kapo presente gli raccont\u00f2 alcuni dettagli del rogo, ad esempio come i gas impossessatisi dei corpi li facesse muovere mentre bruciavano.\nGr\u00f6ning afferma che tutto ci\u00f2 interruppe la relativa tranquillit\u00e0 che il suo lavoro gli aveva dato fino ad allora, ed ancora una volta reclam\u00f2 presso il suo superiore: il suo capo, un sottotenente delle SS (\"Untersturmf\u00fchrer),\" ascolt\u00f2 ma gli ricord\u00f2 che lui ed i suoi camerati avevano preso un impegno, cos\u00ec nuovamente essi ritornarono al lavoro. Gr\u00f6ning comunque da quel momento fece in modo di evitare di essere testimone degli aspetti pi\u00f9 sgradevoli della attivit\u00e0 del campo .\nDopo Auschwitz.\nIn Gran Bretagna.\nL'impegno di Gr\u00f6ning per farsi trasferire in una unit\u00e0 attiva sulla linea del fronte ebbe successo, e nel 1944 si un\u00ec ad una unit\u00e0 combattente nelle Ardenne. Ferito, venne inviato in un ospedale da campo, per poi ritornare a combattere sul fronte presso la sua unit\u00e0 finch\u00e9 essa si arrese ai soldati britannici. Catturato il 10 giugno 1945, giorno del suo compleanno, consapevole che dichiarando il suo \"coinvolgimento nel campo concentramento di Auschwitz avrebbe provocato una reazione negativa\", che \"chi vince ha sempre ragione\" e che le cose successe ad Auschwitz \"non sempre rispettavano i diritti umani\", scrisse sul modulo compilato per i britannici di avere lavorato per il SS-Wirtschafts-Verwaltungshauptamt.\nGr\u00f6ning ed i suoi restanti camerati delle SS furono imprigionati in un ex campo di concentramento nazista. Successivamente, nel 1946, fu trasferito in Gran Bretagna come lavoratore forzato, trascorrendo un periodo di vita \"veramente confortevole\", mangiando buon cibo, guadagnando qualcosa, viaggiando attraverso le Midlands e la Scozia, tenendo concerti per quattro mesi, cantando inni tedeschi e canzoni tradizionali inglesi di fronte ad un grato pubblico britannico.\nRitorno in Germania.\nGr\u00f6ning fu rilasciato e ritorn\u00f2 in Germania nel 1947 o 1948. Una volta riunito a sua moglie, disse: \"Donna, facciamoci un favore: non chiedere nulla.\" A causa del fatto di essere stato un membro delle SS gli fu impossibile riprendere il suo lavoro in banca, cos\u00ec ottenne un lavoro presso una vetreria, ove fece carriera fino ad ottenere un ruolo direttivo, diventando capo del personale ed anche giudice onorario nei casi inerenti il tribunale del lavoro.\nNel dopoguerra Gr\u00f6ning abit\u00f2 presso il suo patrigno. Un giorno a pranzo fu fatta una sciocca osservazione su Auschwitz, che implicava per\u00f2 che egli fosse un \"potenziale o reale assassino\": Gr\u00f6ning si infuri\u00f2 con l'autore, sbattendo il pugno sul tavolo, esclamando: \"Questa parola e questo argomento non deve essere mai, e dico mai, essere menzionato in mia presenza, altrimenti me ne vado via da qui!\". Da quel momento la sua richiesta venne rispettata.\nLa negazione dell'Olocausto.\nGr\u00f6ning condusse una normale vita borghese dopo la guerra. Appassionato collezionista di francobolli, un giorno mentre si trovava all'incontro annuale organizzato in un club filatelico locale, circa 40 anni dopo la fine della guerra, entr\u00f2 in una discussione politica con una persona: quest'ultima sosteneva come fosse \"terribile\" che la negazione dell'Olocausto fosse considerata un reato in Germania, continuando ad osservare che tutti quei corpi non potevano essere bruciati, e come la quantit\u00e0 di gas che si affermava fosse stata usata avrebbe dovuto uccidere anche tutti gli esseri viventi presenti nelle vicinanze.\nGr\u00f6ning non rispose a queste affermazioni, limitandosi solo ad una breve risposta: \"Io ne so un po' di pi\u00f9 riguardo a queste cose, ne dovremmo discutere una volta o l'altra.\" L'uomo gli raccomand\u00f2 allora la lettura di un pamphlet del negazionista Thies Christophersen. Gr\u00f6ning ne ottenne una copia e dopo averla letta la sped\u00ec a Christophersen stesso, con sopra scritto un suo commento che includeva queste parole:\nDa quel momento Gr\u00f6ning cominci\u00f2 a ricevere chiamate e lettere da estranei che tentavano di spiegargli che Auschwitz in verit\u00e0 non era un luogo di sterminio di esseri umani nelle camere a gas. Infatti il suo commento di condanna della negazione dell'Olocausto era stato pubblicato su una rivista neonazista e la maggioranza delle telefonate e delle lettere venivano \"da persone che tentavano di dimostrare che quello che io avevo visto con i miei occhi, la mia esperienza ad Auschwitz era un grande, grande errore, una grande allucinazione da parte mia, perch\u00e9 esso non era mai successo\".\nCome conseguenza di questi commenti, Gr\u00f6ning decise di parlare apertamente della sua esperienza, denunciando pubblicamente coloro che continuavano a sostenere che gli eventi di cui lui era stato testimone non erano mai successi. Il suo messaggio ai negazionisti dell'Olocausto \u00e8:\nGr\u00f6ning ha scritto anche memorie destinate alla sua famiglia, consistenti in 87 pagine.\nL'affermazione dell'Olocausto.\nGr\u00f6ning non si considerava colpevole di fatto di qualche crimine, in quanto egli in nessun modo era mai stato direttamente coinvolto nelle uccisioni. Egli ha descritto il suo essere stato parte della macchina dello sterminio autodefinendosi come involontaria \"piccola ruota nell'ingranaggio\", il che l'aveva reso a sua volta involontariamente colpevole.. Quanto alle sue convocazioni a testimoniare in tribunale contro un membro delle SS accusato dell'omicidio di prigionieri ad Auschwitz, egli aveva continuato a proclamarsi innocente agli occhi della legge, sottolineando il fatto di avere parlato in quell'occasione come testimone e non come imputato.\nNel libro con DVD intitolato \" I Nazisti e la \"Soluzione Finale\",\" l'autore Laurence Rees afferma che anche se Gr\u00f6ning aveva richiesto di lasciare Auschwitz dopo essere stato testimone delle uccisioni, la sua obiezione era stata formulata solo sulla base di un problema operativo, senza negare il principio militaristico generale dello sterminio di massa dei propri nemici. Gr\u00f6ning aveva detto che all'epoca egli aveva ritenuto che esso fosse giustificato in virt\u00f9 di tutta la propaganda nazista a cui era stato assoggettato, secondo la quale i nemici della Germania dovevano essere distrutti, con ci\u00f2 rendendo ai suoi occhi gli strumenti della loro distruzione (come le camere a gas) prive di particolare significato. A causa di ci\u00f2, egli afferma che i suoi sentimenti sul fatto di vedere persone e sapere che esse avrebbero avuto solo poche ore di vita prima di essere gassate erano \"\"molto ambigui\". Egli raccontava che i bambini erano assassinati in quanto, pur non essendo in s\u00e9 il nemico, vi era un pericolo a causa del loro sangue, per cui essi avrebbero potuto diventare ebrei pericolosi.\nReed punta sulla educazione ultra-nazionalista di Gr\u00f6ning come indicazione della sua capacit\u00e0 di giustificare lo sterminio di bambini indifesi. Gr\u00f6ning diceva che si era accorto degli orrori delle camere a gas quando aveva sentito le urla. Rees scrive che Gr\u00f6ning descrive il tempo passato ad Auschwitz come se stesse parlando di un altro Oskar Gr\u00f6ning ad Auschwitz: il risultato \u00e8 che il Gr\u00f6ning del dopoguerra parla pi\u00f9 candidamente di quel periodo, separando il Gr\u00f6ning che contribu\u00ec al funzionamento del campo della morte dal Gr\u00f6ning moderno che condanna l'ideologia nazista. Gr\u00f6ning affermava che le urla di quelli che erano nelle camere a gas non l'avevano mai lasciato, e che egli non era mai ritornato ad Auschwitz a causa del suo senso di vergogna. Lui diceva di sentirsi colpevole verso il popolo ebraico, per aver fatto parte dell'organizzazione che aveva commesso dei crimini contro di esso, anche se \"non sono stato personalmente uno di coloro che li ha perpetrati\". Egli chiedeva di essere perdonato da Dio e dal popolo ebraico.\nIl processo.\nNel settembre 2014 Gr\u00f6ning venne accusato dalla magistratura di complicit\u00e0 in omicidio per il ruolo da lui svolto ad Auschwitz ricevendo e selezionando i prigionieri ed i loro personali averi. Il capo d'accusa affermava che Gr\u00f6ning contribu\u00ec all'avanzamento economico della Germania nazista e sostenne il sistematico sterminio di 300.000 dei 450.000 ebrei ungheresi che furono deportati ad Auschwitz su 137 convogli ferroviari durante l'estate del 1944. Il procedimento contro Gr\u00f6ning \u00e8 stato descritto come parte dello sforzo finale della Germania postbellica per portare di fronte alla giustizia gli ultimi nazisti sospetti di crimini di guerra.\nIl processo prese il avvio il 20 aprile 2015 di fronte alla Corte regionale di Luineburgo. Nella dichiarazione d'apertura Gr\u00f6ning aveva chiesto perdono per il suo ruolo principalmente amministrativo svolto ad Auschwitz nell'estate del 1944, affermando: \"Non c'\u00e8 dubbio che condivido una colpa morale\", ha detto il novantatreenne ai giudici, ammettendo che egli era a conoscenza dell'utilizzo delle camere a gas per uccidere gli ebrei gli altri prigionieri. \"Chiedo perdono. Io condivido la colpa moralmente, ma se sono colpevole anche per il codice penale lo dovete decidere voi.\".\nDurante il processo alcuni dei 50 co-accusatori sono intervenuti: Eva Mozes Kor che aveva 10 anni quando arriv\u00f2 ad Auschwitz aveva testimoniato che lei e la sua sorella gemella erano utilizzate per i crudeli esperimenti medici condotti da Josef Mengele e che lei aveva perso i suoi genitori e le sorelle pi\u00f9 grandi ad Aushwitz. Dopo aver reso la sua testimonianza, Kor aveva conversato con l'accusato e poi i due si erano abbracciati, in un gesto di perdono che provoc\u00f2 reazioni e contestazioni da parte degli altri co-querelanti sopravvissuti all'Olocausto. Un altro testimone, Max Eisen, all'epoca quindicenne, aveva descritto la brutalit\u00e0 nel campo destinata allo sterminio, tra cui l'estrazione dei denti d'oro dai cadaveri delle vittime.\nIl 12 maggio 2015 Susan Pollack, una ottantaquattrenne bretone, testimoni\u00f2 della sua deportazione dall'Ungheria ad Auschwitz e Bergen-Belsen; descrivendo le condizioni di vita incontrate ad Auschwitz, aveva detto: \"Ero in una baracca con altre 800 ragazze circa... stavamo perdendo peso, non eravamo pi\u00f9 capaci di usare le nostre menti\". Lo stesso giorno Ivor Perl, una bretone di 83 anni nata in Ungheria in una famiglia ebrea molto religiosa, testimoni\u00f2 che aveva 12 anni quando arriv\u00f2 ad Auscwitz, e che l\u00ec lei e suo fratello persero i genitori e nell'Olocausto gli altri sette fratelli; . Nel mese di luglio Irene Weiss, una sopravvissuta di 84 anni proveniente dagli Stati Uniti, testimoni\u00f2 la sua famiglia fu lacerata all'arrivo ad Auschwitz nel maggio del 1944, durante la deportazione di massa degli ebrei ungheresi, perdendo in quel luogo entrambi i genitori, quattro fratelli e 13 cugini ad Auschwitz.\nLa sentenza finale.\nIl 15 luglio 2015 Gr\u00f6ning \u00e8 stato riconosciuto colpevole di complicit\u00e0 nell'omicidio di almeno 300.000 ebrei e condannato a quattro anni di reclusione. In reazione a questa sentenza, la sopravvissuta Eva Mozes Kor ha detto di essere \"delusa\" aggiungendo: \"Stanno provando a insegnarci una lezione: se commetti un crimine, sarai punito. Ma io non penso che la Corte abbia agito in maniera appropriata condannandolo a 4 anni di prigione. \u00c8 ormai troppo tardi per quel tipo di sentenza... Avrei preferito che fosse stato condannato a svolgere un servizio civile di denuncia contro il neonazismo. Mi piacerebbe che la Corte riuscisse a provare a me, una sopravvissuta, che quattro anni in prigione renderanno un beneficio a qualcuno.\"\nL'appello presentato dall'avvocato difensore di Gr\u00f6ning, Hans Holtermann, \u00e8 stato rigettato il 28 novembre 2016 dalla Corte di Giustizia Federale tedesca (BGH). \u00c8 morto nel 2018, a 96 anni, pochi mesi dopo il rifiuto della sua domanda di grazia da parte del tribunale di Luneburgo."}
{"id": "6324273", "revid": "1573940", "url": "https://it.wikipedia.org/wiki?curid=6324273", "title": "Chiesa di San Leonardo (Villanova Monteleone)", "text": "La chiesa di San Leonardo \u00e8 un edificio religioso situato a Villanova Monteleone, centro abitato della Sardegna nord-occidentale. Consacrata al culto cattolico \u00e8 sede dell'omonima parrocchia e fa parte della diocesi di Alghero-Bosa.\nEdificata in forme durante il XVI secolo, venne pesantemente modificata in una ristrutturazione eseguita nel Settecento. Sull'aula, mononavata, oltre al presbiterio si affacciano sei cappelle laterali; qui sono presenti alcuni altari lignei e marmi policromi. La chiesa conserva al proprio interno una pregevole pala d'altare, recentemente restaurata."}
{"id": "6324275", "revid": "124123", "url": "https://it.wikipedia.org/wiki?curid=6324275", "title": "Il'ja Ivanov", "text": "Biografia.\nInizi\u00f2 a gareggiare nel 2009 come frenatore per la squadra nazionale russa. Debutt\u00f2 in \"Coppa Europa\" a novembre 2009 e nelle categorie giovanili non and\u00f2 oltre l'undicesimo posto ai mondiali juniores, raggiunto nel bob a due a Sankt Moritz 2010.\nEsord\u00ec in Coppa del Mondo all'avvio della stagione 2010/11, il 3 dicembre 2010 a Calgary, occasione in cui colse anche il suo unico podio piazzandosi al 3\u00ba posto nella gara a squadre. Prese parte ai campionati europei di Winterberg 2011 terminando la gara a quattro al dodicesimo posto pilotato da Aleksej Gorla\u010d\u00ebv. Disput\u00f2 la sua ultima gara in quella stessa stagione, il 23 gennaio 2011, concludendo 14\u00ba nel bob a quattro a Winterberg."}
{"id": "6324280", "revid": "104458", "url": "https://it.wikipedia.org/wiki?curid=6324280", "title": "Bossum", "text": ""}
{"id": "6324282", "revid": "124123", "url": "https://it.wikipedia.org/wiki?curid=6324282", "title": "Aleksandr \u0160ilkin", "text": "Biografia.\nInizi\u00f2 a gareggiare nel 2011 come frenatore per la squadra nazionale russa. Debutt\u00f2 in \"Coppa Europa\" a dicembre 2012 ed esord\u00ec in Coppa del Mondo nel mezzo della stagione 2010/11, il 15 gennaio 2011 a Igls, occasione in cui colse anche il suo unico podio piazzandosi al 3\u00ba posto nella gara a squadre. Disput\u00f2 la sua ultima gara il 16 gennaio 2014 a Igls in una tappa di Coppa Europa, concludendo 24\u00ba nel bob a quattro."}
{"id": "6324285", "revid": "104458", "url": "https://it.wikipedia.org/wiki?curid=6324285", "title": "Kastels Sankt Dionys", "text": ""}
{"id": "6324287", "revid": "287204", "url": "https://it.wikipedia.org/wiki?curid=6324287", "title": "Chatel-Saint-Denis", "text": ""}
{"id": "6324288", "revid": "104458", "url": "https://it.wikipedia.org/wiki?curid=6324288", "title": "Ch\u00e2tel Saint Denis", "text": ""}
{"id": "6324289", "revid": "104458", "url": "https://it.wikipedia.org/wiki?curid=6324289", "title": "Chatel Saint Denis", "text": ""}
{"id": "6324314", "revid": "1776051", "url": "https://it.wikipedia.org/wiki?curid=6324314", "title": "Giuseppe Garlato", "text": "Biografia.\nDi professione ingegnere, \u00e8 stato uno dei padri costituenti della Repubblica Italiana nel biennio 1946-1948.\nAppartenente alla Democrazia Cristiana, \u00e8 stato parlamentare ininterrottamente dal 1948 al 1968.\nNel 1959 ha ricoperto l'incarico di Sottosegretario di Stato ai trasporti nel Governo Segni II.\nNel successivo Governo Tambroni \u00e8 stato anche sottosegretario alle partecipazioni statali, (1960)."}
{"id": "6324320", "revid": "2130303", "url": "https://it.wikipedia.org/wiki?curid=6324320", "title": "Chiesa della Madonna del Rosario (Villanova Monteleone)", "text": "La chiesa della Madonna del Rosario \u00e8 un edificio religioso situato a Villanova Monteleone, centro abitato della Sardegna nord-occidentale. Consacrata al culto cattolico, fa parte della parrocchia di San Leonardo da Limoges, diocesi di Alghero-Bosa.\nLa chiesa, edificata nel XVI secolo, conserva al proprio interno una pregevole pala d'altare, recentemente restaurata."}
{"id": "6324323", "revid": "83531", "url": "https://it.wikipedia.org/wiki?curid=6324323", "title": "Doc Middleton", "text": "Biografia.\nHa rubato il suo primo cavallo all'et\u00e0 di 14 anni. Nel 1870 fu condannato all'ergastolo per omicidio in Texas e venne spedito al carcere di Huntsville. Nel 1874 riusc\u00ec a fuggire dal carcere.\nFu catturato mentre rubava cavalli nell'Iowa. Dopo aver scontato 18 mesi si \u00e8 trasferito a Sidney, Nebraska, dove spar\u00f2 e uccise un soldato semplice chiamato James Keith del 5th Cavalry Regiment il 13 gennaio 1877 dal vicino Fort Sidney in una rissa da bar. Venne arrestato ma \u00e8 fuggito mentre si radunava un gruppo di linciatori.\nAlla fine fu ricercato dalla Wyoming Stock Growers Association e dalla Union Pacific Railroad, che offr\u00ec ricompense per la sua cattura. L'ufficiale dell'esercito William H. H. Llewellyn, che stava cercando di proteggere le mandrie di pony nella riserva indiana di Pine Ridge, fu inviato per catturarlo. Llewellyn e un esercito del distaccamento sotto George Crook lo attirarono ad un incontro con la promessa di perdono del governatore. In una mischia due della banda di Doc sono stati uccisi e un uomo di nome Hazen \u00e8 stato ferito, ma Middleton fu catturato e portato a Cheyenne, Wyoming, dove venne condannato al carcere per furto maggiore dal 18 settembre 1879 al 18 giugno 1883, data il quale lo rilasciarono. (All'epoca del suo arresto nel 1879 fu riportato che aveva rubato trentacinque cavalli da William Irving di Cheyenne nel 1877).\nNel 1884 lui e la sua terza sposa (una ragazza di 16 anni) si trasferirono a Gordon, Nebraska, dove gest\u00ec un saloon e fu per un breve periodo vice sceriffo.\nNel 1893 Buffalo Bill, come prodezza per la Fiera Colombiana di Chicago, lo arruol\u00f2 per partecipare alla corsa di cavalli di 1.000 miglia da Chadron, Nebraska, a Chicago. Ha completato la gara e ha guidato la maggior parte in testa, anche se \u00e8 stato trasportato in parte in treno.\nNel 1897 fu riportato che era il \"marshal\" di Edgemont, Dakota del Sud.\nNel 1900 in seguito si trasfer\u00ec a Gordon, Nebraska e aveva un saloon sia a Gordon che ad Ardmore, Dakota del Sud ed era anche il \"marshal\" della citt\u00e0, e nel 1913 si trasfer\u00ec a Orin Junction, Wyoming, dove apr\u00ec un saloon. Dopo aver litigato in un bar con un coltello in mano, \u00e8 stato arrestato per aver dispensato liquori illegalmente. Mentre era in carcere prese l'erisipela e mor\u00ec. \u00c8 sepolto nel Douglas Park Cemetery di Douglas, Wyoming."}
{"id": "6324328", "revid": "767487", "url": "https://it.wikipedia.org/wiki?curid=6324328", "title": "Augustin Darth\u00e9", "text": "Allo scoppio della Rivoluzione, fu tra coloro che parteciparono alla presa della Bastiglia. Seguace di Maximilien Robespierre, esercit\u00f2 la carica di pubblico accusatore presso il tribunale rivoluzionario di Arras, finch\u00e9, dopo il 9 termidoro, non cadde in disgrazia e fin\u00ec in prigione. Si leg\u00f2 allora a Gracchus Bafeuf e, come uno dei principali artefici della congiura degli Eguali, ne condivise il tragico destino sulla ghigliottina.\nBiografia.\nI primi anni e la Rivoluzione.\nAugustin Alexandre Joseph nacque il 1\u00ba ottobre 1769 a Saint-Pol-sur-Ternoise, nel dipartimento del Pas-de-Calais, da Charles Fran\u00e7ois Darth\u00e9, chirurgo giurato, e da Jeanne Marguerite Fayolle. Pur non vivendo nell'agiatezza, i genitori poterono consentire ad Augustin di intraprendere gli studi di diritto a Parigi. Allorch\u00e9 scoppi\u00f2 la rivoluzione, egli, ancora studente, vi si gett\u00f2 da subito, e lo vediamo tra i cittadini che concorsero alla liberazione dei soldati della Guardia imprigionati per essersi rifiutati di sparare sulla folla, quando il re aveva ordinato all'Assemblea nazionale di sciogliersi e di tornare all'originaria distinzione nei tre ordini. Partecip\u00f2 poi alla presa della Bastiglia, occasione nella quale fu ferito, riportando \u00abun'infermit\u00e0 incurabile\u00bb, e per la quale ebbe l'\u00abinvidiato\u00bb titolo di \u00abVincitore della Bastiglia\u00bb.\nRientrato nel suo dipartimento, fu eletto nel novembre del 1790 ufficiale municipale, e il 16 settembre del 1792, divenne segretario del \"greffier\", e poco dopo commissario alle frontiere. In questa veste Darth\u00e9 increment\u00f2 la creazione di officine per la fabbricazione delle armi, al fine di armare i volontari. L'11 novembre del 1792 fu nominato membro del direttorio del suo dipartimento, e nel marzo del '93, quando la Convenzione decret\u00f2 l'arruolamento in massa di 300.000 uomini, assunse l'incarico di commissario alla leva presso il distretto di Saint-Pol. Il 25 agosto scoppi\u00f2 un'insurrezione monarchica nel cantone di Pernes, facente parte del distretto di Saint-Pol, organizzata dai fratelli Truyart con il sostegno anche di disertori ed estesasi ai vicini comuni. La rivolta, nota come \u00abla piccola Vandea di Pernes\u00bb, fu soffocata da Darth\u00e9 al comando di diversi reparti della Guardia nazionale in pochi giorni: furono arrestati circa trecento insorti e di questi, diciannove saranno giustiziati.\nDivenuto nel 1794 pubblico accusatore presso i tribunali rivoluzionari di Arras e di Cambrai, creati dal convenzionale Joseph Le Bon, di cui era cognato e segretario, \u00e8 descritto da Buonarroti come un \u00abmagistrato repubblicano e incorruttibile, non meno che intrepido guerriero\u00bb. Robespierrista convinto e da lui \u00abtenuto in gran conto\u00bb, Darth\u00e9 fu imprigionato all'indomani del 9 termidoro, per riacquistare la libert\u00e0 quattordici mesi dopo, nel febbraio del 1795.\nIl ruolo avuto nella congiura degli Eguali.\nUscito di prigione, Darth\u00e9 partecip\u00f2 con altri patrioti antitermidoriani a riunioni estemporanee che si tenevano nei caff\u00e8, nei giardini, sulle piazze, per discutere la situazione politica del paese, fino a quando, con Buonarroti, Babeuf e l'ex convenzionale Jullien de la Dr\u00f4me (1744-1821), non fu deciso, ai primi di brumaio dell'anno IV (fine ottobre 1795), di creare un \u00abcentro direttivo\u00bb che potesse coordinare, attorno a un progetto unitario, gli eterogenei elementi rivoluzionari. L'iniziativa fall\u00ec per mancanza di fiducia reciproca e per divergenza d'opinioni. Ma l'unit\u00e0 era una necessit\u00e0 e un secondo tentativo, di poco successivo e che vide l'adesione di molti altri ribelli, tra cui Charles Germain (1770-1814) e Antoine-Marie Bertrand (1754-1796), fu coronato dal successo. Nacque cos\u00ec, il 25 brumaio (16 novembre), un'organizzazione centralizzata, il club del Panth\u00e9on, che tenne i suoi incontri nel vecchio refettorio dell'abbazia di Sainte-Genevi\u00e8ve.\nIl 15 frimaio (6 dicembre), Babeuf era nuovamente proscritto per quanto andava scrivendo sul suo giornale, \u00abLe Tribun du Peuple\u00bb, e Darth\u00e9 fu uno degli amici che lo aiut\u00f2 a trovare rifugio in un ex convento. Nel frattempo, parallelamente alle discussioni al club del Panth\u00e9on, che erano pubbliche e giunsero a contare fino a duemila adesioni, Darth\u00e9 e i suoi compagni presero a incontrarsi nell'appartamento dell'ex convenzionale Amar. Non mancarono i contrasti, ma si giunse alla conclusione che l'appoggio delle masse sarebbe stato raccolto intorno alla Costituzione del 1793, la quale per\u00f2 avrebbe dovuto rappresentare solo il punto di partenza per un'evoluzione in senso pi\u00f9 egualitario dei rapporti socio-economici. Nonostante un qualche aiuto finanziario dato alla cospirazione, Amar attir\u00f2 su di s\u00e9 la diffidenza dei sodali, anche a causa del suo ruolo nei fatti di termidoro, e il comitato si sciolse. Il Direttorio, allarmato dalle voci di insurrezione, arrestava intanto la moglie e i figlioletti di Babeuf e non attendeva che un pretesto per chiudere il club del Panth\u00e9on. E fu proprio Darth\u00e9, dando pubblica lettura di un numero de \u00abLe Tribun du Peuple\u00bb, nel quale la Costituzione del 1795 e i membri del governo erano aspramente criticati, a fornirglielo. Il 9 ventoso dell'anno IV (28 febbraio 1796), il generale Bonaparte eseguiva l'ordine di chiusura del club democratico, secondo quanto disposto dal Direttorio.\nSolo ai primi di germinale (fine marzo) prese veramente consistenza il piano di insurrezione, poi nota come la \u00abcongiura degli Eguali\u00bb, sotto la spinta di Babeuf che, volendo ricondurre tutti i sinceri rivoluzionari a un centro unico, contribu\u00ec allo scioglimento dei vari comitati sorti spontaneamente nella capitale. Inizialmente fecero parte del \u00abDirettorio segreto di salute pubblica\u00bb, oltre a Babeuf, Sylvain Mar\u00e9chal, F\u00e9lix Lepeletier (1767-1837), Pierre-Antoine Antonelle, ma gi\u00e0 il 19 germinale (8 aprile) vi confluirono Darth\u00e9, Buonarroti e Robert-Fran\u00e7ois Debon.\nLo scopo ultimo della congiura era la distribuzione equa di tutti i beni, di natura pecuniaria, con la soppressione della propriet\u00e0 privata, e di natura spirituale, con la diffusione della conoscenza. Se su questo punto i cospiratori concordavano, sorsero due scuole di pensiero riguardo alla forma provvisoria di governo da proporre al popolo quando fosse insorto: la \u00abmagistratura di un solo uomo\u00bb o un organismo dirigente composto da un \u00abpiccolo numero di democratici provati\u00bb. A prevalere fu questa seconda opinione, ma Darth\u00e9 fu partigiano, con Debon, della prima. La figura politica ideale di Darth\u00e9 era infatti Robespierre, e la dittatura di un cittadino integerrimo, nominato dal Direttorio al fine di offrire al popolo una legislazione tesa ad assicurargli l'uguaglianza e l'esercizio della sovranit\u00e0, nonch\u00e9 di preparare le condizioni atte a favorire l'adozione della nuova Costituzione, gli sembrava potesse garantire meglio dell'altra soluzione la perfetta identit\u00e0 tra pensiero e azione e, quindi, il rapido successo dell'impresa. Quanto agli abusi insiti nel consegnare tanto potere nelle mani di uno solo, riteneva si potessero eludere scegliendo una persona di provata virt\u00f9 e ponendo un limite temporale alla dittatura, con \u00abl'esposizione chiara e legale dello scopo\u00bb che essa si prefiggeva.\nIl Direttorio segreto, nell'intento di conquistare il favore popolare, cre\u00f2 una rete di dodici agenti, che, sparsi nei vari \"arrondissement\", avevano l'incarico di propagandare gli scritti rivoluzionari, cogliere l'umore della gente, risvegliarne la coscienza politica, in modo da preparare il terreno per l'insurrezione. In pi\u00f9 Babeuf e i suoi non si nascondevano che uno dei maggiori pericoli per il trionfo della causa poteva venire dall'esercito, e diedero mandato a Germain e a Darth\u00e9 di reclutare anche agenti militari che divulgassero il credo rivoluzionario nei battaglioni di stanza a Parigi e nei dintorni. L'agente militare presso la piana di Grenelle, sulla riva sinistra della Senna, il capitano Georges Grisel (1765-1812) del 3\u00ba battaglione della 38\u00ba semibrigata di linea, fu arruolato da Darth\u00e9, cui era stato presentato come persona degna di fiducia da alcuni democratici al caff\u00e8 dei \u00abBains Chinois\u00bb\nGrazie al lavoro di Germain, si era formato un comitato democratico all'interno delle forze di polizia e il governo, per precauzione, diede l'ordine il 9 fiorile (28 aprile) a due battaglioni poco disciplinati di lasciare Parigi. Ne nacquero dei disordini che fecero sperare ai rivoluzionari nell'imminenza dell'insurrezione, ma tutto ebbe fine con un decreto di licenziamento al quale i legionari si sottomisero volentieri. Nonostante lo smacco subito, i babuvisti ne ricavarono il vantaggio di aver pur sempre a disposizione i legionari sinceramente democratici e di poter contare su quelli congedati cui diedero asilo. Ma bisognava agire subito per non perdere i pi\u00f9 tiepidi e raffreddare gli animi degli intrepidi, e il Direttorio segreto, nel tentativo di affrettare il corso degli eventi, commise l'errore di convocare, l'11 fiorile, una riunione aperta pure agli agenti militari, compreso Grisel, che era entrato nelle simpatie di Darth\u00e9 e aveva pure scritto un opuscolo in cui inneggiava al Terrore. Questi, la sera del 15 fiorile, rifer\u00ec a Carnot tutto quel che sapeva, non si sa con certezza se per timore di essere implicato in un affare pericoloso, o semplicemente per venalit\u00e0 e ambizione carrieristica.\nLa sera del 18 fiorile (7 maggio) Darth\u00e9 annunciava agli altri membri del Direttorio segreto che si era giunti a un accordo con i montagnardi vicini ad Amar, al quale si era unito il pi\u00f9 affidabile Robert Lindet. Quella sera stessa il governo, basandosi sulle informazioni apprese da Grisel, sper\u00f2 di arrestare i congiurati a casa di Jean Fran\u00e7ois Ricord (1759-1818), \"trait d'union\" tra i montagnardi e i babuvisti, ma la polizia non trov\u00f2 nessuno. Ritent\u00f2 l'indomani nell'appartamento di Drouet, dove, sempre su suggerimento di Grisel, sapeva che ci sarebbe stata una riunione. Tuttavia, quando le forze dell'ordine irruppero, l'assemblea si era sciolta e i gendarmi, non essendovi in casa che Drouet e Darth\u00e9, non ritennero opportuno procedere con l'arresto di due soli cospiratori. L'avvenimento fu inquadrato dai rivoluzionari nell'ambito delle normali attivit\u00e0 di una polizia vigile e persecutoria. Il sospetto del tradimento in verit\u00e0 si era insinuato nelle loro menti, solo che aveva colpito Germain, in quanto assente alla riunione, episodio da lui poi chiarito con la circostanza di essere sotto sorveglianza. E lo stesso Grisel aveva contribuito a rasserenare i compagni, argomentando che un eventuale traditore avrebbe colpito gi\u00e0 l'11 fiorile. Il 20 fiorile si tenne nell'abitazione dell'agente militare Guillaume Massard l'ultima riunione dei babuvisti, nella quale misurarono le forze in campo proprie e del governo e approntarono il piano di battaglia. Il mattino dopo i principali capi della congiura furono arrestati. Darth\u00e9 fu preso in casa di Franois Dufour, con Germain, Drouet e altri.\nProcesso e morte.\nDopo la cattura, Darth\u00e9, Babeuf e Buonarroti furono condotti alla prigione del Tempio, per poi essere trasferiti, nella notte tra il 9 e il 10 fruttidoro (26-27 agosto), chiusi in gabbie sbarrate e scortati da gendarmi coadiuvati dai reparti di cavalleria, a Vend\u00f4me, sede dell'Alta Corte. Il processo si apr\u00ec il 2 ventoso dell'anno V (20 febbraio 1797), con 47 imputati presenti e 18 assenti. Sedici erano i giurati e bastava il parere favorevole di almeno quattro per assicurare l'assoluzione, ma durante l'intero dibattimento, che dur\u00f2 tre mesi, non furono che tre i simpatizzanti degli accusati.\nL'atteggiamento di Darth\u00e9 davanti alla Corte fu di assoluto sprezzo. Non le riconobbe mai il diritto di giudicarlo, rifiut\u00f2 di dare spiegazioni, non si difese, ma pronunci\u00f2 un fiero discorso:\n\u00abPer me, se la provvidenza ha fissato a questo punto il termine della mia carriera, la chiuder\u00f2 con gloria, senza paura e senza rimpianto. Ahim\u00e8! che cosa potrei rimpiangere... \u00abPoich\u00e9 la libert\u00e0 soccombe, e si demolisce pezzo per pezzo l'edificio della repubblica, s\u00ec che il nome stesso ne \u00e8 divenuto odioso; poich\u00e9 gli amici, gli adoratori dell'eguaglianza sono perseguitati, errabondi, abbandonati alla furia degli assassini o alle angoscie [sic] della pi\u00f9 spaventosa miseria, e il popolo, in preda a tutti gli orrori della carestia e dell'indigenza, \u00e8 spogliato di tutti i diritti, avvilito, disprezzato, e langue sotto un giogo di ferro; poich\u00e9 questa sublime rivoluzione, speranza e conforto delle nazioni oppresse, non \u00e8 ormai che un fantasma; poich\u00e9 i difensori della patria sono dappertutto [...] curvi sotto il pi\u00f9 odioso dispotismo, e in premio dei loro sacrifici, del sangue versato per la difesa comune, sono trattati da scellerati, da assassini, da briganti...; poich\u00e9 il realismo \u00e8 dappertutto audace, protetto, onorato...; poich\u00e9, per colmo d'orrore, proprio in nome di ci\u00f2 che v'\u00e8 di pi\u00f9 sacro, di pi\u00f9 venerato sulla terra, in nome della santit\u00e0 dell'amicizia..., dell'onore che si deve alla probit\u00e0, della giustizia distributrice di ogni bene, dell'umanit\u00e0 fonte d'ogni dolcezza..., i briganti si traggon dietro la desolazione, la disperazione e la morte; poich\u00e9 la profonda immoralit\u00e0..., l'esecrabile delazione, l'infame spergiuro, il brigantaggio e l'assassinio sono ufficialmente onorati, predicati e qualificati col sacro nome di virt\u00f9...; poich\u00e9 non c'\u00e8 pi\u00f9 patria, \"la morte \u00e8 un bene\"...\u00abLo attesto in piena fede: ho percorso tutta la parabola rivoluzionaria senza macchiarmi [...] Lanciatomi, ancor giovane nella rivoluzione, ne sopportai tutte le fatiche, ne affrontai tutti i pericoli senza mai rifiutarmi, senza altro frutto che la speranza di veder fondare un giorno il regno durevole dell'eguaglianza e della libert\u00e0. Unicamente occupato dalla sublimit\u00e0 di questa filantropica impresa, le consacrai la pi\u00f9 completa abnegazione di me stesso: interessi personali, affari di famiglia, tutto fu dimenticato, negletto. Il mio cuore non batt\u00e9 mai se non per i miei simili e per il trionfo della giustizia\u00bb.\nAll'alba del 7 pratile (26 maggio), il presidente del tribunale lesse il verdetto che sanciva la condanna a morte di Babeuf e Darth\u00e9. Questi lanci\u00f2 allora un grido: \u00abViva la repubblica\u00bb, e si pugnal\u00f2 al petto, imitato da Babeuf che, usando un \u00abfilo di ferro a spirale\u00bb, si colp\u00ec vicino al cuore, secondo Buonarroti, al ventre, secondo la versione di una guardia carceraria. Ma le armi usate erano troppo deboli per dare la morte, e i due, sanguinanti, furono riportati in prigione. Alle cinque del mattino del giorno appresso, il 27 maggio del 1797, Babeuf e Darth\u00e9 vennero giustiziati non lontano dalla prigione. Fino all'ultimo Darth\u00e9 non volle riconoscere i suoi carnefici e, rifiutandosi di obbedire al boia, si fece trascinare di peso alla ghigliottina."}
{"id": "6324329", "revid": "104458", "url": "https://it.wikipedia.org/wiki?curid=6324329", "title": "Verrerie", "text": ""}
{"id": "6324330", "revid": "1391549", "url": "https://it.wikipedia.org/wiki?curid=6324330", "title": "Edgemont (Dakota del Sud)", "text": "Edgemont \u00e8 un comune (\"city\") degli Stati Uniti d'America della contea di Fall River nello Stato del Dakota del Sud. La popolazione era di 774 persone al censimento del 2010. La citt\u00e0 si trova sul limite estremo meridionale delle Colline Nere nel sud-ovest del Dakota del Sud.\nEdgemont \u00e8 un incrocio per i treni merci della BNSF Railway della divisione Gillette (Wyoming)-Alliance (Nebraska).\nGeografia fisica.\nEdgemont \u00e8 situata a (43.299453, -103.828966).\nSecondo lo United States Census Bureau, ha un'area totale di 0,97 miglia quadrate (2,51\u00a0km\u00b2).\nStoria.\nEdgemont ha avuto il suo inizio nel 1890 con la costruzione della \"Burlington Railroad\" attraverso tale territorio.\nNel 2012, il White Draw Fire bruci\u00f2 8 miglia a nord-est di Edgemont. Il 1\u00ba luglio 2012, un aereo da combattimento di fuoco si incendi\u00f2 e si schiant\u00f2 vicino alla citt\u00e0, uccidendo quattro militari e ferendone due.\nSociet\u00e0.\nEvoluzione demografica.\nSecondo il censimento del 2010, c'erano 774 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 92,1% di bianchi, lo 0,1% di afroamericani, il 3,4% di nativi americani, lo 0,3% di altre etnie, e il 4,1% di due o pi\u00f9 etnie. Ispanici o latinos di qualunque etnia erano il 2,1% della popolazione."}
{"id": "6324343", "revid": "1442080", "url": "https://it.wikipedia.org/wiki?curid=6324343", "title": "Gaz (dolce)", "text": "Gaz (Persiano: \u06af\u0632) \u00e8 un torrone iraniano, conosciuto anche come torrone persiano.\nEtimologia.\nLa parola persiana Gaz associata a gaz-angebin che tradotto sarebbe: \"linfa di angebin\", in riferimento alle specie di tamerisco native della catena montuosa di Zagros ad ovest di Isfahan.\nProduzione.\nLa linfa dolce e lattiginosa trovata nel tamarisco \u00e8 legata alla manna biblica.\nLa sostanza bianca e appiccicosa creata dalla Cyamophila astragalicola o dalla C. dicora che ha vissuto su piante Astragalus adscendens ed \u00e8 raccolto annualmente e combinato insieme ad altri ingredienti tra cui il pistacchio, la mandorla, l'acqua di rose e l'albume dell'uovo. Le versioni moderne di gaz non contengono pi\u00f9 la linfa dolce, sostituita dallo zucchero o dallo sciroppo di mais.\nLa maniera tradizionale di servire il gaz \u00e8 in pezzi rotondi di circa 4\u00a0cm di diametro. Una presentazione moderna invece \u00e8 in piccoli parallelepipedi A seconda degli ingredienti mescolati, il gaz pu\u00f2 avere un sottile sapore di rosa, un gusto di nocciola o un profilo saporito e pungente. Pu\u00f2 essere bianco, oppure pu\u00f2 diventare di un altro colore a causa dell'aggiunta di spezie (come lo zafferano) o noci."}
{"id": "6324344", "revid": "113896763", "url": "https://it.wikipedia.org/wiki?curid=6324344", "title": "Albi di Darkenblot", "text": "Questo \u00e8 l'elenco degli albi di \"Darkenblot\", pubblicati dal 2012 al 2017 dalla The Walt Disney Company Italia."}
{"id": "6324345", "revid": "2130303", "url": "https://it.wikipedia.org/wiki?curid=6324345", "title": "Chiesa di Nostra Signora di Interrios", "text": "La chiesa di Nostra Signora di Interrios \u00e8 una chiesa campestre situata in territorio di Villanova Monteleone, centro abitato della Sardegna nord-occidentale. Consacrata al culto cattolico, fa parte della parrocchia di San Leonardo da Limoges, diocesi di Alghero-Bosa.\nLa chiesa sorge in localit\u00e0 Interrios, a circa tre chilometri dal paese. Edificata nel XVI secolo, ha facciata semplice racchiusa da paraste laterali e con grande portale al centro. L'aula \u00e8 mononavata con volta a botte e a cupola sul presbiterio.\nSecondo la tradizione popolare nel 1582 la chiesa fu risparmiata dalla distruzione grazie alla nebbia che la sottrasse alla vista dei pirati turchi, avventuratisi fino alle alture di Villanova, e con i quali nella vicina localit\u00e0 chiamata Sa pigada 'e sos turcos (\"la salita dei turchi\") vi fu uno scontro con gli abitanti del paese."}
{"id": "6324347", "revid": "1573940", "url": "https://it.wikipedia.org/wiki?curid=6324347", "title": "Oratorio di Santa Croce (Villanova Monteleone)", "text": "L'oratorio di Santa Croce \u00e8 un edificio religioso situato a Villanova Monteleone, centro abitato della Sardegna nord-occidentale. Consacrato al culto cattolico, fa parte della parrocchia di San Leonardo da Limoges, diocesi di Alghero-Bosa.\nLa chiesa, edificata nel XVI secolo, conserva al proprio interno una pregevole pala d'altare, recentemente restaurata."}
{"id": "6324349", "revid": "729019", "url": "https://it.wikipedia.org/wiki?curid=6324349", "title": "Muromi (metropolitana di Fukuoka)", "text": " \u00e8 una stazione della metropolitana di Fukuoka che si trova nel quartiere di Sawara. La stazione \u00e8 servita dalla linea K\u016bk\u014d.\nStruttura.\nLa stazione \u00e8 dotata di due marciapiedi laterali con due binari passanti sotterranei.\nStatistiche di utilizzo.\nIn media, nell'anno 2014 ogni giorno gli utenti sono stati, in media, 12.508 persone.\nDi seguito le statistiche degli ultimi anni:"}
{"id": "6324350", "revid": "110157", "url": "https://it.wikipedia.org/wiki?curid=6324350", "title": "Chiesa di San Nicola di Bari (Tadasuni)", "text": "La chiesa di San Nicola di Bari \u00e8 un edificio religioso situato a Tadasuni, centro abitato della Sardegna centrale. Consacrata al culto cattolico \u00e8 sede dell'omonima parrocchia e fa parte della diocesi di Alghero-Bosa.\nL'edificio venne eretto verso la met\u00e0 del XIX secolo in stile neoclassico con conci di basalto scuro; ha navata unica, absidata e voltata a botte. \nLa chiesa conserva al suo interno una cinquecentesca \"Madonna di Boele\" e alcuni pezzi di argenteria tra cui un ostensorio in oro e argento risalente al XIX secolo.\nDagli anni settanta del Novecento fino al 2009, la casa parrocchiale fu sede del \"Museo degli Strumenti della Musica Popolare Sarda\", allestito dal parroco Giovanni Dore (Suni, 1930\u00a0\u2013 Alghero, 2007), esperto nelle tradizioni musicali sarde."}
{"id": "6324352", "revid": "347132", "url": "https://it.wikipedia.org/wiki?curid=6324352", "title": "Crescimanno", "text": "La famiglia Crescimanno o Crescimanni (la variante Crescimanni \u00e8 in uso presso il ramo marchionale della famiglia) \u00e8 annoverata tra le pi\u00f9 antiche e importanti famiglie dell'aristocrazia siciliana nonch\u00e9 tra le pi\u00f9 antiche tra quelle feudali del Val di Noto e fra quelle patrizie di Piazza Armerina e Caltagirone. Si crede essere di stirpe normanna e tra quelle che parteciparono alla conquista dell'isola al seguito del Gran Conte Ruggero I d'Altavilla nel 1060.\nI Crescimanno si imparentarono con alcune delle pi\u00f9 illustri casate del Mezzogiorno tra le quali Trig\u00f2na, Moncada di Patern\u00f2, Tomasi di Lampedusa, Patern\u00f2 Castello, Ansalone, Monroy, Gravina, Guevara, Lanza, Bruno ecc. Tra i feudi a essa appartenuti ci sono un principato, una ducea, due marchesati e un gran numero di baronie.\nLa famiglia \u00e8 tuttora fiorente in Sicilia, Toscana e Lombardia.\nMedioevo.\nI Crescimanno giunsero in Sicilia nel 1061 al seguito del Gran Conte Ruggero I durante la conquista normanna dell'isola. Alcuni storici, invece, sostengono che la famiglia sia di origine longobarda e giunta in Sicilia intorno all'anno 1161 durante il regno di Re Guglielmo I \"il Malo\".\nGli storici siciliani sono concordi nell'affermare che i Crescimanno siano stati tra i fondatori di Piazza Armerina nell'anno 1166 per ordine di Re Guglielmo II \"il Buono\". I primi membri della famiglia ad essere ricordati sono: Bernardo de Criximanno, fondatore di Piazza Armerina durante il regno di Guglielmo II d'Altavilla (1166 circa); Giovanni, castellano e prefetto di Piazza Armerina nel 1354, i fratelli Ottavio e Giacomo, quest'ultimo marito di Violante Lancia sorella di Corrado barone di Longi, che nel 1360 presero le armi contro il prefetto Guido Ventimiglia per scacciarlo dal castello di Piazza e rimpiazzarlo col cognato Corrado. I due fratelli guidarono un esercito ribelle di sostenitori della fazione latina che riusc\u00ec a sbaragliare l'esercito regio guidato dalla fazione catalana nel corso della Seconda Guerra del Vespro.\nUn fra' Guglielmo Crescimanno fu monaco benedettino del monastero di Santa Maria delle Scale di Palermo, Abate di Santa Maria degli Angeli di Baida e Visitatore Apostolico per i monasteri della Sicilia di Papa Urbano V nel 1360. Egli fond\u00f2 l'abbazia parlamentare di Santa Maria del Fundr\u00f2, nel territorio di Piazza, con il placet di Papa Bonifacio IX del 1404 confermato da Martino V nel 1418. L'edificazione dell'abbazia fu conclusa nel 1421 e fra' Guglielmo ne fu il primo Abate parlamentare fino alla sua morte avvenuta nel 1431.\nIl primo barone della famiglia fu Pasquale, paggio di Re Martino I e familiare dell'Infante Pietro d'Aragona Duca di Noto che acquist\u00f2 la baronia di Cametrici da Damiano Rosso barone di Cerami nel 1406 e ne fu investito da Alfonso I \"il Magnanimo\" nel 1453. Alla morte di Pasquale succedette il figlio Bartolomeo investito dallo stesso Re nel 1455. Infine Marino de Criximanno partecip\u00f2 ai Parlamenti Siciliani in qualit\u00e0 di rappresentante di Piazza Armerina nella prima met\u00e0 del '400. Egli spos\u00f2 Giovannella Monroy.\nSecoli XVI e XVII.\nNel XVI e XVII secolo i Crescimanno dominarono la scena politica di Piazza Armerina. In particolare il giurato Pasquale II, terzo barone di Cametrici, si mise alla testa del popolo in rivolta contro le tasse imposte da Re Ferdinando II \"il Cattolico\" e per questo fu bandito dalla citt\u00e0.\nAgli inizi del Cinquecento molti membri della famiglia furono accusati di eresia e furono costretti ad abbandonare la citt\u00e0 rifugiandosi in altre parti della Sicilia. Perrello acquist\u00f2 la baronia di Spitalotto nel 1531 e ne prese investitura dal'Imperatore Carlo V: mor\u00ec assassinato nel 1537 a seguito di un agguato in chiesa ordito dagli oppositori della famiglia. Gli succedette il figlio Lelio che spos\u00f2 Silvia Trig\u00f2na Velardita baronessa di Bessima, discendente diretta di Federico III d'Aragona. Giovanni Francesco, figlio di Lelio, terzo barone di Spitalotto, fu signore di Montanaone e personaggio di grande cultura; nel 1551 scrisse una storia di Piazza Armerina indirizzata a Giovanni Francesco d'Aidone barone di Zolina. Egli ottenne il titolo di Don nel 1577. Ebbe due figli: Giacomo, capostipite del ramo dei marchesi di Madon\u00eca e nobili dei duchi d'Albafiorita, e Cristoforo capostipite dei baroni di Bessima e duchi d'Albafiorita. Don Giuseppe, settimo barone di Cametrici, ottenne il \"mero e misto impero\" su tutti i suoi feudi dal vicer\u00e9 Pedro T\u00e9llez-Giron III duca d'Osuna nel 1612 e spos\u00f2 Donna Leonora Guevara e Gravina dei principi di Palagonia. Vincenzo fu barone di Bubutello nel 1635 e di Capodarso nel 1696, Antonino fu Proconservatore di Piazza Armerina nel 1697 e un Guglielmo fu signore di Capo d'Orlando alla fine del secolo XVII.\nI Cavalieri di Malta.\nI Crescimanno sono stati tra le pi\u00f9 importanti famiglie gerosolimitane del Mezzogiorno e annoverano tra i loro membri un gran numero di cavalieri di Malta che ricoprirono alcune tra le pi\u00f9 alte cariche dell'Ordine: fra' Vincenzo Crescimanno fu bal\u00ec di Santo Stefano di Monopoli nel 1612, altro Vincenzo fu ricevitore di Scicli nel 1636; fra' Lucio gran croce, bal\u00ec, priore e commendatore di Piazza Armerina. Fu Legato presso Papa Innocenzo X ed eletto Gran Maestro dell'Ordine di Malta. Egli per\u00f2 mor\u00ec la sera prima della cerimonia d'investitura; altro Lucio commendatore di Polizzi; Diego, Ignazio e Pietro fratelli. Un secondo Vincenzo che nella prima met\u00e0 del '700 fu Grande Ammiraglio della Lingua d'Italia cos\u00ec come un Don Pietro nel 1731. Infine il giudice Don Antonino Crescimanni primo marchese di Madon\u00eca che fu ricevuto nel Gran Priorato di Messina il 14 agosto 1786.\nBaroni di Capodarso.\nQuesto \u00e8 il ramo primogenito della famiglia e continu\u00f2 a risiedere in Piazza Armerina, dove ricopr\u00ec le prime cariche cittadine, fino ai primi del '900, quando si trasfer\u00ec a Palermo.\nIl capostipite \u00e8 Don Vincenzo Crescimanno e Petroso, primo barone di Capodarso e Bubutello investito nel 1696. Questi fu giurato di Piazza nel 1705. Il figlio Antonino fu il secondo barone di Capodarso e Bubutello, investito nel 1740, e giurato di Piazza nel 1741-42.\nAltri membri illustri di questo ramo della famiglia furono: Francesco Paolo quinto barone di Capodarso e Bubutello, investito nel 1770, che fu capitano di Giustizia di Piazza nel 1786-87; Antonino, figlio di Francesco Paolo, che fu patrizio di Piazza nel 1812; Guglielmo, figlio di Antonino, membro della Guardia Nobile di re Ferdinando II delle Due Sicilie. Antonino (Piazza Armerina 1856-1901), nono barone di Capodarso e Bubutello, figlio di Giuseppe e di Donna Maria Trig\u00f2na dei marchesi di Roccabianca, che fu sindaco di Piazza Armerina. Egli, proprietario dei terreni in contrada Casale dove fu rinvenuta la splendida villa dei mosaici, fu colui che diede inizio agli scavi che riportarono alla luce il sito. Infine Mario Crescimanno di Capodarso che fu Deputato dell'Assemblea Regionale Siciliana nella II e nella IV Legislatura.\nQuesta famiglia risulta iscritta nel Libro d'Oro della Nobilt\u00e0 Italiana coi titoli di barone di Capodarso e signore di Bubutello. I membri di questa famiglia attualmente vivono tra la Sicilia e la Lombardia.\nDon Mariano Crescimanno.\nLeonardo Sciascia nelle sue Cronachette, riprendendo una pagina dei diari del Villabianca, racconta le vicende del benedettino Don Mariano Crescimanno imprigionato con l'accusa di eresia nello Steri di Palermo. Il caso del monaco fece molto scalpore ai suoi tempi perch\u00e9 si trattava di un membro illustre dell'alta aristocrazia isolana.\nDon Mariano Crescimanno nacque a Piazza Armerina nel 1695 da Giovanni, undicesimo barone di Cametrici, e da Donna Rasaria Petroso, baronessa di San Giuliano e Capodarso. Venne consacrato a Palermo dinnanzi alla prima nobilt\u00e0 del regno; successivamente fece parte della Collegiata di Modica e l\u00ec nel 1735 inizi\u00f2 a predicare, alla nobilt\u00e0 e al clero, dottrine eretiche nel convento delle benedettine.\nNel febbraio del 1738 Don Mariano venne arrestato e incarcerato con l'accusa di \"molinismo\". Nel 1743 profess\u00f2 l'atto di fede nella chiesa di San Domenico a Palermo dinnanzi alle prime cariche del Regno ma fu ugualmente condannato al carcere a vita.\nRinchiuso nella cappella dello Steri, si racconta che il monaco impazz\u00ec; le sue urla venivano udite notte e giorno fino al 12 novembre del 1771 quando il povero monaco spir\u00f2. In mancanza di assistenza ecclesiastica, l'infelice venne sepolto nel giardino del palazzo, in suolo non consacrato a lume spento.\nSciascia d\u00e0 una descrizione sostanzialmente positiva del benedettino e si scaglia invece contro il marchese di Villabianca, accusato di essere un fanatico, e contro l'Inquisizione siciliana, che in quegli anni era all'apice della sua potenza ed era considerata santa dal Villabianca.\nI Crescimanno Tomasi.\nFrancesco Paolo Crescimanno, figlio di Guglielmo dei baroni di Capodarso e di Donna Maria Trig\u00f2na e Stella dei principi di Calvaruso, spos\u00f2 Donna Chiara Tomasi figlia del principe Don Giulio Fabrizio Tomasi di Lampedusa (bisnonno del celebre scrittore Giuseppe Tomasi di Lampedusa nonch\u00e9 ispiratore del personaggio del principe di Salina) e di Donna Stella Gucc\u00eca dei marchesi di Ganzaria nel 1872. I loro discendenti mutarono il cognome in Crescimanno Tomasi quali eredi di un ramo dell'illustre famiglia dei principi di Lampedusa.\nI Crescimanno Tomasi sono ancora fiorenti in Sicilia e di essi vanno ricordati Don Mario Crescimanno Tomasi (1900-1978) deputato dell'Assemblea Regionale Siciliana, e Donna Isabella (scomparsa nel 2015), moglie del noto pittore Aldo Pecoraino, che scrisse un libro di memorie familiari.\nDuchi d'Albafiorita.\nQuesto ramo discende da Cristoforo Crescimanno e da Silvia Barberini baroni di Bessima e si trasfer\u00ec a Caltagirone nel '700 dove ricopr\u00ec le prime cariche cittadine. Paolino Crescimanni fu senatore di Caltagirone nel 1703-04 e patrizio nel 1705-06; Don Francesco Crescimanni suo figlio, fu il primo duca d'Albafiorita, primo barone di Pietrevive e primo signore di Caccione in famiglia, investito nel 1749 da Carlo III di Borbone, quale erede del duca Giuseppe Salomone, suo zio, morto senza figli. Don Francesco fu capitano di Giustizia nel 1750 e senatore di Caltagirone nel 1784; un altro Francesco fu proconservatore di Caltagirone nel 1810. Di questo ramo vanno ricordati:\nLa famiglia \u00e8 ascritta nell'Elenco Ufficiale Nobiliare Italiano del 1922 coi titoli di duca d'Albafiorita, barone di Pietrevive e signore di Caccione.\nLa discendenza del ramo calatino sopravvive ancora essendo confluita in altre famiglie che ne perpetuano la memoria.\nI Trig\u00f2na Crescimanno.\nRamo collaterale che detenne i titoli di barone dei Salti dei Mulini di Piazza, di Belvedere e di Don Nicastro. Si origin\u00f2 da Donna Angela Maria Crescimanno figlia di Don Pietro Crescimanno barone di Bessima che venne investita nel 1704 a seguito della morte del padre.\nDonna Angela Maria spos\u00f2 Don Onofrio Trig\u00f2na dal quale ebbe Don Gaetano Trig\u00f2na Crescimanno investito nel 1758 e Don Giuseppe Trig\u00f2na Crescimanno patrizio di Caltagirone nel 1787. Alla morte senza figli del barone Gaetano, succedette il figlio del fratello Giuseppe, Don Onofrio, che venne investito nel 1784 dei feudi di Belvedere, Don Nicastro e Salti dei Mulini di Piazza.\nMarchesi di Madon\u00eca (Crescimanni).\nQuesto \u00e8 il ramo palermitano della famiglia trasferitosi da Piazza Armerina a Palermo a partire dal '600. Il capostipite \u00e8 Giacomo Crescimanno barone di Spitalotto e fratello di Cristoforo. Nella capitale siciliana ricopr\u00ec alcune tra le pi\u00f9 alte cariche del Regno.\nAntonino, nipote del celebre marchese di Squillace, fu uno dei pi\u00f9 importanti giuristi del suo tempo: redasse le Costituzioni del Pecuniario Banco Palermitano nel 1761 su richiesta del Senato palermitano, fu Presidente della Gran Corte Civile del Regno, giudice della Corte Pretoriana di Palermo nel 1752-53, giudice del Concistoro nel 1761-62. Egli fu chiamato dal Duca di Modena e Reggio Francesco III d'Este per riformare gli statuti del suo stato e diede un contributo decisivo alla nascita del Codice Estense, il primo tentativo di Costituzione di stampo illuminista in Italia. A Modena fu Ministro plenipotenziario della Giustizia e Presidente del Supremo Consiglio di Giustizia del Ducato. Tornato in Sicilia ebbe una lunga vertenza col principe di Carini per la baronia di Terrasini. Nel 1774 fu investito del principato di Cassaro, del marchesato di Sortino (questi due feudi erano \"Par\u00ece\", ovvero davano il diritto di sedere nella Camera dei Pari del Regno di Sicilia), e del feudo Monasteri \"pro persona nominanda\" in attesa che la Gran Corte Civile del Regno decidesse riguardo all'eredit\u00e0 del principe Gaetani morto senza discendenti diretti che entrer\u00e0 in Casa Statella. Antonino acquist\u00f2 il titolo di marchese di Madon\u00eca da Giuseppe La Farina e ne fu investito da Ferdinando I delle Due Sicilie nel 1789.\nLa sorella di Antonino, Francesca, spos\u00f2 Giovanni Xaxa barone di San Carlo e Regio Tumoliere di Palermo e del Val di Mazara. Il figlio Salvatore, secondo marchese di Madon\u00eca, fu giudice della Gran Corte Criminale nel 1812. Salvatore spos\u00f2 in Palermo nel 1796 Donna Rosa Caracciolo dei baroni dello Zarbo. Loro figli furono: Antonino, terzo marchese di Madon\u00eca, membro delle Reali Guardie del Corpo del Re delle Due Sicilie; Brigida, che spos\u00f2 in prime nozze a 27 febbraio 1832 il cugino Don Isidoro Span\u00f2 Caracciolo dei baroni di San Giuliano e, rimasta vedova, sposer\u00e0 il 30 aprile 1851 il fratello Nicola Span\u00f2; e Angela che spos\u00f2 l'ammiraglio Mario Petrilli, sepolto nel pantheon di Palermo.\nDi questo ramo vanno inoltre ricordati: Don Giovanni Crescimanno (o Crescimanni) dei marchesi di Madon\u00eca (Palermo 1762- Corleone 1837), giurato di Corleone nel 1804-05 e senatore nel 1810-11 che spos\u00f2 Donna Francesca Paola Berlingieri e Vasi nel 1784, nipote del conte Giuseppe Vasi, celebre architetto e incisore della Corte di Papa Clemente XIII e zia dei fratelli Gaetano e Antonino Sangiorgi senatori del Regno d'Italia; il canonico Giuseppe Maria (Corleone 1821-ivi 1894), Ciantro della Matrice di Corleone e membro della Societ\u00e0 Siciliani di Storia Patria dal 1887; Don Giuseppe (Corleone 1806), giudice circondariale di Marsala che spos\u00f2 donna Angela Span\u00f2 Caracciolo dei baroni di San Giuliano; Don Nicola (Corleone 1805- La Valletta 1885), giudice della Gran Corte Civile di Palermo, Giudice della Gran Corte Civile di Messina, Presidente della Gran Corte Civile di Cosenza, nominato da Ferdinando II come suo Procuratore Generale presso la Gran Corte Criminale di Trapani di cui, successivamente, assunse la presidenza. Egli fu inviato a Trapani dal Luogotenente del Regno, Paolo Ruffo principe di Castelcicala, per sedare le rivolte dell'aprile del 1860 e redasse un dettagliato rapporto sui giorni precedenti lo sbarco dei Mille a Marsala. Fu insignito del Reale Ordine di Francesco I e del prestigioso Ordine di San Ferdinando da re Ferdinando II di Borbone. Infine Bernardo, cavaliere dell'Ordine della Corona d'Italia (Corleone 1828- ivi 1910), fu pretore di Corleone e fu scelto tra i cittadini siciliani pi\u00f9 in vista per accogliere Giuseppe Garibaldi a Palermo durante la sua visita del 1862. Bernardo ospit\u00f2 il generale Garibaldi nel suo palazzo di Corleone.\nLa famiglia \u00e8 ascritta nell'Elenco Ufficiale della Nobilt\u00e0 italiana del 1922 col titolo di marchese di Madon\u00eca. I suoi membri attualmente vivono tra la Toscana e la Sicilia.\nArma.\nLo stemma di questa famiglia \u00e8 d'azzurro al leone d'oro con una banda dello stesso attraversante sul tutto. Il ramo d'Albafiorita ha una fascia al posto della banda."}
{"id": "6324353", "revid": "729019", "url": "https://it.wikipedia.org/wiki?curid=6324353", "title": "Stazione di Lichtenrade", "text": "La stazione di Lichtenrade \u00e8 una stazione ferroviaria di Berlino, sita nel quartiere omonimo.\n\u00c8 posta sotto tutela monumentale (\"Denkmalschutz\").\nMovimento.\nLa stazione \u00e8 servita dalla linea S\u00a02 della S-Bahn."}
{"id": "6324355", "revid": "125202856", "url": "https://it.wikipedia.org/wiki?curid=6324355", "title": "Stazione di Meinohama", "text": "La \u00e8 una stazione ferroviaria e metropolitana di Fukuoka, e si trova nel quartiere di Nishi-ku. \u00c8 il capolinea ovest della linea Chikuhi, la naturale prosecuzione della linea K\u016bk\u014d della metropolitana di Fukuoka.\nStruttura.\nLa stazione \u00e8 costituita da due marciapiedi a isola con quattri binari passanti in viadotto. \nI due centrali sono utilizzati esclusivamente dalla linea metropolitana per l'attestamento e il cambio di direzione, mentre i due esterni per i treni effettuanti servizio diretto sulla linea Chikuhi in entrambe le direzioni."}
{"id": "6324356", "revid": "729019", "url": "https://it.wikipedia.org/wiki?curid=6324356", "title": "Stazione di Priesterweg", "text": "La stazione di Priesterweg \u00e8 una stazione ferroviaria di Berlino. Sita nel quartiere di Sch\u00f6neberg, prende il nome dalla strada denominata Priesterweg.\nLa stazione \u00e8 posta sotto tutela monumentale (\"Denkmalschutz\").\nStrutture e impianti.\nIl fabbricato viaggiatori, costruito dal 1927 al 1928 su progetto di G\u00fcnther L\u00fcttich, \u00e8 un piccolo edificio a due piani con le pareti esterne rivestite in \"klinker\" secondo lo stile dell'epoca.\nMovimento.\nLa stazione \u00e8 servita dalle linee S\u00a02 e S\u00a025 della S-Bahn."}
{"id": "6324357", "revid": "2675", "url": "https://it.wikipedia.org/wiki?curid=6324357", "title": "Persone di nome Esteban", "text": ""}
{"id": "6324358", "revid": "33689", "url": "https://it.wikipedia.org/wiki?curid=6324358", "title": "Arabbabirkhanly", "text": ""}
{"id": "6324359", "revid": "599013", "url": "https://it.wikipedia.org/wiki?curid=6324359", "title": "B\u0259\u015firb\u0259yli", "text": ""}
{"id": "6324360", "revid": "599013", "url": "https://it.wikipedia.org/wiki?curid=6324360", "title": "\u00c7ad\u0131rl\u0131", "text": ""}
{"id": "6324362", "revid": "33689", "url": "https://it.wikipedia.org/wiki?curid=6324362", "title": "Chalovlu", "text": ""}
{"id": "6324363", "revid": "33689", "url": "https://it.wikipedia.org/wiki?curid=6324363", "title": "Chalovly", "text": ""}
{"id": "6324364", "revid": "729019", "url": "https://it.wikipedia.org/wiki?curid=6324364", "title": "Stazione di Lankwitz", "text": "La stazione di Lankwitz \u00e8 una stazione ferroviaria di Berlino, sita nel quartiere omonimo.\n\u00c8 posta sotto tutela monumentale (\"Denkmalschutz\").\nMovimento.\nLa stazione \u00e8 servita dalle linee S25 ed S26 della S-Bahn."}
{"id": "6324365", "revid": "33689", "url": "https://it.wikipedia.org/wiki?curid=6324365", "title": "Dzhangyan", "text": ""}
{"id": "6324366", "revid": "1543377", "url": "https://it.wikipedia.org/wiki?curid=6324366", "title": "Silao (Guanajuato)", "text": "Silao \u00e8 una citt\u00e0 dello stato di Guanajuato, nel Messico centrale, capoluogo dell'omonima municipalit\u00e0.\nLa municipalit\u00e0 conta 173.024 abitanti e copre un'area di 531,41\u00a0km\u00b2."}
{"id": "6324368", "revid": "599013", "url": "https://it.wikipedia.org/wiki?curid=6324368", "title": "G\u0259nc\u0259li (Salyan)", "text": ""}
{"id": "6324370", "revid": "212348", "url": "https://it.wikipedia.org/wiki?curid=6324370", "title": "Gomu\u015f\u00e7u (Salyan)", "text": ""}
{"id": "6324371", "revid": "33689", "url": "https://it.wikipedia.org/wiki?curid=6324371", "title": "Karakashly", "text": ""}
{"id": "6324372", "revid": "212348", "url": "https://it.wikipedia.org/wiki?curid=6324372", "title": "Kolan\u0131 (Salyan)", "text": ""}
{"id": "6324373", "revid": "33689", "url": "https://it.wikipedia.org/wiki?curid=6324373", "title": "Komsomol (Salyan)", "text": ""}
{"id": "6324375", "revid": "33689", "url": "https://it.wikipedia.org/wiki?curid=6324375", "title": "Mikhaylovskoye (Azerbaigian)", "text": ""}
{"id": "6324376", "revid": "599013", "url": "https://it.wikipedia.org/wiki?curid=6324376", "title": "Q\u0131rx \u00c7\u0131raq", "text": ""}
{"id": "6324377", "revid": "33689", "url": "https://it.wikipedia.org/wiki?curid=6324377", "title": "Varl\u0131", "text": ""}
{"id": "6324378", "revid": "765341", "url": "https://it.wikipedia.org/wiki?curid=6324378", "title": "C\u0259ngan (Salyan)", "text": "C\u0259ngan \u00e8 un comune dell'Azerbaigian situato nel distretto di Salyan. Conta una popolazione di 348 abitanti."}
{"id": "6324384", "revid": "765341", "url": "https://it.wikipedia.org/wiki?curid=6324384", "title": "\u018fr\u0259bqarda\u015fb\u0259yli (Salyan)", "text": "\u018fr\u0259bqarda\u015fb\u0259yli \u00e8 un comune dell'Azerbaigian situato nel distretto di Salyan. Conta una popolazione di 935 abitanti."}
{"id": "6324386", "revid": "86599", "url": "https://it.wikipedia.org/wiki?curid=6324386", "title": "Cratere H. G. Wells", "text": "H. G. Wells \u00e8 un grande cratere lunare di 108,9 km situato nella parte nord-occidentale della faccia nascosta della Luna, a sud del cratere Millikan, a nord-est del cratere Cantor e a nord-ovest del piccolo cratere Tesla.\n\u00c8 una formazione tra le pi\u00f9 antiche come si pu\u00f2 dedurre dai numerosi crateri che, oltre a caratterizzare il pianoro centrale, si sovrappongono lungo il bordo, rendendolo fortemente irregolare.\nIl cratere \u00e8 dedicato allo scrittore britannico H. G. Wells.\nCrateri correlati.\nAlcuni crateri minori situati in prossimit\u00e0 di H. G. Wells sono convenzionalmente identificati, sulle mappe lunari, attraverso una lettera associata al nome."}
{"id": "6324402", "revid": "287204", "url": "https://it.wikipedia.org/wiki?curid=6324402", "title": "Artabaze", "text": "Fu ucciso poco prima della Battaglia di Faenza. La fonte principale su di lui \u00e8 Procopio.\nBiografia.\nArtabaze era un guerriero di origine armene, che fu comandante dei persiani inviati da Belisario a Bisanzio dopo che il generale bizantino si era impadronito della fortezza di Sisaurano. Da quel momento Artabaze pass\u00f2 a formare parte dell'esercito bizantino. Poco tempo dopo fu inviato in Italia. Era presente tra le truppe bizantine che si dirigevano ad espugnare Verona, la quale era nelle mani dei goti. Le forze bizantine sommavano all'incirca 12.000 uomini, sotto il comando di Costanziano e del logoteta Alessandro, detto \"Forficula\", cio\u00e8 Forbicina.\nI bizantini, tramite un tal Marciano, riuscirono a corrompere una delle sentinelle gote, che s'impegn\u00f2 nottetempo a permettere l'accesso in citt\u00e0 alle truppe imperiali. I comandanti bizantini ritennero per\u00f2 conveniente che, inizialmente, solo uno di loro andasse in avanscoperta con pochi uomini: se la sentinella avesse effettivamente aperto loro le porte come promesso, questi pochi uomini le avrebbero tenute in attesa dell'arrivo del resto dell'esercito. Artabaze si offr\u00ec per l'impresa. Scelse allora da tutti i reparti 100 uomini e a notte fonda si port\u00f2 sotto le mura. Quando la sentinella apr\u00ec le porte secondo l'accordo, i bizantini si portarono sugli spalti e uccisero quanti erano di guardia. Quando i goti si accorsero del disastro, pensando che l'intero esercito bizantino fosse penetrato in citt\u00e0, fuggirono da Verona per la porta opposta a quella da cui erano entrati i nemici e accamparono su una altura fuori della cinta muraria, da dove, di giorno, avrebbero potuto vedere cosa accadeva all'interno.\nArtabaze aveva brillantemente portato a buon fine la sua missione. Ma, incredibilmente, il resto dell'esercito bizantino tard\u00f3 ad avanzare verso la citt\u00e0, poich\u00e9 i generali trascorsero la notte a litigare sulla spartizione delle ricchezze che avrebbero trovato una volta entrati in Verona. Quando si fece giorno, i goti dall'alto si resero conto sia della poca consistenza dei bizantini che erano penetrati nottetempo in citt\u00e0, sia della distanza da cui si trovava da Verona il resto delle truppe, per cui si affrettarono a tornare in citt\u00e0 per la stessa porta dalla quale erano fuggiti. Artabaze e i suoi cercarono scampo sugli spalti della cinta, ma furono assaliti dai goti che li superavano in numero.\nQuando finalmente i generali bizantini si accordarono sulla spartizione del bottino e mossero verso Verona con tutte le forze a loro disposizione, vi trovarono le porte chiuse ed i nemici che le difendevano con grande vigore, sicch\u00e9 si ritirarono in gran fretta, bench\u00e9 vedessero che Artabaze e i suoi uomini stavano combattendo dentro la cinta e li scongiuravano di non abbandonarli.\nCos\u00ec gli uomini di Artabaze, sopraffatti dal numero dei nemici, vennero quasi tutti uccisi nel combattimento ed il resto, tranne alcuni fortunati, trov\u00f2 la morte gettandosi gi\u00fa dalle mura. Tra i pochi che sopravvissero alla caduta dalle mura vi fu Artabaze, che giunto al campo bizantino, dopo aver scagliato ingiurie ed improperi contro tutti gli altri, li segu\u00ec nella ritirata verso Faenza, dove l'esercito bizantino accamp\u00f2 presso il fiume Lamone.\nQuando il re dei goti Totila apprese questi avvenimenti si diresse a Faenza con il suo esercito, che ammontava a 5.000 uomini. Artabaze cerc\u00f2 invano di convincere i suoi superiori ad attaccare l'esercito di re Totila mentre si trovava a passare il fiume, aproffittando della confusione che avrebbe causato questo attacco imprevisto, ma la sua proposta fu scartata dai comandanti bizantini.\nProcopio racconta che quando i due eserciti si trovavano uno di fronte all'altro, uno dei goti, di nome Valari, di grande corporatura e aspetto terrificante, spron\u00f2 il cavallo in avanti e si piant\u00f2 in mezzo ai due schieramenti, sfidando uno qualsiasi dei bizantini ad essere cos\u00ec coraggioso da combattere con lui. L'unico che accett\u00f2 la sfida fu proprio Artabaze, che riusc\u00ec nell'impresa di uccidere il suo gigantesco nemico, ma risult\u00f2 anch'egli ferito e mor\u00ec poco dopo. Procopio ne tesse le lodi, definendolo un gran soldato\nFinalmente la battaglia di Faenza fu vinta dall\u00b4esercito di Totila, che da quel momento prese l'iniziativa della guerra e mand\u00f2 un esercito ad assediare Firenze mentre egli dava inizio alla riconquista dell'Italia finita sotto dominio dei bizantini."}
{"id": "6324403", "revid": "1005847", "url": "https://it.wikipedia.org/wiki?curid=6324403", "title": "Sovrani di Tonga", "text": ""}
{"id": "6324418", "revid": "599013", "url": "https://it.wikipedia.org/wiki?curid=6324418", "title": "Juan Jos\u00e9 Menc\u00eda", "text": "In attivit\u00e0 giocava nel ruolo di difensore. \nCon l'Atl\u00e9tico vinse due campionati (1950, 1951) e una coppa Eva Duarte."}
{"id": "6324419", "revid": "536103", "url": "https://it.wikipedia.org/wiki?curid=6324419", "title": "Arte (disambigua)", "text": ""}
{"id": "6324421", "revid": "124123", "url": "https://it.wikipedia.org/wiki?curid=6324421", "title": "Antonio Vidal", "text": "In attivit\u00e0 giocava nel ruolo di attaccante. \nFu acquistato dall'Atl\u00e9tico per una cifra record di pesetas e vinse un campionato (1950)."}
{"id": "6324422", "revid": "96758", "url": "https://it.wikipedia.org/wiki?curid=6324422", "title": "Antonio Vidal Caturla", "text": ""}
{"id": "6324423", "revid": "96758", "url": "https://it.wikipedia.org/wiki?curid=6324423", "title": "Antonio Vidal Caturia", "text": ""}
{"id": "6324435", "revid": "599013", "url": "https://it.wikipedia.org/wiki?curid=6324435", "title": "Emilio Vidal", "text": "In attivit\u00e0 giocava nel ruolo di difensore. "}
{"id": "6324436", "revid": "96758", "url": "https://it.wikipedia.org/wiki?curid=6324436", "title": "Emilio Vidal Llanes", "text": ""}
{"id": "6324439", "revid": "247222", "url": "https://it.wikipedia.org/wiki?curid=6324439", "title": "Donna circo", "text": "Donna Circo \u00e8 il primo e unico album solista di Gianfranca Montedoro, stampato nel 1974 dall'etichetta discografica BASF Fare ma mai distribuito.\nL'album \u00e8 prodotto da Roberto Marsala. I testi sono di Paola Pallottino.\nConcept album ideato dall\u2019autrice Paola Pallottino e dalla musicista-cantante Gianfranca Montedoro, nacque dall\u2019urgenza di analizzare e raccontare problemi e contraddizioni del comune vissuto quotidiano, utilizzando la metafora dei numeri del circo attraverso dodici canzoni.\nScritte di getto, la loro valenza politica \u00e8 metaforizzata dai singoli contenuti destinati a evidenziare una serie di aspetti della vita delle donne negli anni Settanta.\nLa prima, \"Donnacirco\", riassume in forma poeticamente iperbolica l\u2019esperienza della condizione femminile, la seconda \"A cuore aperto\" allude alla fatale pratica dell\u2019aborto praticato da \u2018mammane\u2019 e \u2018cucchiai d\u2019oro\u2019 prima della legge del 1978 mentre, \"A dodici metri\", simboleggia l\u2019alterno contrasto e la precariet\u00e0 del rapporto di coppia.\nE se \"La banda\" scioglie la tensione con l\u2019umoristica presa d\u2019atto dell\u2019eterno stereotipo della condizione femminile, \"Gli elefanti\" rappresenta una sorta di \u2018avanti popolo!\u2019 che, nel fare riferimento a l\u2019unione che fa la forza, minaccia quella possibile ribellione alla quale allude il vano tentativo di rivolta femminile ne \"La tigre del Bengala\", con la conseguente repressione che la mano maschile tradurr\u00e0 nel feroce e ormai rituale \u2018femminicidio\u2019. \"Che pazzi i pagliacci\" sottolinea lo sguardo beffardo e impietoso che le donne rivolgono a una societ\u00e0 irrimediabilmente fallocratica. \"I due giocolieri\" riprende il tema della logorante fatica dell\u2019equilibrio quotidiano mentre, \"Trenta coltelli\", allude al pericolo della convivenza in mancanza d\u2019amore, cos\u00ec come \"La cavallerizza\" rappresenta una riflessione sulla solitudine e sulla trappola della fissazione amorosa. \"Lo scontorsionista\" \u00e8 un chiaroveggente pamphlet che anticipa la figura del socialista cos\u00ec come si sarebbe sviluppata in era craxiana. Infine, \"La grande parata\", che Gianfranca Montedoro interpreter\u00e0 con la struggente invenzione dei successivi strumenti musicali a levare, rappresenta la grande giostra della vita che intreccia inganni, debolezze e menzogne."}
{"id": "6324442", "revid": "86765737", "url": "https://it.wikipedia.org/wiki?curid=6324442", "title": "Avidus Vicus", "text": ""}
{"id": "6324447", "revid": "938", "url": "https://it.wikipedia.org/wiki?curid=6324447", "title": "Yang Chuan-kwang", "text": ""}
{"id": "6324455", "revid": "599013", "url": "https://it.wikipedia.org/wiki?curid=6324455", "title": "Jos\u00e9 Luis Saso", "text": "In attivit\u00e0 giocava nel ruolo di portiere."}
{"id": "6324457", "revid": "96758", "url": "https://it.wikipedia.org/wiki?curid=6324457", "title": "Jos\u00e9 Valdivieso", "text": "In attivit\u00e0 giocava nel ruolo di difensore. Da allenatore vinse una Ta\u00e7a de Portugal."}
{"id": "6324458", "revid": "79968", "url": "https://it.wikipedia.org/wiki?curid=6324458", "title": "Formato lenzuolo", "text": ""}
{"id": "6324463", "revid": "271907", "url": "https://it.wikipedia.org/wiki?curid=6324463", "title": "Roulette polacca", "text": ""}
{"id": "6324466", "revid": "124800734", "url": "https://it.wikipedia.org/wiki?curid=6324466", "title": "Rose O'Neill", "text": "Deve la sua fama internazionale alla creazione, nel 1909, del personaggio dei fumetti Kewpie e all'essere stata la prima autrice di fumetti pubblicata negli Stati Uniti.\nFiglia di un venditore di libri e carpentiere, O'Neill crebbe nel Nebraska rurale.\nFin da bambina mostr\u00f2 interesse nelle arti grafiche per poi cercare di iniziare una carriera a New York come illustratrice all'et\u00e0 di quindici anni.\nLe tavole a fumetti dei Kewpie, che debuttarono nel 1909 sul \"Ladies' Home Journal\", ritraevano dei personaggi raffigurati come bambini di pochi mesi, che furono poi riprodotti come bambole di bisquit nel 1912 dalla ditta tedesca di giocattoli J. D. Kestner, a cui seguirono, grazie al successo di vendite, le versioni snodate e in celluloide.\nLe bambole ebbero un grande successo commerciale nei primi anni del novecento e sono considerate il primo giocattolo che abbia raggiunto vendite di massa negli Stati Uniti.\nO'Neill ebbe anche una produzione letteraria in poesia e racconti e fu attiva nel movimento delle suffragette.\nPer un periodo ebbe il primato dell'illustratrice pi\u00f9 pagata al mondo, grazie al successo delle bambole Kewpie.\nBiografia.\nNacque il 25 giugno 1874 a Wilkes-Barre, nello stato della Pennsylvania, la seconda di sette figli di William Patrick, un immigrato irlandese, ed Alice Asenath \"Meemie\" Smith O'Neill. Ricevette un'educazione cattolica. Quando aveva tre anni, la sua famiglia si trasfer\u00ec nelle campagne del Nebraska, dove pass\u00f2 il resto dell'infanzia. Fino dalla fanciullezza mostr\u00f2 un profondo interesse per l'arte, dedicandosi totalmente al disegno, alla pittura e la scultura. All'et\u00e0 di tredici anni partecip\u00f2 al concorso di disegno organizzato dal principale giornale del Nebraska l\"'Omaha Herald\" e vinse il primo premio con il suo disegno intitolato \"Temptation Leading to an Abyss\" (Tentazione che porta all'Abisso).\nNei successivi due anni, la O'Neill inizi\u00f2 a fornire illustrazioni per le pubblicazioni del giornale \"Omaha: l'\" \"Excelsior\" ed il \"The Great Divide\" oltre ad altri periodici, grazie all'aiuto del redattore dell\"'Omaha World-Herald\" e l'art director del \"Everybody Magazine\" che avevano fatto parte della giuria del premio che aveva ricevuto. Le entrate della giovane aiutarono le modeste entrate familiari che il padre cercava di sostenere vendendo libri. La O'Neill seguiva le lezioni alla scuola del Convento del sacro Cuore di Omaha.\nTrasferimento a New York.\nPer aiutare il suo talento, suo padre la port\u00f2 a New York nel 1893; durante il viaggio si fermarono a Chicago per visitare la World Columbian Exposition dove lei pot\u00e9 ammirare, per la prima volta, grandi dipinti e sculture che aveva visto solo nei libri del padre. A New York fu lasciata presso il convento delle sorelle di St. Regis. Le suore l'accompagnarono presso gli studi di molti editori per presentare il suo portfolio di sessanta disegni, riuscendo a venderli tutti ed a ricevere ulteriori ordini. Le sue illustrazioni divennero protagoniste del numero del 19 settembre, 1896, della rivista \"True\" rendendola la prima donna illustratrice statunitense ad essere pubblicata.\nMentre la O'Neill stava a New York, il padre ottenne i diritti di colono su di un piccolo podere sugli altipiani di Ozarks, allora non abitati, nel Missouri meridionale. Il podere era costituito da una casa in legno ad un piano di quattro camere ed un patio. Quando, un anno dopo, O'Neill visit\u00f2 il podere, era noto come \"Bonniebrook\". In questi anni divenne un'illustratrice di discreto successo, facendo parte della redazione del giornale satirico \"Puck\", in cui era l'unica donna. nel 1909, inizi\u00f2 ad illustrare le pubblicit\u00e0 della gelatina Jell-O, ed a collaborare con importanti riviste quali \"Harper's Magazine\" \"e Life\".\nPrimi lavori.\nNel 1892, mentre era ad Omaha in Nebraska, Rose conobbe un ragazzo della nobilt\u00e0 della Virginia, Gray Latham. Lui le fece visita in New York City, e successivamente continuarono a scriversi e lei and\u00f2 in Missouri a visitare la famiglia di lui. Dopo che il padre di Rose si trasfer\u00ec in Messico per lavorare, con il padre di Latham, Woodville Latham, alle prime pellicole cinematografiche statunitensi, Gray si trasfer\u00ec presso la famiglia di lei a Bonniebrook e si sposarono nel 1896. Rose trasferiva la maggior parte dei suoi guadagni alla sua famiglia a Bonniebrook.\nNegli anni successivi Rose O'Neill si scontr\u00f2 con Latham, per il suo stile di vita dispendioso, il suo vizio del gioco e per essere un noto playboy. Avendo scoperto che le sottraeva regolarmente i suoi guadagni, al posto di spenderli per la famiglia, Rose O'Neill si trasfer\u00ec nella Contea di Taney, dove chiese il divorzio nel 1901, per poi tornare a Bonniebrook. Latham mor\u00ec lo stesso anno.\nVerso la fine del 1901, Rose O'Neill inizi\u00f2 a ricevere lettere d'amore anonime e regali. Scopr\u00ec che gliele inviava Harry Leon Wilson, un assistente redattore al \"Puck\". Rose O'Neill e Wilson iniziarono una relazione amorosa, e si sposarono nel 1902. Dopo la luna di miele in Colorado, si trasferirono a Bonniebrook. Durante i primi tre anni di matrimonio Harry scrisse due romanzi, \"The Lions of the Lord\" (1903) ed \"The Boss of Little Arcady\" (1905), che furono illustrati da Rose. Uno dei successivi racconti di Harry, \"Ruggles of Red Gap\" (il maggiordomo), divenne famoso e fu ridotto in diversi film tra cui uno muto, uno sonoro, con protagonista Charles Laughton, ed il suo remake \"Fancy Pants\" (Ai vostri ordini signora!) con Lucille Ball e Bob Hope. Harry e Rose divorziarono nel 1907.\nNel 1904, Rose O'Neill pubblic\u00f2 ed illustr\u00f2 il suo primo romanzo, \"The Loves of Edwy\". Ottenne buone critiche all'uscita, tra cui quella scritta sul \"Book News\" del 1905.\nKewpies ed il successo.\nCon la diffusione dell'istruzione all'inizio del novecento, le donne vennero coinvolte nell'industria culturale, e si formarono i primi circoli artistici femminili. Le illustrazioni eseguite da donne erano considerate inferiori e per lottare contro questo stereotipo, secondo la storica Laura Prieto, le artiste diventarono sempre pi\u00f9 attive e comunicative, prendendo parte al movimento delle \"New Woman\" (La Donna Nuova), di cui Rose O'Neal faceva parte. Secondo Prieto, le artiste avevano un ruolo cruciale nel rappresentare le \"New Woman\", sia creando l'iconografia delle \"New Woman\", sia rappresentandola con le proprie vite. Alla fine dell'Ottocento ed all'inizio del novecento, circa l'88% degli abbonati di 11.000 periodici e riviste, pubblicati negli Stati Uniti, erano donne. Altre illustratrici di successo dell'epoca erano Jennie Augusta Brownscombe, Jessie Willcox Smith, Elizabeth Shippen Green, e Violet Oakley.\nNel clima suscitato dal movimento delle New Woman e delle suffragette che, nel 1908, O'Neill inizi\u00f2 a concentrarsi su produzioni originali, creando il personaggio ironico di Kewpie da cui prese fama. Il nome, \"Kewpie\", deriva da Cupido, divinit\u00e0 romana dell'amore. Rose O'Neill, era ossessionata da un personaggio con le fattezze di un cherubino al punto di sognarlo la notte: \nLi descrisse come una specie di piccola e rotonda fata con la sola idea di insegnare alla gente ad essere gentile e allegra allo stesso tempo. I personaggi dei Kewpie ebbero il loro debutto in una tavola a fumetti in un numero del 1909 del \"Ladies' Home Journal\". Ulteriori uscite dei Kewpie sulle riviste \"Woman's Home Companion\" e \"Good Housekeeping\" ne fecero aumentare rapidamente la popolarit\u00e0.\nNel 1912, la ditta tedesca di porcellane J. D. Kestner, inizi\u00f2 a fabbricare bambole ispirate ai Kewpie, ed lo stesso anno, Rose O'Neill si rec\u00f2 alla fabbrica di Waltershausen per supervisionare lo stile dei prodotti. Versioni successive, prodotte anche in Francia e Belgio, furono realizzate come bambole snodabili ed in celluloide e sono considerate il primo giocattolo che abbia raggiunto vendite di massa negli Stati Uniti.\nInsieme alla sorella Callista apr\u00ec un negozio sulla Madison Avenue per vendere le bambole dei Kwepie, ottenendo un immediato successo. Con il successo e la fama Rose O'Neill venne considerata una \"boh\u00e9miens\", e divenne un'attivista dei diritti delle donne. Fece parte del circolo teatrale femminista, fondato ne 1913 da Mary Shaw, \"The Gamut Club\". Nell'ambito del club, scrisse nel 1915, in collaborazione con Edith Ellis, la commedia \"Making Dick Over\", sull'impossibilit\u00e0 degli uomini a cambiare. Il successo dei Kewpies le rese un capitale de 1,4 milioni di dollari dell'epoca, con cui acquist\u00f2 diverse propriet\u00e0, tra cui la casa di famiglia a Bonniebrook, un appartamento a Washington Square Park nel Greenwich Village, \"Castle Carabas\" nel Connecticut, e la \"Villa Narcissus\" (acquistata da Charles Caryl Coleman) sull'isola di Capri. All'apice del successo dei Kewpie, la O'Neill era l'illustratrice donna pi\u00f9 pagata al mondo. Era molto conosciuta nei circoli artistici di New York City, e fu d'ispirazione per la canzone che d\u00e0 il titolo al musical \"Rose of Washington Square\".\nParigi.\nPur avendo raggiunto una grande fortuna, Rose continu\u00f2 a lavorare. Segu\u00ec le lezioni del maestro della scultura Auguste Rodin ed espose le sue opere di pittura e scultura a Parigi e negli Stati Uniti. Questi lavori erano molto sperimentali ed ispirati dal sogno e dalla mitologia. La O'Neill visse dal 1921 al 1926 a Parigi. Fu introdotta nella Soci\u00e9t\u00e9 Coloniale des Artistes Fran\u00e7ais nel 1921, ed espose presso la galleria Devambez a Parigi e alla galleria Wildenstein di New York nel 1921 ed nel 1922 rispettivamente.\nNel 1927, la O'Neill torn\u00f2 negli Stati Uniti, e nel 1937 si trasfer\u00ec definitivamente a Bonniebrook. Gi\u00e0 negli anni quaranta aveva dissipato la sua fortuna, per le spese stravaganti, il mantenimento della famiglia e del suo entourage di artisti. La Grande depressione ebbe la sua parte. Dopo trent'anni di popolarit\u00e0 i Kewpie avevano perso la loro popolarit\u00e0, e la fotografia aveva soppiantato l'illustrazione come veicolo pubblicitario. La O'Neill cerc\u00f2 di introdurre una nuova bambola, creando \"Little Ho Ho\", che assomigliava ad un sorridente Budda bambino. Prima che potesse iniziare la produzione, la fabbrica and\u00f2 completamente a fuoco.\nMorte ed eredit\u00e0.\nO'Neill divenne un'importante personalit\u00e0 della comunit\u00e0 di Branson (Missouri), donando alcune sue opere alla locale scuola School of the Ozarks presso Point Lookout (Missouri), e rimase attiva nella locale comunit\u00e0 artistica.\nIl 6 aprile 1944, Rose O'Neill mor\u00ec, dopo una serie di ictus, per una crisi cardiaca presso la casa di suo nipote a Springfield (Missouri). Fu sepolta nel cimitero di famiglia a Bonniebrook Homestead, accanto a sua madre ed a molti membri della sua famiglia. Il podere di Bonniebrook Homestead \u00e8 stato inserito National Register of Historic Places nel 1997."}
{"id": "6324468", "revid": "1543377", "url": "https://it.wikipedia.org/wiki?curid=6324468", "title": "Manuel Doblado (Guanajuato)", "text": "Manuel Doblado \u00e8 una citt\u00e0 dello stato di Guanajuato, nel Messico centrale, capoluogo dell'omonima municipalit\u00e0.\nLa municipalit\u00e0 conta 37.145 abitanti e copre un'area di 801,10\u00a0km\u00b2.\n\u00c8 la citt\u00e0 natale del politico e diplomatico Manuel Doblado, a cui in seguito il nome della citt\u00e0 fu dedicato."}
{"id": "6324473", "revid": "392357", "url": "https://it.wikipedia.org/wiki?curid=6324473", "title": "Nicol\u00f2 Simone", "text": "Biografia.\nAttivo nel canottaggio fin dal 1947 con l'allenatore Pietro Galli, form\u00f2 con Erio Bettega un equipaggio nel due senza per la \"Redaelli Dervio\".\nOttennero medaglie sia a livello nazionale sia a livello internazionale tra il 1950 e il 1951; nel 1952 era prevista la loro partecipazione ai Giochi della XV Olimpiade a Helsinki, ma una malattia di Bettega la rese impossibile.\n\u00c8 stato presidente della sezione Lombardia dell'Associazione Nazionale Atleti Olimpici e Azzurri d'Italia."}
{"id": "6324488", "revid": "1360759", "url": "https://it.wikipedia.org/wiki?curid=6324488", "title": "Firpo", "text": ""}
{"id": "6324489", "revid": "84184", "url": "https://it.wikipedia.org/wiki?curid=6324489", "title": "Gariboldi", "text": ""}
{"id": "6324494", "revid": "1494169", "url": "https://it.wikipedia.org/wiki?curid=6324494", "title": "Museo della battaglia", "text": ""}
{"id": "6324498", "revid": "767487", "url": "https://it.wikipedia.org/wiki?curid=6324498", "title": "La vendetta di un uomo tranquillo", "text": "La vendetta di un uomo tranquillo (\"Tarde para la ira\") \u00e8 un film del 2016 diretto da Ra\u00fal Ar\u00e9valo.\nArevalo, al suo esordio alla regia e cosceneggiatore con David Pulido, ottenne un enorme successo di critica e di pubblico con questa pellicola presentata nella sezione \"Orizzonti\" della 73\u00aa Mostra internazionale d'arte cinematografica di Venezia e premiata con ben quattro premi Goya (miglior film, miglior regista esordiente, miglior sceneggiatura originale e miglior attore non protagonista a Manolo Solo), oltre a sette candidature.\nTrama.\nJos\u00e9 \u00e8 un uomo tranquillo e solitario che inizia a frequentare il bar gestito da Ana col fratello Juanjo, facendo amicizia con gli altri avventori e in particolar modo con la ragazza. Curro, fidanzato di Ana e padre di suo figlio, esce di prigione dopo otto anni di reclusione, essendo stato complice di una rapina in una gioielleria finita nel sangue. L'uomo spera di ricominciare una nuova vita con Ana, ma tornato a casa la donna non sembra pi\u00f9 essere attratta da lui.\nAna ha infatti cominciato a rispondere alle attenzioni di Jos\u00e9 che, per altro, \u00e8 molto diverso dagli altri avventori del bar. Non \u00e8 del quartiere, \u00e8 benestante, e nasconde qualcosa.\nApprofittando di una lite in cui Curro si dimostra manesco con la moglie, Jos\u00e9 prende Ana e la porta nella sua grande casa fuori citt\u00e0, dove la donna, con suo figlio, potr\u00e0 trascorrere del tempo lontano da tutti e in serenit\u00e0.\nNel frattempo Jos\u00e9 minaccia Curro proprio alludendo al fatto di averne sequestrato moglie e figlio, e chiede allo stesso che lo conduca dai tre esecutori della famosa rapina per la quale lui venne condannato senza sconti non avendo mai rivelato i nomi. Tra i tre c'\u00e8 anche un assassino che con inspiegabile spietatezza, scattato l'allarme che li mise in fuga, si accan\u00ec sull'inerme commessa. Si trattava proprio della fidanzata di Jos\u00e9 che per anni ha covato la vendetta e ora mette in atto il suo lucido piano.\nPer primo viene ucciso Santi, che svela che Rober, verosimilmente l'assassino, \u00e8 gi\u00e0 morto, mentre Julio \u00e8 tornato al suo paese. Curro assiste alla follia omicida di Jos\u00e9 con terrore ma non pu\u00f2 che assecondarlo e cos\u00ec lo accompagna anche da Julio. Questi ha formato una famiglia ed \u00e8 in attesa di un bambino. Jos\u00e9 non ha piet\u00e0, ma prima di ucciderlo scopre che l'assassino della sua fidanzata non fu Rober, che non faceva parte della banda, ma Juanjo, il proprietario del bar e ormai suo amico.\nIntanto Ana, vedendo delle videocassette a casa di Jos\u00e9 scopre la verit\u00e0 e cerca di avvertire il fratello. Ma la furia di Jos\u00e9 \u00e8 irrefrenabile e anche Juanjo non ha scampo. Condotto Curro nella sua vecchia casa, consegna l'uomo alla moglie, Ana, lasciando entrambi l\u00ec. La vendetta \u00e8 compiuta e ora Jos\u00e9 pu\u00f2 scomparire.\nProduzione.\nDopo pi\u00f9 di quattro anni in cerca di finanziamenti per questo progetto, Ra\u00fal Ar\u00e9valo e il suo team hanno contattato la casa di produzione Roulette Media, una societ\u00e0 che ha finanziato il film \"La vida inesperada\", dove Ar\u00e9valo \u00e8 stato uno dei protagonisti. La produzione ha avuto un budget di 1,2 milioni di euro e il supporto di RTVE. Le riprese sono iniziate nel mese di luglio 2015 e sono durate per sei settimane. Le riprese sono avvenute in luoghi diversi della Comunit\u00e0 di Madrid e nella Provincia di Segovia, soprattutto nelle citt\u00e0 di Mart\u00edn Mu\u00f1oz de las Posadas e Melque de Cercos.\nDistribuzione.\nIl film \u00e8 stato presentato in anteprima a settembre 2016 alla 73\u00aa Mostra internazionale d'arte cinematografica di Venezia, nella sezione \"Orizzonti\", e al Toronto International Film Festival. Il 9 settembre 2016 \u00e8 stato distribuito nelle sale cinematografiche spagnole. In Italia \u00e8 stato distribuito il 30 marzo 2017."}
{"id": "6324500", "revid": "71433", "url": "https://it.wikipedia.org/wiki?curid=6324500", "title": "Tarde para la ira", "text": ""}
{"id": "6324503", "revid": "86768231", "url": "https://it.wikipedia.org/wiki?curid=6324503", "title": "Nanostrutture", "text": ""}
{"id": "6324520", "revid": "86768728", "url": "https://it.wikipedia.org/wiki?curid=6324520", "title": "Forza intermolecolare", "text": ""}
{"id": "6324528", "revid": "287204", "url": "https://it.wikipedia.org/wiki?curid=6324528", "title": "Copa M\u00e9xico 1965-1966", "text": "La Copa M\u00e9xico 1965-1966 \u00e8 stata la cinquantesima edizione del secondo torneo calcistico messicano e la ventitreesima nell'era professionistica del calcio messicano. \u00c8 cominciata il 10 febbraio e si \u00e8 conclusa il 12 aprile 1966. La vittoria finale \u00e8 stata del .\nFormula.\nLe 16 squadre partecipanti si affrontano, nella prima fase (in gare di andata e ritorno), in quattro gironi composti da 4 squadre per ogni girone. Le quattro squadre prime classificate di ogni girone partecipano alle semifinali (in gare di andata e ritorno), e conseguentemente le due squadre vincitrici alla finale.\nFinale (Ripetizione).\nVerdetto finale.\nIl Necaxa vince la copa M\u00e9xico 1965-1966."}
{"id": "6324541", "revid": "120965473", "url": "https://it.wikipedia.org/wiki?curid=6324541", "title": "Palazzo Cipolloni Cannella", "text": "Palazzo Cipolloni Cannella, precedentemente noto come Palazzo Bonanni, \u00e8 un palazzo storico dell'Aquila.\nStoria.\nIl palazzo venne edificato nel 1490 dalla famiglia Pica-Camponeschi, in un luogo particolarmente prestigioso, all'interno del locale della Torre. Gi\u00e0 nel 1508 per\u00f2, gli eredi la cedettero sicch\u00e9 il palazzo cambi\u00f2 pi\u00f9 volte proprietario fino all'acquisto, nel 1634, da parte della famiglia Bonanni. Data la posizione strategica vicino alla piazza del Mercato, i Bonanni destinarono gli spazi del pian terreno al commercio, fatto inusuale per quanto riguarda i palazzi nobiliari aquilani.\nIl palazzo sub\u00ec gravissimi danni dal terremoto del 1703 e dovette essere ricostruito a partire dal 1717.\nNel XIX secolo i Bonanni si trasferirono nel palazzo Lucentini in piazza Regina Margherita e vendettero l'edificio alla famiglia Cipolloni che lo restaur\u00f2 in stile neoclassico. Con l'annessione al Regno d'Italia gli venne data una destinazione pubblica e l'edificio ospit\u00f2 la sede abruzzese della Banca Nazionale \u2014 che qui rimase fino al 1896 \u2014, la Tesoreria Provinciale e gli uffici della Guardia di Finanza.\nNel 1915 si registrarono danni in seguito al terremoto della Marsica; a causa del panico generato dall'evento sismico, gi\u00e0 un mese pi\u00f9 tardi, il proprietario \u2014 l'avvocato Felice Cipolloni Cannella \u2014 ne propose l'acquisto alla Banca d'Italia per lire, un prezzo notevolmente pi\u00f9 basso rispetto all'effettivo valore dell'immobile. Con l'inizio della prima guerra mondiale, tuttavia, l'accordo non si perfezion\u00f2 ed il palazzo rimase di propriet\u00e0 della famiglia.\nIl palazzo \u00e8 rimasto gravemente danneggiato dal terremoto del 2009 subendo il crollo parziale del secondo piano e notevoli lesioni sulle strutture portanti e sulla facciata principale. Negli anni seguenti, \u00e8 stato interamente ristrutturato e reso nuovamente disponibile alla cittadinanza.\nDescrizione.\nPalazzo Cipolloni Cannela occupa l'intero isolato tra corso Vittorio Emanuele, via San Flaviano, via Rosso Guelfaglione e via Fabio Cannella, nel pieno centro della citt\u00e0 ed adiacente alla piazza del Duomo. Le notevoli dimensioni \u2014 m\u00b2 di superficie distribuiti su tre livelli e sottotetto \u2014 ne fanno uno dei pi\u00f9 vasti palazzi aquilani del centro storico.\nDell'edificio originario in stile rinascimentale, andato distrutto nel terremoto del 1703, rimane l'impianto architettonico e, soprattutto, l'armonioso cortile a loggiati. L'attuale facciata sul corso, invece, di sviluppo pari a circa 50 metri lineari, \u00e8 in stile neoclassico ed \u00e8 riconducibile al XIX secolo. Numerosi sono gli elementi di pregio, tra cui i due androni voltati ed affrescati ed i saloni al piano nobile con pavimento alla veneziana e volte in mattoni posti a foglio."}
{"id": "6324548", "revid": "83531", "url": "https://it.wikipedia.org/wiki?curid=6324548", "title": "Teatro Bellini (Acireale)", "text": "Il teatro Bellini \u00e8 un teatro lirico di Acireale. Fu costruito dall'ingegnere catanese Carmelo Sciuto Patti ed inaugurato nel 1870. Nel 1952 un devastante incendio doloso ne distrusse l'interno. Si attende, ancora dopo oltre mezzo secolo, il suo restauro e la sua riapertura."}
{"id": "6324550", "revid": "124123", "url": "https://it.wikipedia.org/wiki?curid=6324550", "title": "Francesco Turnaturi", "text": "Biografia.\n\u00c8 stato deputato ininterrottamente dal 1948 al 1976.\nHa ricoperto la carica di Sottosegretario di Stato alla marina mercantile sotto il Governo Segni II ed il successivo Governo Tambroni, ed al lavoro ed alla previdenza sociale nel Governo Leone II."}
{"id": "6324554", "revid": "838137", "url": "https://it.wikipedia.org/wiki?curid=6324554", "title": "Hygiene hypothesis", "text": ""}
{"id": "6324556", "revid": "92723", "url": "https://it.wikipedia.org/wiki?curid=6324556", "title": "Xich\u00fa", "text": "Xich\u00fa \u00e8 una citt\u00e0 dello stato di Guanajuato, nel Messico centrale, capoluogo dell'omonima municipalit\u00e0.\nLa municipalit\u00e0 conta 11.323 abitanti (2005) e copre un'area di 912,20\u00a0km\u00b2."}
{"id": "6324558", "revid": "125441845", "url": "https://it.wikipedia.org/wiki?curid=6324558", "title": "Leggi sulla sodomia", "text": "Le leggi sulla sodomia sono atti legislativi che definiscono certi tipi di rapporto sessuale come crimini. I precisi atti sessuali intesi con il termine di sodomia raramente vengono descritti nella legge, ma sono tipicamente compresi in toto dai tribunali appositamente per includere qualsiasi azione sessuale ritenuta innaturale o immorale. La sodomia generalmente viene ad includere il sesso anale, il sesso orale e la zoofilia o bestialit\u00e0. In pratica le svariate leggi varate contro la sodomia in molti paesi sono state raramente applicate contro le coppie eterosessuali.\nA luglio 2020, 68 paesi e 5 giurisdizioni subnazionali (province di Aceh in Indonesia, citt\u00e0 di Marawi nelle Filippine, le isole Cook in Nuova Zelanda, la citt\u00e0 di Gaza in Palestina e la Cecenia in Russia) contengono all'interno del proprio ordinamento ancora delle leggi che criminalizzano l'omosessualit\u00e0, con la maggior parte di loro che si trova in Asia e Africa. Nel 2006 quel numero ammontava a 92 secondo l'International Lesbian and Gay Association (ILGA). \nDi questi 68 paesi, 43 puniscono non solo l'omosessualit\u00e0 maschile ma anche quella femminile. In 10 di loro l'omosessualit\u00e0 \u00e8 punita con la pena di morte.\nNel 2011 il consiglio per i diritti umani delle Nazioni Unite ha approvato una risoluzione a favore dei diritti LGBT nel mondo, che \u00e8 stata seguita da un rapporto fatto pubblicare dall'alto commissariato delle Nazioni Unite per i diritti umani il quale ha incluso richiesta di abolizione dei codici summenzionati.\nLista di Paesi al mondo che prevedono leggi sulla sodomia.\nLa seguente tabella mostra i paesi (o parte di essi) che prevedono leggi sulla sodomia. Il totale \u00e8 72 e non 67 perch\u00e9 vengono inseriti anche gli Stati non parzialmente riconosciuti (Palestina, Isole Cook) e quelli in cui l'omosessualit\u00e0 \u00e8 punita solo in alcune province (Indonesia e Russia).\nAfghanistan, Algeria, Antigua e Barbuda, Arabia Saudita, Aceh, Bangladesh, Barbados, Birmania, Brunei, Burundi, Camerun, Chad, \nCecenia ,Dominica, Egitto, Emirati Arabi Uniti, Eritrea, Etiopia, Gambia, Ghana, Giamaica, Grenada, Guinea, Guyana, Iran, Iraq, Isole Comore, Isole Cook, Isole Salomone, Kenya, Kiribati, Kuwait, Libano (legge dichiarata invalida in un paio di sentenze), Liberia, Libia, Malawi (legge sospesa), Maldive, Malesia, Marocco, Mauritania, Mauritius, Namibia, Nigeria, Oman, Pakistan, Palestina/Striscia di Gaza, Papua Nuova Guinea, Qatar, Saint Kitts e Nevis, Saint Vincent e Grenadine, Samoa, Santa Lucia, Senegal, Sierra Leone, Singapore, Siria, Somalia, Sri Lanka, Sudan, Sudan del Sud, Swaziland, Tanzania, Togo, Tonga, Tunisia, Turkmenistan, Tuvalu, Uganda, Uzbekistan, Yemen, Zambia, Zimbabwe.\nStoria.\nCriminalizzazione.\nI codici penali dell'impero assiro (1075 a.C.) stabiliscono che: se un uomo ha un rapporto sessuale con il fratello in armi, egli viene trasformato in un eunuco. Questa \u00e8 la legge pi\u00f9 antica conosciuta che condanna i rapporti sessuali tra maschi in campo militare.\nNella repubblica romana la \"Lex Scantinia\" ha imposto sanzioni a coloro che avevano commesso un crimine sessuale (stuprum) nei confronti di un minore di sesso maschile nato libero. La legge avrebbe anche potuto bene essere utilizzata per perseguire quei cittadini maschi che volentieri assumevano il ruolo passivo all'interno degli atti omosessuali. La legge \u00e8 stata pi\u00f9 volte menzionata nelle fonti letterarie ma raramente applicata; l'imperatore romano Domiziano la fece rivivere nel corso del suo programma di riforma del sistema giudiziario e morale. Non \u00e8 ben chiaro se la pena fosse la morte o se si limitasse ad una multa. Per i cittadini maschi adulti vivere e agire sulla base del desiderio omoerotico veniva considerato del tutto naturale e lecito, ma a patto che il loro partner fosse un maschio di bassa condizione sociale. La pederastia nell'antica Roma era accettabile solamente quando il partner pi\u00f9 giovane era un ragazzo che si dedicava alla prostituzione maschile o uno schiavo.\nLa maggior parte delle leggi relative alla sodomia nella civilt\u00e0 occidentale furono originate dalla crescita esponenziale dell'influenza da parte del cristianesimo durante la tarda antichit\u00e0. Si noti che oggi alcune denominazini cristiane permettono il matrimonio tra persone dello stesso sesso e l'ordinazione di sacerdoti gay.\nA partire dal XII secolo la chiesa cattolica romana lanci\u00f2 una massiccia campagna contro i sodomiti, in particolare gli omosessuali. Tra gli anni 1250-1300 l'attivit\u00e0 omosessuale \u00e8 stata radicalmente criminalizzata in gran parte dell'Europa, con condanne che potevano portare alla pena di morte.\nNel regno d'Inghilterra il sovrano Enrico VIII d'Inghilterra fece introdurre la prima normativa penale inglese contro la sodomia con il \"Buggery Act 1533\", rendendo in tal modo la sodomia punibile con l'impiccagione, una forma di condanna che venne revocata soltanto nel 1861.\nIn seguito nei \"Commentaries on the Laws of England\" (1765) di Sir William Blackstone il reato di sodomia \u00e8 stato spesso definito solo come il \"crimine abominevole e detestabile contro natura\" o con frasi simili. Un tale linguaggio ha condotto a molte e diverse interpretazioni su ci\u00f2 che in certi atti specifici doveva venire inteso come illegale e facente parte della sua proibizione.\nDecriminalizzazione.\nNel 1786 Pietro Leopoldo di Toscana, abolendo la pena capitale per tutti i reati, \u00e8 diventato non solo il primo sovrano occidentale ad averlo fatto, ma anche il primo sovrano che abol\u00ec la pena di morte per la sodomia (condanna sostituita a quella del carcere e dei lavori forzati).\nIn Francia \u00e8 stato il Codice penale francese del 1791 - a seguito della rivoluzione francese - che per la prima volta rivide il concetto di sodomia come un crimine, depenalizzando insieme tutti i cosiddetti \"crimini senza vittime\" (sodomia, stregoneria, eresia, blasfemia) secondo il concetto che se non vi fosse stata vittima non vi sarebbe stato neanche alcun reato. Lo stesso principio si \u00e8 tenuto per vero anche nel Codice penale francese del 1810 voluto da Napoleone Bonaparte e che fece presto con l'imporsi su gran parte del continente europeo allora governato dal primo impero francese e dai suoi re-cognati, depenalizzando in tal modo la sodomia in gran parte dell'Europa continentale.\nNel 1830 l'imperatore Pietro I del Brasile firmo una legge subito inserita nel codice penale imperiale; questa eliminava tutti i riferimenti alla sodomia.\nLa pena di morte non \u00e8 stata abolita in Inghilterra e Galles fino al 1861, mentre nel 1917 in seguito alla rivoluzione russa da parte dei bolscevichi guidati da Lenin e Lev Trockij l'ex impero russo fece legalizzare l'omosessualit\u00e0. Tuttavia quando Iosif Stalin sal\u00ec al potere negli anni venti queste leggi furono invertite fino a che l'omosessualit\u00e0 non fu effettivamente di nuovo illegale.\nDopo la pubblicazione del rapporto Wolfende nel 1957 nel Regno Unito si cominci\u00f2 ad affermare che \"il comportamento omosessuale tra adulti consenzienti compiuti in privato non dovrebbe pi\u00f9 essere considerato un illecito penale\"; a seguito di ci\u00f2 molti governi occidentali, compresi gli Stati Uniti d'America, hanno fatto abrogare tutte quelle leggi specificatamente rivolte contro gli atti omosessuali. Nel giugno 2003 la Corte suprema degli Stati Uniti d'America ha stabilito in \"Lawrence v. Texas\" che le leggi statali criminalizzanti la vita privata, con attivit\u00e0 sessuale non indotta dalla prostituzione tra adulti consenzienti, a causa della moralit\u00e0 erano incostituzionali poich\u00e9 non vi \u00e8 una giustificazione sufficiente per l'intrusione nella libert\u00e0 e la privacy delle persone.\nNon vi sono mai state leggi specifiche in stile occidentale relative alla sodomia nella Repubblica popolare cinese, Taiwan, Corea del Nord, Corea del Sud e Vietnam. Inoltre il Vietnam, il Laos e la Cambogia facevano parte della colonia d'oltremare dell'indocina francese; quindi se vi fosse stata una qualsiasi legge contro gli atti omosessuali maschili in quei paesi, questa sarebbe stata smantellata dalle autorit\u00e0 coloniali francesi, dal momento che tutti gli atti omosessuali tra maschi sono stati legalizzati in tutto il territorio francese dal momento dell'uscita del suddetto codice rivoluzionario del 1791.\nCriminalizzazione in tempi moderni.\nQuesta tendenza all'abrogazione delle leggi relative alla sodomia tra le nazioni occidentali non \u00e8 stata seguita in tutte le altre regioni del mondo (Africa, alcune parti dell'Asia, Oceania e anche nei territori occidentali delle isole dei Caraibi), dove la sodomia rimane spesso un reato grave. Ad esempio gli atti omosessuali maschili, almeno in teoria, possono condurre direttamente al carcere in Barbados e Guyana.\nA giugno 2019 le leggi relative alla sodomia sono state abrogate o giudizialmente colpite in tutta l'Europa, Nord e Sudamerica, ad eccezione di Antigua e Barbuda, Barbados, Dominica, Giamaica, Grenada, Guyana, Saint Kitts e Nevis, Saint Vincent e Grenadine e Santa Lucia.\nIn Africa gli atti omosessuali maschili rimangono punibili con la morte in Mauritania, oltre che in alcune parti della Nigeria e della Somalia. Gli atti omosessuali sia maschili sia femminili sono a volte sono considerati minori rispetto ai principali reati in molti altri paesi africani; per esempio l'ergastolo \u00e8 una prospettiva realistica in vigore in Tanzania, Uganda e Zambia. Una notevole eccezione \u00e8 il Sudafrica ove vige la possibilit\u00e0 legale di matrimonio tra persone dello stesso sesso.\nIn Asia gli atti omosessuali maschili rimangono punibili con la morte in Afghanistan, Arabia Saudita, Iran, Emirati Arabi Uniti, Pakistan, Qatar, e Yemen. Le leggi anti-sodomia sono state invece abrogate in Israele (che riconosce ma non esegue i matrimoni omosessuali), Filippine, Giappone, Kazakistan e Thailandia.\nPosizioni giuridiche correlate alla sodomia per paese.\nBrasile.\nIl diritto penale brasiliano non punisce nessun atto sessuale eseguito da adulti consenzienti, ma consente altres\u00ec l'avvio di un procedimento penale, in base alle leggi sullo stupro, quando uno dei partecipanti ha un'et\u00e0 inferiore ai 14 anni e l'altro \u00e8 un adulto, ai sensi degli artt 217-A del Codice penale. Gli atti di pedofilia sono anch'essi criminalizzati dallo statuto sui Bambini e gli adolescenti, negli articoli 241-A a 241-E. L'articolo 235 del Codice penale militare - DL 1.001 / 69-, tuttavia, incrimina qualsiasi contatto ritenuto libidinoso, sia esso di natura omosessuale o no, fatto in qualsiasi luogo soggetto ad amministrazione militare. Dal momento che l'articolo \u00e8 intitolato contro la pederastia o altri atti di libidine violenta, i sostenitori dei diritti LGBT sostengono che, dal momento che le forze armate brasiliane sono composte quasi esclusivamente di maschi, l'articolo consente la caccia alle streghe contro gli omosessuali nel servizio militare. Questo articolo del Codice penale militare \u00e8 a tutt'oggi sotto esame da parte della Corte suprema brasiliana (ADPF 291).\nCina.\nLa sodomia non \u00e8 mai stata esplicitamente criminalizzata in Cina. La Corte Suprema cinese ha stabilito nel 1957 che la sodomia volontaria non \u00e8 mai un atto criminale. La sessualit\u00e0 privato in qualsiasi forma la si esplichi tra due adulti consenzienti non viola le leggi. Il sesso privato tra persone non sposate era illegale fino al 1997. Tuttavia, se qualcuno sotto i 18 anni \u00e8 coinvolto, il partner adulto potr\u00e0 essere perseguito. In un caso notevole accaduto nel 2002, un uomo che aveva avuto un rapporto di sesso anale con un adolescente \u00e8 stato condannato a tre anni e mezzo di carcere.\nCorea del Nord.\nNon \u00e8 nota l'esistenza di leggi specifiche riguardanti l'omosessualit\u00e0 in Corea del Nord; il governo della Corea del Nord afferma il proprio rispetto nei confronti degli omosessuali. Tuttavia, essi rifiutano la cultura LGBT occidentale.\nCorea del Sud.\nI rapporti sessuali tra i membri dello stesso sesso sono legali in base al diritto civile, ma sono considerati al pari di molestia sessuale nel codice penale militare.\nDanimarca.\nNel 1933 la Danimarca \u00e8 diventato il terzo Paese in Europa ad aver legalizzato completamente l'omosessualit\u00e0. L'et\u00e0 del consenso \u00e8 stato fissato a 15 anni a partire dal 1977.\nGermania.\nIl paragrafo 175, che puniva la \"fornicazione tra uomini\", \u00e8 stato facilitato portando ad un'et\u00e0 del consenso pari a 21 anni nella Germania Est a partire dal 1957 e in Germania Ovest nel 1969. Questa et\u00e0 \u00e8 stata abbassata a 18 in Oriente nel 1968 e in Occidente nel 1973, e tutte le distinzioni giuridiche tra gli atti eterosessuali e omosessuali sono stati aboliti in Oriente nel 1988, con questo cambiamento esteso a tutta la Germania nel 1994 come parte del processo di riunificazione tedesca.\nNella Germania moderna il termine sodomia ha un significato diverso dall'eguale parola inglese: non si riferisce al sesso anale, bens\u00ec ad atti di zoofilia. Il cambiamento si \u00e8 verificato soprattutto nella met\u00e0 del XIX secolo, almeno negli ultimi dieci anni del secolo. Solo la teologia morale della Chiesa cattolica romana non \u00e8 cambiata fino a qualche tempo dopo la seconda guerra mondiale per il termine omosessualit\u00e0.\nGiappone.\nNel periodo Meiji il sesso tra uomini era punibile secondo le leggi sulla sodomia annunciate nel 1872 e riviste nel 1873. Questo stato di cose \u00e8 cambiato a partire dalle leggi annunciate nel 1880 (\u540c \u6027\u611b \u306b \u95a2 \u3059 \u308b \u6cd5 \u3068 \u653f\u6cbb). Da allora sono state approvate ulteriori leggi che criminalizzano l'omosessualit\u00e0. Dal 1\u00ba gennaio 2008 gli atti sessuali sono regolati dalla legge anti-prostituzione e il sesso relativo ai minori di 18 anni \u00e8 protetto dalla legge punisce gli atti inerenti alla prostituzione minorile e alla pornografia infantile.\nIran.\nLa sodomia \u00e8 illegale in Iran ed \u00e8 punibile con la morte nei seguenti casi:\n\u00c8 punibile invece con le frustrate nei seguenti casi:\nIslanda.\nL'omosessualit\u00e0 \u00e8 legale in Islanda dal 1940, ma un uguale et\u00e0 del consenso non \u00e8 stata approvata fino al 1992. L'unione civile \u00e8 stata legalizzata dall'Althing nel 1996 con 44 voti pro, 1 contro, 1 neutro e 17 non presenti. Queste leggi sono state modificate per consentire l'adozione da parte di coppie dello stesso sesso e l'inseminazione artificiale per le lesbiche il 27 giugno 2006. Il matrimonio tra persone dello stesso sesso \u00e8 stato legalizzato nel 2010.\nMauritius.\nA Mauritius la sodomia \u00e8 ancora ritenuta illegale. Secondo una traduzione non ufficiale della Sezione 250 del codice penale di Mauritius del 1838: \"Qualsiasi persona che \u00e8 colpevole del reato di sodomia [...] \u00e8 responsabile e condannata ai lavori forzati per un periodo non superiore ai 5 anni\".\nNorvegia.\nL'attivit\u00e0 sessuale tra persone dello stesso sesso \u00e8 legale in Norvegia dal 1972. Allo stesso tempo della legalizzazione, l'et\u00e0 del consenso \u00e8 diventata uguale indipendentemente dal sesso o dall'orientamento sessuale, a 16 anni di et\u00e0.\nNuova Zelanda.\nLa Nuova Zelanda ha ereditato le leggi sulla sodomia del Regno Unito nel 1854. I reati contro la persona \"The Offences Against The Person Act of 1867\" del 1867 ha cambiato la pena della sodomia dall'esecuzione all'ergastolo. Nel 1961 in una revisione della legge contro i crimini, la pena \u00e8 stata ridotta ad un massimo di 7 anni se compiuta da maschi consenzienti adulti.\nLa sessualit\u00e0 omosessuale \u00e8 stata legalizzato in Nuova Zelanda a causa del passaggio della \"Homosexual Law Reform Act 1986\". L'et\u00e0 del consenso \u00e8 stata fissata a 16 anni, lo stesso che per il sesso eterosessuale.\nPolonia.\nLa Polonia \u00e8 uno dei pochi paesi al mondo in cui l'omosessualit\u00e0 non \u00e8 mai stata considerata come un crimine. Quarant'anni dopo che la Polonia perse la propria indipendenza, nel 1795 a seguito delle spartizioni della Polonia, le leggi sulla sodomia della Russia, della Prussia e dell'Austria sono entrate in vigore nelle terre polacche occupate. La Polonia ha mantenuto queste leggi dopo l'indipendenza avvenuta nel 1918, ma erano mai o quasi mai applicate e sono state ufficialmente abolite nel 1932.\nRegno Unito.\nLa sodomia cos\u00ec come \u00e8 stata storicamente conosciuta in Inghilterra e Galles, \u00e8 di solito \u00e8 interpretata come riferita al rapporto di sesso anale tra due maschi o di un maschio con una femmina. In Inghilterra e Galles la sodomia \u00e8 stata considerata un crimine dalla legge denominata \"Buggery Act 1533\", durante il regno di Enrico VIII d'Inghilterra. La punizione per i condannati \u00e8 stata la pena di morte fino al 1861. James Pratt e John Smith sono stati gli ultimi due uomini ad aver subito l'esecuzione per sodomia nel 1835. Un reato minore di \"tentata sodomia\" \u00e8 stato punito con 2 anni di carcere ed un certo periodo di tempo esposto sulla gogna. Nel 1885, il Parlamento ha promulgato il \" Labouchere Amendment\", il quale ha vietato gli atti osceni tra maschi, un termine ampio che \u00e8 stato capito fino a comprendere la maggior parte o tutti gli atti omosessuali maschili. A seguito della relazione avuta con il rapporto Wolfenden, tutti gli atti sessuali tra due maschi adulti, senza altre persone presenti, sono stati considerati legali in Inghilterra e Galles nel 1967, in Scozia nel 1980, in Irlanda del Nord nel 1982, nella dipendenza della Corona britannica Guernsey nel 1983, nel baliato di Jersey nel 1990 e nell'isola di Man nel 1992.\nRussia.\nIn Russia l'attivit\u00e0 sessuale tra maschi \u00e8 stata criminalizzata dalla legge dello Stato il 4 marzo 1934, per tutto il territorio dell'allora Unione sovietica. L'attivit\u00e0 sessuale tra le femmine non \u00e8 stata menzionata nella legge. Il 27 maggio del 1993, sono stati depenalizzati gli atti omosessuali tra maschi consenzienti.\nStati Uniti d'America.\nLe legislazioni contro la sodomia negli Stati Uniti erano in gran parte una questione di stato piuttosto che di giurisdizione federale, tranne che per le leggi che regolano le United States Armed Forces, le forze armate degli Stati Uniti. Nei primi anni 1960, le sanzioni per la sodomia nei vari stati variavano dalla reclusione da due a dieci anni e/o una multa di 2.000 dollari. Nel 1962, il modello di codice penale raccomandava l'abrogazione nei vari stati della legislazione contro la sodomia consensuale, e l'Illinois \u00e8 diventato la prima giurisdizione americana a farlo. Entro il 2002, 36 tra gli stati federati avevano abrogato tutte le leggi sulla sodomia o di fatto erano state rovesciate da varie sentenze. Le leggi sulla sodomia restanti sono stati invalidate a partire dal 2003 per decisione della Corte suprema degli Stati Uniti d'America in \"Lawrence contro Texas\".\nSvezia.\nLa Svezia ha legalizzato l'omosessualit\u00e0 nel 1944. L'et\u00e0 del consenso \u00e8 15 anni, indipendentemente dal fatto che l'atto sessuale sia eterosessuale o omosessuale, dal momento dell'equalizzazione avvenuta nel 1978. La legge del crimine svedese (SFS 1962: 700), capitolo sei ('A proposito di crimini sessuali'), mostra i termini di genere neutro e non distingue tra orientamento sessuale.\nThailandia.\nLa legislazione anti-sodomia \u00e8 stata abrogata in Thailandia nel 1956, non essendo mai stata applicata.\nTurchia.\nIn Turchia gli atti omosessuali erano gi\u00e0 stati depenalizzati dal suo Stato precedente, l'Impero Ottomano nel 1858."}
{"id": "6324560", "revid": "729019", "url": "https://it.wikipedia.org/wiki?curid=6324560", "title": "Guerra di Agide", "text": "La guerra di Agide (definita da Alessandro Magno \"guerra dei topi\") fu un conflitto bellico nell'Antica Grecia del IV secolo a.C. La citt\u00e0-stato di Sparta, regnante Agide III, sfid\u00f2 lo stato egemone della lega di Corinto, la Macedonia e venne sconfitto.\nAntefatti.\nDopo la vittoriosa battaglia di Cheronea del 338 a.C. il re macedone Filippo II ebbe l'egemonia sui Greci, che dovettero aderire alla da lui fondata lega di Corinto. A questa lega apparteneva la maggioranza delle citt\u00e0-stato greche, alcune di esse, come le sconfitte Atene e Tebe, pi\u00f9 o meno volontariamente. Sparta fu l'unica potenza degna di questo nome che non ader\u00ec, poich\u00e9 rifiutava per tradizione di aderire alle disposizioni del nemico.\nNel 338 a.C. essa non aveva aderito alla coalizione antimacedone, da una parte poich\u00e9 non voleva sottoporsi alla guida della sua tradizionale rivale Atene e dall'altra non voleva combattere a fianco della sua mortale nemica, Tebe, alla quale pochi anni prima, con le sconfitte di Leuttra del 371 a.C. e di Mantinea del 362 a.C., aveva dovuto cedere la propria egemonia. Successivamente Sparta non sostenne la defezione di Tebe dalla lega di Corinto dopo l'assassinio di Filippo II di Macedonia del 336 a.C., che sfoci\u00f2 nella distruzione di Tebe ad opera di Alessandro Magno.\nPer\u00f2 Sparta a quel tempo di fronte alla potenza macedone non teneva una posizione neutrale, poich\u00e9 la Macedonia era anche egemone, come potenza protettrice, nel Peloponneso, sul quale Sparta, prima della battaglia di Leuttra, aveva esercitato la sua egemonia. La battaglia di Leuttra aveva posto fine all'egemonia spartana a favore di quella tebana, manifestandosi fra l'altro nella fondazione della citt\u00e0 di Megalopoli da parte del comandante dell'esercito tebano Epaminonda. La battaglia di Cheronea aveva a sua volta posto fine all'egemonia tebana, per sostituirvi quella macedone, nella quale le citt\u00e0 del Peloponneso che erano in rapporti di inimicizia con Sparta si riconobbero. Il re spartano, in carica dal 338 a.C., Agide III intendeva riportare il Peloponneso sotto la sovranit\u00e0 di Sparta e rinnovare il prestigio di questa citt\u00e0. In proposito per\u00f2 egli dovette attendere il momento propizio, quando cio\u00e8 il nemico macedone avesse palesato la sua debolezza. Quando Alessandro Magno, con la sua armata, nella primavera del 334 a.C., era partito alla conquista dell'Asia, parve ad Agide che il momento propizio fosse arrivato. Amministratore della Macedonia e presidente della lega di Corinto era stato nominato da Alessandro il generale Antipatro, al quale lasci\u00f2 una forza armata di 12.000 e 1.500 cavalieri.\nSviluppi.\nAppena Alessandro era partito dall'Europa, Sparta intraprese le sue attivit\u00e0 antimacedoni. Agide invi\u00f2 una delegazione diplomatica alla corte del re di Persia Dario III nella speranza di ricevere aiuto da lui, ma anche in Grecia non era solo. Dai tempi di Cheronea Atene era membro della lega di Corinto, per\u00f2 nella citt\u00e0 vi era una consistente fazione antimacedone, raccoltasi intorno all'oratore Demostene, che aveva sentore che ora il vento soffiasse dalla sua parte. Su consiglio di Licurgo, l'assemblea ebbe il compito di disdire tutti gli accordi con Alessandro e di mobilizzare la flotta per portare aiuto a Sparta. Poi la citt\u00e0 invi\u00f2 anche lei una delegazione alla corte persiana, condotta dall'omonimo figlio del famoso generale Ificrate. Agide stesso nel 333 a.C. and\u00f2 per nave a Sifanto, ove tratt\u00f2 con gli ammiragli Farnabazo III e Autofradate per un comune comportamento contro i Macedoni. La potenza navale persiana si ritir\u00f2 per\u00f2 come potenziale alleato dopo che fu nota la sconfitta di Isso e in conseguenza a questa si sciolse Agide ricevette come aiuto 10 trireme e 30 talenti d'argento, con i quali egli a capo Tenaro pot\u00e9 arruolare 4.000 soldati greci fuggiti da Isso. Con i suoi soldati quindi egli veleggi\u00f2 verso Creta, finch\u00e9 fino alla fine del 332\u00a0a.C. ebbe ogni citt\u00e0 sotto controllo. Ci\u00f2 costrinse Alessandro nel 331 a.C. ad inviare la sua flotta, agli ordini di Anfotero, dalla Fenicia a Creta.\nQuasi contemporaneamente alle attivit\u00e0 spartane Atene ebbe contatti con il principe degli Odrisi Seute III, che come alleato avrebbe potuto aprire un secondo fronte contro i Macedoni. L'occasione per un impegno in Tracia pareva adatto, per\u00f2 lo stratega macedone Memnone, che col\u00e0 si trovava, ebbe nella primavera del 331 a.C. dei segni d'insubordinazione che segnal\u00f2 al suo superiore Antipatro. Se i Traci si fossero liberati dalla dominazione macedone, Antipatro avrebbe perso i suoi contatti diretti con Alessandro e quest'ultimo sarebbe nuovamente rimasto tagliato fuori dai rifornimenti provenienti dalla sua patria. Ma Antipatro part\u00ec subito con i suoi soldati per la Tracia e Memnone, in questa prospettiva, rinunci\u00f2 evidentemente a combattere.\nMentre Antipatro si trovava in Tracia, Agide, con le sue truppe (20.000 fanti e 2.000 cavalieri) era rientrato in Peloponneso e faceva propaganda presso i Greci alla sua proclamazione d'indipendenza per una defezione dalla lega di Corinto. In questo modo egli ottenne l'appoggio di Elis, di maggior parte degli Arcadi, degli Achei (ad eccezione di Pellene). Tuttavia la proclamazione si smorz\u00f2 inascoltata presso le antiche rivali di Megalopoli, Corinto e Argo, che riconobbero dietro questa proclamazione, un tentativo di rinnovare l'antica sovranit\u00e0 di Sparta. Il Peloponneso dovette essere portato con la forza dalla parte di Sparta e Agide consegu\u00ec la sua prima vittoria su un avamposto macedone comandato da Corrago, ed infine pose sotto assedio Megalopoli Sistemata la situazione in Tracia, nell'autunno del 331 a.C. Antipatro marci\u00f2 con 40.000 uomini attraverso l'istmo di Corinto nel Peloponneso. Tra i prossimi soccorritori di Agide, vi erano gli ateniesi, il cui coraggio di sostenere Sparta era sparito, e il denaro appositamente previsto allo scopo, utilizzato diversamente. Ma anche Demade comandante della flotta aveva l'intenzione di ostacolare la sua patria, quando, diversamente da quanto deciso di entrare in battaglia, attese il corso degli eventi. Ci\u00f2 consent\u00ec anche alla forza navale di Anfotero di guadagnare da Creta il Mar Egeo. La guerra nel Peloponneso venne decisa verso la fine del 331 a.C. o nella primavera del 332 a.C. nella battaglia di Megalopoli, nella quale Agide cadde, dopo aver ordinato ai suoi la ritirata. Caddero in battaglia 5.300 Spartani e 3.500 Macedoni.\nConseguenze.\nAntipatro rinunci\u00f2 ad occupare Sparta e si fece consegnare dalla citt\u00e0 solo cinquanta giovani ostaggi. L'assemblea (\"sinedrion\") della lega di Corinto pretese da Sparta il pagamento di un indennizzo per le perdite subite e obblig\u00f2 la citt\u00e0 ad inviare una delegazione nella lontana Asia, che chiedesse formalmente perdono ad Alessandro per la guerra scatenata. Si rinunci\u00f2 anche al perseguimento dei capi antimacedoni e istigatori (Demostene e Licurgo): il coinvolgimento di Atene in questa guerra fu da parte di Antipatro e anche di Alessandro intenzionalmente trascurato. Alessandro Magno aveva presumibilmente appreso delle attivit\u00e0 sovversive di Sparta contro la Macedonia dopo la sua vittoria di Isso, quando gli ambasciatori spartani ed ateniesi preso il Grande Re persiano erano caduti nelle sue mani, o pi\u00f9 tardi a Sidone nel 332 a.C. dal suo ufficiale di marina Protea. Fino all'invio della flotta al comando di Anfotero egli non si era preoccupato pi\u00f9 di tanto di questo problema e aveva lasciato che se ne occupasse il suo amministratore Antipatro. Questi aveva eseguito il suo compito completamente secondo i suoi doveri di fedelt\u00e0 e con la sua vittoria aveva mantenuto l'egemonia macedone sulla Grecia, il che permise ad Alessandro la prosecuzione indisturbata delle sue campagne di conquista in Asia.\nLa battaglia di Megalopoli ebbe luogo contemporaneamente, o dopo pochi mesi, a quella pi\u00f9 importante di Gaugamela (1\u00ba ottobre 331 a.C.), per cui Alessandro dovrebbe essere venuto a sapere della disfatta spartana verso la fine del 331 a.C. a Sittachene o pi\u00f9 probabilmente solo nella primavera del 330 a.C. in Ecbatana Poco dopo egli liber\u00f2 le truppe alleate greche, che la lega di Corinto gli aveva fornito per la campagna di rappresaglia contro i persiani, dagli obblighi nei suoi confronti. Alessandro aveva dispettosamente definito \"guerra dei topi\" il conflitto fra il suo amministratore e la citt\u00e0 di Sparta, poich\u00e9 egli aveva condotto in Asia, al contrario di Antipatro, una guerra molto pi\u00f9 grande. Ma retrospettivamente parlando tuttavia le enormi perdite subite da ambo le parti a Megalopoli danno l'impressione di una valutazione ingiustificata: Alessandro non doveva aver subito in nessuna delle sue battaglie contro i Persiani perdite di tale dimensione.\nDopo la morte di Alessandro, nel 323 a.C., alcune citt\u00e0-stato greche ripresero la sollevazione contro i Macedoni sotto la guida di Atene, subendo nuovamente una disfatta ad opera di Antipatro nella guerra lamiaca."}
{"id": "6324562", "revid": "106456", "url": "https://it.wikipedia.org/wiki?curid=6324562", "title": "Palazzo della Cassa di risparmio di Mirandola", "text": "Il palazzo della Cassa di risparmio di Mirandola \u00e8 un edificio situato nel centro storico di Mirandola.\nRealizzato in stile \"liberty\" nel 1911-1912 dal'ingegnere Alberto Vischi, nel luogo in cui sorgevano la chiesa e il convento degli Agostiniani, il palazzo fu sede della Cassa di risparmio di Mirandola, successivamente acquistata dalla Cassa di risparmio di Firenze, che a sua volta fu inglobata nel 2007 nella banca Intesa Sanpaolo.\nL'edificio \u00e8 stato gravemente danneggiato dal terremoto dell'Emilia del 2012 ed \u00e8 tuttora inagibile e in attesa di recupero.\nStoria.\nIl Monte di piet\u00e0 di Mirandola venne fondato nel 1495 da Evangelista da Faenza, frate della chiesa di San Francesco, a seguito di una colletta di 1200 lire raccolte per combattere l'usura. Dopo il concilio di Trento, nel 1588 papa Sisto V eman\u00f2 una bolla papale che confermava l'istituzione del Monte ecclesiastico, riconfermato dalle successive bolle del 1593 e 1597 di papa Clemente VIII. Nel 1556 venne fondato il Monte di piet\u00e0 di Finale Emilia e nel 1585 quello di San Felice sul Panaro, in seguito trasformato in pio istituto del Ducato di Modena.\nDopo l'Unit\u00e0 d'Italia, il 27 settembre 1863 venne istituita con regio decreto la nuova Cassa di risparmio di Mirandola, aperta ufficialmente il 1\u00ba gennaio 1864 presso il palazzo Bergomi, a fianco del palazzo municipale.\nIl progressivo espandersi degli affari port\u00f2 al trasferimento della banca presso l'attuale palazzo, realizzato nel 1911-1912 in piazza Matteotti.\nNegli anni 1920 venne aperta la filiale di San Felice sul Panaro (1925), oltre a cui si aggiunse l'acquisizione delle Casse di risparmio di Concordia e di Finale Emilia nel 1927.\nIl 1\u00ba gennaio 1992 la Cassa di risparmio di Mirandola venne trasformata in societ\u00e0 per azioni, che nel 2002 in seguito ad un'OPA fu acquisita dalla Cassa di risparmio di Firenze. Dal 1\u00ba luglio 2006 la Cassa di Risparmio di Miradola cess\u00f2 la sua storia, a seguito della fusione per incorporazione nella Cassa di Risparmio di Firenze, la quale a sua volta entr\u00f2 a far parte del gruppo Intesa Sanpaolo."}
{"id": "6324564", "revid": "767487", "url": "https://it.wikipedia.org/wiki?curid=6324564", "title": "Edward Downes (direttore d'orchestra)", "text": "\u00c8 stato associato con la Royal Opera House fin dal 1952 e con l'Opera Australia dal 1970. \u00c8 stato anche molto noto per la sua lunga collaborazione con la BBC Philharmonic e per aver lavorato con la Netherlands Radio Orchestra. Nel campo della lirica, era particolarmente conosciuto come direttore di Verdi.\nLui e sua moglie, Lady (Joan) Downes, commisero suicidio assistito presso la clinica Dignitas in Svizzera il 10 luglio 2009, un evento che ha riportato una notevole copertura mediatica.\nPrimi anni ed educazione.\nDownes nacque a Birmingham, in Inghilterra nel 1924, figlio di un cassiere di banca. Inizi\u00f2 ad imparare il pianoforte e il violino all'et\u00e0 di cinque anni e fu anche un chierichetto alla King Edward's School, imparando l'organo e diventando maestro del coro quando cambi\u00f2 la voce a 13 anni. Lasci\u00f2 la scuola all'et\u00e0 di 14 anni per guadagnarsi da vivere in un'occupazione mal pagata al Dipartimento del Gas della Citt\u00e0 di Birmingham.\nDopo aver passato l'ora di pranzo a studiare da solo nella Birmingham Central Library, vinse una borsa di studio all'et\u00e0 di 16 anni per l'[[Universit\u00e0 di Birmingham]]. Poich\u00e9 i suoi genitori credevano che una carriera musicale fosse immorale, lo mandarono via di casa ed egli trascorreva il suo tempo all'universit\u00e0 come guardia antincendio, vivendo nella stazione dei pompieri, mentre studiava letteratura inglese e musica. Inizi\u00f2 a suonare il corno. Segu\u00ec una borsa di studio al [[Royal College of Music]] per studiare composizione (con [[Ralph Vaughan Williams]] e R.O. Morris) e corno (con Frank Probin). Solo poche settimane dopo l'inizio del corso, Probin invi\u00f2 Downes come suo vice in una tourn\u00e9e con la [[London Symphony Orchestra]], che continu\u00f2 nel corso degli anni che Downes trascorse al college, ma lasciando il Royal College decise che suonare in orchestra non sarebbe stata la sua carriera. Suon\u00f2 nell'orchestra del [[Teatro Sadler's Wells]] nelle esecuzioni di apertura nel 1945 del \"[[Peter Grimes]]\" di [[Benjamin Britten]] ed al Covent Garden in spettacoli di balletto, \"[[La bella addormentata (balletto)|La bella addormentata]]\", nel 1946, mentre ancora al Royal College of Music. Suon\u00f2 Inoltre per l'orchestra della Compagnia d'Opera del San Carlo.\nDopo qualche tempo presso il personale dell'[[Universit\u00e0 di Aberdeen]], dove diresse la sua prima opera, \"[[Le nozze di Figaro]]\" di [[Wolfgang Amadeus Mozart|Mozart]], la necessit\u00e0 di Downes di dirigere fu aiutata da una [[borsa di studio]] biennale [[Andrew Carnegie]] che gli permise di studiare con [[Hermann Scherchen]] a [[Zurigo]].\nNel 1955 spos\u00f2 Joan Weston, una ballerina del [[Royal Ballet]]. Pi\u00f9 tardi divenne una coreografa e produttrice televisiva. Ebbero due figli, un maschio, Caractacus (nato a dicembre 1967), musicista e ingegnere del suono e una figlia, Boudicca (classe 1970), una produttrice di video.\nCarriera come direttore.\nDopo quasi due anni con Scherchen, Downes ritorn\u00f2 in Inghilterra e si un\u00ec alla Carl Rosa Opera Company come [[r\u00e9p\u00e9titeur]]. Dopo la chiusura temporanea della compagnia nel 1951, Downes inizi\u00f2 una lunga e fruttuosa collaborazione con la [[Royal Opera House]], [[Covent Garden]], nel 1952, con la sua nomina come assistente di [[Rafael Kubel\u00edk]]. Inizi\u00f2 a lavorare come repetiteur e [[suggeritore]] lo stesso giorno che [[Joan Sutherland]] inizi\u00f2 con la compagnia, il suo primo incarico fu una nuova produzione di G\u00fcnther Rennert di \"[[Un ballo in maschera]]\", seguito a breve come suggeritore di [[Maria Callas]] nel suo debutto in \"[[Norma (opera)|Norma]]\" alla Royal, con la direzione di [[Vittorio Gui]]. Il suo successivo lavoro fu cantare il ruolo di [[Tristano e Isotta|Tristano]] durante le prove di scena sotto [[John Barbirolli]], in attesa dell'arrivo di Ludwig Suthaus, poi insegnare ai cantanti locali in \"[[Elettra (Strauss)|Elettra]]\".\nIl suo primo incarico come direttore fu la presa in consegna da [[John Barbirolli]] de \"[[La boh\u00e8me]]\" a [[Bulawayo]], mentre al Covent Garden, fu nel 1954 con \"[[Il franco cacciatore|Der Freisch\u00fctz]]\". La prima esperienza di Downes di dirigere una nuova produzione nacque per caso quando l'eminente anziano direttore d'orchestra francese D\u00e9sir\u00e9-\u00c9mile Inghelbrecht dimostr\u00f2 di non essere pi\u00f9 in grado di tenere insieme il complesso, in modo che, dopo la prova generale, David Webster e l'ambasciatore francese a Londra convinsero Inghelbrecht a ritirarsi e Downes prese il suo posto nella serata di apertura.\nDownes rimase membro della compagnia per 17 anni, tornando successivamente ogni anno come direttore ospite prima di assumere la carica di direttore musicale associato nel 1991. Downes diresse almeno 950 esecuzioni di 49 opere al Covent Garden, tra cui un \"Ciclo dell'Anello\" nel 1971.\nAltrove \u00e8 divenne direttore musicale dell'Australian Opera nel 1970, dirigendo la prima rappresentazione operistica nella [[teatro dell'opera di Sydney|Sydney Opera House]] nel 1973, la prima australiana di \"[[Guerra e pace (opera)|Guerra e pace]]\" di [[Sergej Sergeevi\u010d Prokof'ev|Sergej Prokof'ev]]. Fu Direttore Principale della Netherlands Radio Orchestra fino al 1983. Sebbene Downes avesse lavorato con molte delle orchestre sinfoniche di tutto il mondo, godette di un rapporto particolarmente lungo con la [[BBC Philharmonic]] (ex BBC Northern Symphony Orchestra), prestando servizio come isuo direttore ospite principale, poi Direttore principale, e infine come Direttore [[Emerito]].\nRepertorio.\nDownes era noto per il suo sostegno alla musica britannica e soprattutto per Prokof'ev e [[Giuseppe Verdi|Verdi]]. Sostenne le sinfonie di George Lloyd (anche dirigendo uno spettacolo radiofonico del \"John Socman\") e fece debuttare le opere di Alan Bush, [[Peter Maxwell Davies]] e [[Malcolm Arnold]]. La sua passione per Prokof'ev si avvertiva nelle sue esecuzioni in tutto il mondo, sia delle partiture pi\u00f9 importanti che in quelle meno note. Diresse anche la prima del Regno Unito di \"Guerra e Pace\" in un concerto a Leeds Town Hall nel 1967. Nel 1979 complet\u00f2 l'orchestrazione dell'opera in un atto di Prokof'ev, \"[[Maddalena (opera)|Maddalena]]\", e diresse la sua prima registrazione nel 1979 per la [[BBC Radio 3]] e la sua prima messa in scena mondiale nel 1981 all'Opernhaus di [[Graz]].\nLa prima esperienza di Downes nel dirigere la musica di Verdi avvenne quando [[Rafael Kubel\u00edk]] si ritir\u00f2 da un \"[[Otello (Verdi)|Otello]]\" al Covent Garden e Downes diresse l'opera senza prove. Si sentiva sul terreno di casa e successivamente sostenne le riprese di Verdi in Inghilterra. Ha diretto 25 delle 28 opere di Verdi e si propose di eseguirle tutte in tempo per il centenario della morte del compositore nel 2001. Con Paul Findlay, Downes programm\u00f2 un Festival di Verdi per la Royal Opera House che avrebbe coperto tutte le opere di Verdi dal 1995 al 2001, eseguendone quattro ogni anno, facendo partire ogni festival di cinque settimane con un grande, immenso lavoro, poi una ripresa di un pezzo del repertorio, poi delle rarit\u00e0. I progetti comprendevano come varianti arie e balletti. Tuttavia i progetti completi non furono completati e Downes espresse il rammarico di non aver mai diretto \"[[Alzira (Verdi)|Alzira]]\", \"[[Un giorno di regno|Un Giorno di Regno]]\" o, in particolare, \"[[I vespri siciliani|I Vespri Siciliani]]\". Il direttore dichiar\u00f2:\nAl BBC Proms ha condiviso la piattaforma con [[Pierre Boulez]] per la prima del [[The Proms|Proms]] di \"Gruppen\" di [[Karlheinz Stockhausen]] nel 1967, e diresse le anteprime del Proms di \"Die Jakobsleiter\" nel 1968, \"[[Boris Godunov (opera)|Boris Godunov]]\" nel 1971 e \"L'angelo di fuoco\" nel 1991, cos\u00ec come le prime esecuzioni pubbliche della Sinfonia n. 6 di George Lloyd e le opere di Roger Smalley, Elizabeth Maconchy e [[Jonathan Elias]].\nOnorificenze.\nDownes fu insignito del titolo di [[Ordine dell'Impero Britannico|Comandante dell'Ordine dell'Impero Britannico]] (CBE) nel 1986 [[New Year Honours]], e fu fatto [[Knight Bachelor|cavaliere]] nel 1991 [[Birthday Honours|Queen's Birthday Honours]].\nMorte.\nAnche se non era un malato terminale, Downes stava combattendo con l'aumento della sordit\u00e0 e della quasi cecit\u00e0 totale da molti anni. Era diventato quasi totalmente dipendente da sua moglie dopo che la sua salute era diminuita a seguito di una protesi all'anca. A Lady Downes fu diagnosticato un [[tumore del pancreas|cancro terminale al pancreas]] che aveva [[metastasi|metastatizzato]] al [[fegato]] e le concedeva solo poche settimane di vita.\nLady Downes scrisse una lettera alla famiglia spiegando che lei aveva deciso di rifiutare le cure e che:\nSir Edward, 85 anni, e Lady Downes, 74 anni, hanno posto termine alla loro vita tramite [[suicidio assistito]] presso la clinica [[Dignitas]] di [[Zurigo]], in Svizzera, il 10 luglio 2009. Anche se Joan non voleva che i figli fossero presenti, Dignitas incoraggi\u00f2 questo e fu dichiarato che \"Ted e Joanie\" furono contenti quando venne il momento. I figli rilasciarono una dichiarazione a proposito di \"seri problemi di salute\" sofferti dalla coppia. Un comunicato emesso dai figli della coppia diceva che mentre Downes poteva continuare a vivere con la sua sordit\u00e0 e cecit\u00e0, non voleva farlo dopo che alla moglie era stato diagnosticato un cancro terminale.\nNel marzo 2010, Keir Starmer (direttore della pubblica accusa) ha dichiarato che Caractacus Downes non sarebbe stato processato per il suo coinvolgimento con il suicidio assistito dei suoi genitori perch\u00e9 non era nell'interesse pubblico."}
{"id": "6324598", "revid": "729019", "url": "https://it.wikipedia.org/wiki?curid=6324598", "title": "Ruby Riott", "text": "\u00c8 principalmente ricordata per aver militato tra il 2017 e il 2021 nella WWE, esibendosi come Ruby Riott.\nCarriera.\nCircuito indipendente (2010\u20132017).\nNel 2010 Prange comincia ad allenarsi con Billy Roc presso la sua scuola di wrestling. Con il ring name Heidi Lovelace esordisce nella Juggalo Championship Wrestling all'evento \"Arena Chicks at the Gathering!\", dove sconfigge C.J. Lane. Passa poi alla Shimmer Women Athletes, si allea in coppia con December, ma le due perdono contro Pink Flash Kira e Sweet Cherrie in un tag-team match.\nIl 23 maggio 2012, debutta nella Ohio Valley Wrestling con il ring name Heidi Lovelace, perdendo un match contro C.J Lane. Il 1\u00ba settembre a \"Saturday Night Special\", la Lovelace sconfigge Taeler Hendrix in un no disqualifications match, guadagnandosi l'opportunit\u00e0 di sfidarla per il titolo. La sconfigge nuovamente il 15 settembre vincendo il titolo OVW Women's Championship durante un house show. Dopo la vittoria della cintura, Lovelace sconfigge prima Jessie Belle Smoothers, e poi Epiphany, Josette Bynum e Scarlett Bordeaux. Il 14 novembre a \"OVW episode 691\", cede il titolo a Taryn Terrell. Sin dal gennaio 2013, Hendrix riceve regali da un ammiratore segreto che la ragazza crede essere Dylan Bostic o Ryan Howe. La conclusione della storyline si ha quando Heidi annuncia di essere lei invece \"l'ammiratore segreto\" che le inviava regali. Il 4 maggio a \"OVW\", Lovelace cerca di esprimere i suoi sentimenti alla Hendrix ma senza successo. Nella puntata del 31 maggio di \"OVW\", Lovelace (informata dalla Hendrix che Trina ha qualcosa contro loro due) sfida Trina a un match per il titolo da disputarsi a \"Saturday Night Special\". Il giorno seguente a \"Saturday Night Special\", Trina sconfigge Lovelace mantenendo il titolo.\nIl 18 maggio 2013, esordisce nella Chikara, prendendo parte insieme a Saturyne al torneo 2013 Tag World Grand Prix. Le due vengono eliminate al primo round da Arik Cannon e Darin Corbin. Il 6 dicembre 2014, nel pre-show del ppv \"Tomorrow Never Dies iPPV\", Lovelace sconfigge Missile Assault Ant nella finale del torneo conquistando la Chikara Young Lions Cup.\nNel 2015 partecipa al torneo \"Challenge of the Immortals\". Viene inserita per sorteggio nel team di Dasher Hatfield, denominato \"Dasher's Dugout\", che inoltre include \"Mr. Touchdown\" Mark Angelosetti e Icarus. Dopo un buon inizio, tuttavia la squadra viene squalificata.\nIl 19 marzo 2016 riceve un'opportunit\u00e0 titolata per la cintura Chikara Grand Championship con Princess Kimber Lee. Kimber mantiene il titolo.\nL'11 gennaio 2015, Lovelace esordisce in terra giapponese nella World Wonder Ring Stardom, lottando in coppia con Act Yasukawa e sconfiggendo Hudson Envy e Kris Wolf. Il 18 gennaio Lovelace, Yasukawa e Dragonita vengono costrette ad unirsi alla stable heel Monster-gun, dopo aver perso contro Envy, Wolf e la leader della fazione Kyoko Kimura in un six-woman tag team match. A seguito dell'aggiunta dei nuovi membri, la stable viene rinominata \"Oedo Tai\". L'8 febbraio, Lovelace, Dragonita ed Envy sfidano senza successo le Heisei-gun (Io Shirai, Mayu Iwatani e Takumi Iroha) per il titolo Artist of Stardom Championship.\nWWE (2017\u20132021).\nIl 15 dicembre 2016 la WWE annuncia l'ingaggio di Prange, la quale viene spedita al WWE Performance Center per ulteriore allenamento. Compie il suo esordio sul ring il 13 gennaio 2017 seguente nel corso di un evento dal vivo di \"NXT\", dove \u00e8 sconfitta da Daria Berenato. Il 22 febbraio viene annunciato il suo nuovo ring name, ovvero Ruby Riot. Debutta ufficialmente nell'episodio del 22 marzo di \"NXT\" come \"face\", quando attacca Nikki Cross ed il resto dei SAni\u2020Y con l'aiuto di Tye Dillinger, No Way Jose e Roderick Strong. Nella puntata di \"NXT\" del 3 maggio, prende parte a una Battle Royal per determinare la contendente n\u00b0 1 all'NXT Women's Championship di Asuka, tuttavia il match termina in no contest, quando la campionessa attacca sia lei, che Ember Moon che la stessa Nikki, mettendole fuori gioco definitivamente; tuttavia, il General Manager di \"NXT\" William Regal, decide di inserire tutte e tre nel match titolato in programma a '. Il 20 maggio, a ', \u00e8 stata sconfitta in un Triple Treath match che includeva oltre a lei, la Cross e Asuka, che \u00e8 rimasta campionessa. Nella puntata di \"NXT\" del 14 giugno, Ruby ha preso parte a un Triple Treath Elimination match per l'NXT Women's Championship che includeva anche Nikki Cross e Asuka, ma \u00e8 stata eliminata dalla Cross; il match si \u00e8 poi concluso in un No-contest. Nella puntata di \"NXT\" del 18 ottobre, Ruby ha affrontato Sonya Deville e Ember Moon con in palio la possibilit\u00e0 di inserirsi nel Fatal 4-Way match per il vacante NXT Women's Championship di \"\", ma il match \u00e8 stato vinto dalla Moon. Nella puntata di \"NXT\" del 6 dicembre, Ruby \u00e8 stata sconfitta da Sonya Deville in un No Holds Barred match, in quello che sar\u00e0 il suo ultimo match ad NXT.\nHa debuttato nel main roster come heel nella puntata di \"SmackDown\" del 21 novembre 2017 insieme a Liv Morgan e Sarah Logan; le tre hanno attaccato Becky Lynch e Naomi nel backstage e, in seguito, sono intervenute durante il match titolato tra la campionessa Charlotte Flair e Natalya attaccando brutalmente entrambe. Il 28 gennaio, alla \"Royal Rumble\", Ruby ha partecipato all'omonimo match femminile entrando col numero 15, ma \u00e8 stata eliminata da Nia Jax. L'11 marzo, a \"Fastlane\", Ruby ha affrontato Charlotte Flair per il WWE SmackDown Women's Championship, ma \u00e8 stata sconfitta. L'8 aprile, nel \"Kick-off\" di \"WrestleMania 34\", Ruby ha partecipato alla prima edizione della \"WrestleMania Women's Battle Royal\", ma \u00e8 stata eliminata da Bayley e Sasha Banks.\nCon lo \"Shake-up\" del 16 aprile, l'intera Riott Squad \u00e8 stata trasferita a \"Raw\"; quella stessa sera hanno interrotto il match fra Bayley e Sasha Banks. A \"Raw\" del 23 aprile la Riott Squad, Alexa Bliss e Mickie James hanno sconfitto Bayley, Ember Moon, Natalya, Nia Jax e Sasha Banks per squalifica a causa dell'intervento di Ronda Rousey. Il 6 maggio, nel \"Kick-off\" di \"Backlash\", Ruby ha sconfitto Bayley. Nella puntata di \"Raw\" del 28 maggio, Ruby ha partecipato ad un Gauntlet match per potersi inserire nel Money in the Bank Ladder match ma, dopo aver eliminato Bayley, Dana Brooke e Mickie James, \u00e8 stata eliminata per ultima da Sasha Banks. Successivamente, Ruby ha subito un infortunio al ginocchio che la terr\u00e0 fuori dalle scene per un periodo imprecisato. Ritorna a \"Raw\" del 6 agosto, aiutando Liv Morgan e Sarah Logan a vincere contro Bayley e Sasha Banks. Nella puntata di \"Raw\" del 5 novembre, la Riott Squad affronta Bayley, Natalya e Sasha Banks, ma il match finisce in No-Contest quando Ruby rompe gli occhiali del padre defunto di Natalya, lasciandola in lacrime. A \"Raw\" del 12 novembre, Ruby viene annunciata come quinto e ultimo membro del \"Team Raw\" al 5-on-5 Traditional Survivor Series Women's Elimination match contro il \"Team SmackDown\" per le \"Survivor Series\". Il 18 novembre, alle \"Survivor Series\", Ruby Riott e Natalya hanno una rissa nel backstage prima dell'incontro, venendo cos\u00ec sostituite da Bayley e Sasha Banks. Nella puntata di \"Raw\" del 26 novembre, la Riott Squad attacca Natalya che era intenta a salvare la sua amica Ronda Rousey. Nella puntata di \"Raw\" del 10 dicembre, Ruby Riott avverte Natalya che a ', sar\u00e0 sconfitta quando verr\u00e0 schiantata su un tavolo, presentandone uno sullo stage che vede raffigurato il padre di Natalya. Il 16 dicembre, a ', Ruby Riott \u00e8 stata sconfitta da Natalya in un Tables match, quando la Neidhart effettua una Powerbomb sulla Riott dalla seconda corda su un tavolo che raffigurava un'immagine di Ruby. Il 27 gennaio alla \"Royal Rumble\", Ruby entra con il numero 21; elimina Alicia Fox, Candice LeRae e Kairi Sane, e dopo 13 minuti viene eliminata da Bayley. Il 17 febbraio, a \"Elimination Chamber\", Ruby viene sconfitta da Ronda Rousey per il WWE Raw Women's Championship in pochi secondi. Nella puntata di \"Raw\" del 18 febbraio, avviene il rematch, ma Ruby viene nuovamente sconfitta questa volta in una contesa pi\u00f9 duratura, con la Rousey che rimane campionessa. Il 7 aprile, nel \"Kick-off\" di \"WrestleMania 35\", Ruby ha partecipato alla seconda edizione della \"WrestleMania Women's Battle Royal\", ma \u00e8 stata eliminata da Dana Brooke.\nIn seguito allo \"Draft\", Liv Morgan \u00e8 stata trasferita nel roster di \"SmackDown\", lasciando la Riott Squad composta dalla stessa Ruby Riott e Sarah Logan. Il 22 maggio, la WWE rende noto che Ruby Riott dovr\u00e0 effettuare un'operazione chiururgica alle spalle che la terr\u00e0 fuori dalle scene per diversi mesi.\nRiott torna dall'infortunio il 3 febbraio 2020 a \"Raw\", attaccando la sua ex partner nella Riott Squad, Liv Morgan, episodio che ha come conseguenza un match tra le due con Sarah Logan in veste di arbitro speciale. Vince Liv dopo un conteggio veloce eseguito dalla Logan. All'evento \"Elimination Chamber\" dell'8 marzo, Riott partecipa all'Elimination Chamber match, durante il quale viene eliminata da Shayna Baszler, che poi si aggiudicher\u00e0 l'incontro. Dopo \"WrestleMania 36\", Ruby Riott prosegue il suo feud con la Morgan, contro la quale perde due volte: il 20 e 27 aprile a \"Raw\". Il 22 giugno Riott cerca di consolare la Morgan dopo la sua sconfitta ma la ragazza la respinge immediatamente. Nelle successive due settimane, per Riott sembra prospettarsi un turn face in quanto difende la Morgan dagli atti di bullismo delle The IIconics, cominciando un feud con loro. Il 13 luglio a \"Raw\", Riott forma un'alleanza con Bianca Belair. Le due sconfiggono The IIconics in un tag team match quella stessa sera.\nNella puntata del 3 agosto di \"Raw\", Ruby appare al talk show di Kevin Owens e si scusa con la rientrante Liv Morgan, ma viene interrotta dalle IIconics. Quindi, Liv decide di lottare insieme a Riott sconfiggendo The IIconics. L'evento sancisce la ricostituzione ufficiale della Riott Squad. Il duo si scontra altre due volte con le IIconics, prima a \"Payback\" e il 31 agosto a \"Raw\" per stabilire le prime sfidanti al titolo WWE Women's Tag Team Championship.\nPer effetto del draft in ottobre, Riott e Morgan passano a SmackDown.\nIl 2 giugno 2021 venne licenziata insieme a diversi colleghi.\nAll Elite Wrestling (2021\u2013presente).\nIl 5 settembre 2021, debutt\u00f2 nella All Elite Wrestling come Ruby Soho, durante \"All Out\", entrando a sorpresa nella Women's casino battle royale, vincendola eliminando per ultima Thunder Rosa e ottenendo una futura opportunit\u00e0 per l'AEW Women's World Championship."}
{"id": "6324601", "revid": "339392", "url": "https://it.wikipedia.org/wiki?curid=6324601", "title": "Ruby Riot", "text": ""}
{"id": "6324602", "revid": "729019", "url": "https://it.wikipedia.org/wiki?curid=6324602", "title": "Audrey Westphal", "text": "Biografia.\nNata nel 1922 a Buffalo, vi studi\u00f2 e apprese anche la danza. Nel 1939, sperando di affermarsi nel mondo dello spettacolo, si trasfer\u00ec a New York, dove conobbe e spos\u00f2 nel 1940 un ballerino, Lewis Hightower (1917-1943). Il matrimonio fin\u00ec gi\u00e0 nel 1941 anche se non si arriv\u00f2 al divorzio perch\u00e9 Hightower, chiamato alle armi, mor\u00ec in guerra nel 1943.\nAudrey aveva lavorato, dall'ottobre del 1940 al dicembre del 1943, in tre musical di Broadway. Fattasi cos\u00ec notare, le fu offerto di recitare nel cinema e Audrey si trasfer\u00ec a Hollywood con la madre, nel frattempo divorziata. Non ebbe fortuna, perch\u00e9 recit\u00f2 solo piccole parti in nove film.\nL'esordio era avvenuto nel 1944 con \"L'avventura viene dal mare\", protagonista Joan Fontaine, interprete principale anche del secondo film della Westphal, \"Gli amori di Susanna\" (1945), che ebbe piccole parti anche in \"Kitty\" e nel noto noir \"La dalia azzurra\", con Veronica Lake e Alan Ladd. La sua carriera si concluse nel 1948 con \"Il verdetto\", con Ray Milland e Florence Marly.\nAudrey Westphal aveva sposato il 31 marzo 1945 David Friedkin (1912-1976), figlio di immigrati russi, scrittore e regista. Ebbero due figli, Gregory (1946), che fu anche attore e sceneggiatore, e Anthony (1949), che divenne un noto fotografo. Audrey Westphal mor\u00ec nel 1999 a Santa Monica."}
{"id": "6324603", "revid": "599013", "url": "https://it.wikipedia.org/wiki?curid=6324603", "title": "AirTrain Newark", "text": "L'AirTrain Newark \u00e8 una monorotaia che collega l'Aeroporto Internazionale di Newark-Liberty con la stazione ferroviaria di Newark International Airport, dove si trova l'interscambio con i servizi ferroviari dell'Amtrak e della New Jersey Transit.\nStoria.\nLa monorotaia venne aperta nel 1996, collegando inizialmente solo i vari terminal aeroportuali. Nel 1997, iniziarono i lavori di rinnovo ed estensione della monorotaia fino alla stazione ferroviaria di Newark International Airport, completati il 21 ottobre 2000. La composizione dei treni venne poi aumentata, passando da 12 a 18 carrozze.\nTra il 1\u00ba maggio e il 3 luglio 2014, l'AirTrain venne chiuso per permettere le riparazioni necessarie. Nell'aprile 2015, l'Autorit\u00e0 Portuale di New York e New Jersey ha stimato un costo di 40 milioni di dollari per gli studi iniziali per la sostituzione della monorotaia, che si avvia alla fine dei 25 anni di vita per cui \u00e8 stata progettata."}
{"id": "6324609", "revid": "47112", "url": "https://it.wikipedia.org/wiki?curid=6324609", "title": "St. Chamond 145 mm Mle 1916", "text": ""}
{"id": "6324610", "revid": "1354930", "url": "https://it.wikipedia.org/wiki?curid=6324610", "title": "Giro del Piemonte 1960", "text": "Il Giro del Piemonte 1960, cinquantunesima edizione della corsa, si svolse il 31 luglio 1960 su un percorso di 245\u00a0km. La vittoria fu appannaggio dell'italiano Alfredo Sabbadin, che complet\u00f2 il percorso in 5h47'13\", precedendo i connazionali Nello Fabbri e Carlo Brugnami.\nSul traguardo 84 ciclisti, su 127 partiti, portarono a termine la competizione. "}
{"id": "6324611", "revid": "101175", "url": "https://it.wikipedia.org/wiki?curid=6324611", "title": "Tohru Ukawa", "text": ""}
{"id": "6324613", "revid": "339392", "url": "https://it.wikipedia.org/wiki?curid=6324613", "title": "Associazione Sportiva Casatese", "text": ""}
{"id": "6324640", "revid": "1123126", "url": "https://it.wikipedia.org/wiki?curid=6324640", "title": "Superiore maggiore", "text": ""}
{"id": "6324643", "revid": "481666", "url": "https://it.wikipedia.org/wiki?curid=6324643", "title": "Les cloches de Corneville", "text": "Les Cloches de Corneville \u00e8 un'Op\u00e9ra-comique di Robert Planquette con il libretto di Louis Fran\u00e7ois Clairville e Charles Gabet che ebbe la prima assoluta con successo al Th\u00e9\u00e2tre des Folies-Dramatiques di Parigi il 19 aprile 1877 arrivando a 596 recite.\nIl 22 ottobre successivo ebbe la prima al Fifth Avenue Theatre di New York come \"The Chimes of Normandy\".\nIl 28 febbraio 1878 ebbe la prima al Folly Theatre di Londra come \"The Bells of Corneville\" spostandosi il 1\u00ba agosto al Globe Theatre come \"The Chimes of Normandy\" arrivando a 705 recite.\nIl 3 novembre successivo ebbe la prima al Teatro Bellini (Napoli) come \"Le campane di Corneville\".\nIl 23 ottobre 1883 ebbe la prima al Standard Theatre di Manhattan come \"Les Cloches de Corneville\", il 14 dicembre 1884 a Brno ed il 10 settembre 1888 a Manaus come \"Os sinos de Corneville\".\nNel 1889 arriva a 1100 recite al Th\u00e9\u00e2tre des Folies-Dramatiques.\nIl 20 maggio 1897 ebbe la prima al Teatro Amazonas di Manaus come \"Le campane di Corneville\", il 1\u00ba ottobre al Th\u00e9\u00e2tre de la Ga\u00eet\u00e9-Lyrique di Parigi, il 7 ottobre al Teatro Costanzi di Roma ed il 21 aprile 1902 al Victoria Theatre di New York come \"The Bells of Corneville\".\nNel 1934 ebbe la prima a Mosca diretta da Kirill Kondrashin e nel 1940 al Th\u00e9\u00e2tre Mogador di Parigi."}
{"id": "6324644", "revid": "1486495", "url": "https://it.wikipedia.org/wiki?curid=6324644", "title": "Episodi di Aqua Teen Hunger Force (prima stagione)", "text": "La prima stagione della serie animata Aqua Teen Hunger Force, composta da 18 episodi, \u00e8 stata trasmessa negli Stati Uniti, da Cartoon Network e Adult Swim, dal 30 dicembre 2000 al 29 dicembre 2002. \nIl primo episodio \"Rabbot\" \u00e8 stato trasmesso originariamente su Cartoon Network il 30 dicembre 2000. La serie \u00e8 stata trasmessa ufficialmente su Adult Swim dal 9 settembre 2001, una settimana dopo il lancio ufficiale del blocco televisivo.\nIn Italia la stagione \u00e8 inedita.\n\"Rabbot\".\nTrama.\nIl Dott. Weird crea un enorme coniglio robotico di titanio chiamato Rabbot per risolvere, a detta sua, il \"problema vegetale del mondo\". Il dottore spruzza del profumo nella faccia del robot, portandolo a scappare dal laboratorio. Il robot, saltando in giro per la citt\u00e0, distrugge l'auto di Carl. Il mattino dopo, Carl trova la sua macchina distrutta e Frullo cerca di \"esaminare\" la scena del crimine. Fritto inizia a discutere con Carl riguardo al fatto che dovrebbe trovare un lavoro e poco dopo, Fritto finisce per scaraventarlo sul tetto della casa tramite il suo raggio di teletrasporto. Frullo e Fritto cercano di risolvere il mistero della macchina all'interno della piscina di Carl, contro le sue richieste. Dopo aver svegliato Polpetta, gli Aqua Teen si dirigono verso il centro commerciale dove trovano degli indizi riguardo al passaggio di Rabbot, il quale avrebbe sviluppato una formula per la crescita istantanea dei capelli. I tre si dirigono verso il centro della citt\u00e0, dove trovano Rabbot che sta spruzzando gli edifici con la sua formula. Dopo i tentativi falliti di Frullo e Fritto nel distruggere il robot, Polpetta accende la sua radio portatile riuscendo a distrare e far ballare Rabbot con la sua musica. Successivamente, gli Aqua Teen si raggruppano nella piscina di Carl e dopo aver compreso la pericolosit\u00e0 di Rabbot nel centro cittadino, decidono di trovare nuovi ristoranti e locali notturni.\n\"Escape from Leprechaupolis\".\nTrama.\nIl Dott. Weird costruisce una macchina spara-arcobaleni, capace di afferrare le persone e scaraventarle via con violenza. Tuttavia, durante un black out, il macchinario viene misteriosamente rubato. Successivamente si scopre che i colpevoli sono tre folletti che attraverso un nefasto complotto inviano delle e-mail, dove promettono di regalare dell'oro, a delle persone che dovrebbero andare nel parco locale e passare sotto un arcobaleno. L'arcobaleno risucchia le vittime del piano, che vanno a finire nel \"tesoro\" dei folletti (un agglomerato di rifiuti). Gli Aqua Teen vengono coinvolti dal momento che Fritto e Carl hanno ricevuto le e-mail fasulle. Dopo che Carl viene derubato dai folletti, Fritto sconfigge gli stessi tramite i suoi raggi laser.\n\"Bus of the Undead\".\nTrama.\nAttirato da delle luci provenienti dalla casa degli Aqua Teen, Mothmonsterman scappa dal laboratorio del Dott. Weird. Le luci si rivelano essere il Segnale Frullo, un casco che Frullo indossa sulla testa quando guarda il film \"Assisted Living Dracula\". Mothmonsterman minaccia gli Aqua Teen di lasciare le luci accese. Condizionato dal film, Frullo sospetta che il bus della scuola, da cui Mothmonsterman li sta chiamando, sia posseduto dal fantasma di Dracula. Fritto decide di smentire Frullo portandolo direttamente alla tomba di Dracula. Tornati a casa, gli Aqua Teen trovano Mothmonsterman mentre guarda \"Assisted Living Dracula\" e il loro vicino Carl avvolto in un bozzolo con migliaia di uova nell'esofago. Successivamente la casa viene invasa dai Brownie Monsters, mostri creati accidentalmente da Frullo, il quale gett\u00f2 un pan di biscotti nella macchina per la clonazione prendendo anche il DNA di Mothmonsterman.\n\"Mayhem of the Mooninites\".\nTrama.\nNel quartiere degli Aqua Teen atterra una grande navicella spaziale viola pixellata, da cui escono due alieni pixellati che si presentano a casa di Carl, identificandosi come Ignignokt e Err. I due spiegano che la loro razza, i Lunamiani, proviene dal nucleo interno della Luna e che sono entrambi membri di una razza aliena avanzata di centinaia di anni rispetto alla popolazione terrestre. Dopo aver ricevuto la noncuranza di Carl, i due alieni decidono di presentarsi alla casa degli Aqua Teen dove notano, tramite un cartello sul prato, che possono affittare una stanza. Dopo aver spiegato a Polpetta il motivo per cui Frullo gli ha affittato la sua stanza, quindi al solo scopo di guadagnarci, quest'ultimo apre alla porta facendo entrare i due Lunamiani e affidando loro la stanza. Dopo le lamentele di Polpetta riguardo alla scelta di Frullo, Fritto interroga con sospetto i Lunamiani. Successivamente, dopo una serie di cattive azioni provocate dai due alieni, Fritto e i Lunamiani entrano in conflitto davanti a casa. I due alieni dimostrano di avere la capacit\u00e0 di sparare un enorme proiettile estremamente lento e di formare il \"Quad Laser\", capace di sparare un proiettile ancora pi\u00f9 lento del precedente. In risposta, Fritto fa fuggire i due Lunamiani tramite i suoi raggi laser, criticati come \"primitivi\" dagli stessi alieni. Tornati sulla navicella spaziale, i Lunamiani si allontano dal pianeta Terra mostrando il dito medio. \n\"Balloonenstein\".\nTrama.\nCarl decide di decorare la sua piscina con luci al neon e cerca di impedire a Frullo di avvicinarsi. Nel cielo appare improvvisamente un buco nero che comincia a risucchiare Carl, il quale cerca di aggrapparsi al bordo della piscina. Fritto cerca di aiutarlo legandosi un tubo da giardino intorno alla vita, tuttavia la grondaia su cui lo ha legato Frullo si rompe e Fritto e Carl vengono risucchiati entrambi nel vortice. Ormai solo in casa, Frullo rinchiude Polpetta dentro l'asciugatrice accesa. Dopo essere riuscito a fuggire dal buco nero insieme a Carl, Fritto rimprovera Frullo per non aver fatto sufficientemente attenzione al tubo. Quando l'asciugatrice si ferma, Polpetta scopre di avere dei poteri statici che decide di usare su Frullo. Nonostante usi i suoi poteri principalmente per tormentare Frullo, Polpetta provoca inconsciamente diversi danni: mette in cortocircuito il computer di Fritto, fa esplodere la piscina di Carl e uccide accidentalmente il suo amico Squirrely. Fritto, nel disperato tentativo di rimuovere i poteri di Polpetta, cerca di strofinargli un palloncino gonfiato, con le sembianze di Squirrely, sul suo corpo. Sfortunatamente i poteri di Polpetta sono diventati troppo potenti e il palloncino diventa enorme. Il palloncino vola verso il mare e gli Aqua Teen si dirigono verso la spiaggia. Nel frattempo, Fritto copre Polpetta con frammenti di vetro in modo tale che avvicinandolo al palloncino questo possa esplodere. Tuttavia, quando lo getta nell'oceano, Fritto si rende conto che ha dovuto rimuovere il cervello da Polpetta per farlo galleggiare e che adesso non capisce quello che gli dice. Pi\u00f9 tardi, un altro vortice si apre nell'oceano, risucchiando sia il palloncino che Polpetta. Pi\u00f9 tardi, Polpetta, con dimensioni sovraumane, riappare davanti alla casa degli Aqua Teen e decide di fare un tuffo a bomba nella piscina dove \u00e8 presente Frullo.\n\"Space Conflict from Beyond Pluto\".\nTrama.\nFritto tenta di contattare forme di vita extraterrestri e viene trasportato a bordo di un'astronave aliena nello spazio. Sull'astronave, Fritto incontra due alieni che si fanno chiamare Plutoniani, affermano che il loro unico obiettivo \u00e8 il dominio del mondo. Nel frattempo, sulla Terra, Carl paga Frullo per falciare l'erba del giardino, tuttavia quest'ultimo affida il lavoro a Polpetta, il quale brucia accidentalmente il prato. Dopo aver visitato la navicella spaziale, Frullo ritorna dallo spazio, il quale entra in conflitto con Carl a causa del prato.\n\"Ol' Drippy\".\nTrama.\nLa pigrizia di Frullo porta ad un caos in cucina, creando inconsapevolmente un essere senziente multiforme chiamato successivamente \"Ol' Drippy\" da Polpetta. Ol' Drippy \u00e8 un personaggio altruista che fa rapidamente dimenticare agli altri l'intera esistenza di Frullo attraverso la sua estrema gentilezza. Frullo \u00e8 geloso e cerca di ottenere la simpatia degli altri rimanendo sotto la pioggia tutta la notte, portandolo a prendersi un raffreddore. Ol' Drippy, essendo parzialmente composto di penicillina, si offre di sacrificarsi per salvare Frullo, il quale accetta volentieri. Poco dopo, Ol' Drippy scopre che gli Aqua Teen hanno preso la penicillina. Indipendentemente da ci\u00f2, Frullo divora completamente Ol' Drippy.\n\"Revenge of the Mooninites\".\nTrama.\nI Lunamiani tornano sulla Terra per usare i biglietti del carnevale di Polpetta per ottenere la \"Cintura Foreigner\", che d\u00e0 a chi la indossa \"tutti i poteri del supergruppo rock Foreigner\". Se attivata, dopo aver nominato il titolo di una canzone del supergruppo, la cintura ha il potere di alterare la realt\u00e0. I Lunamiani congelano Carl nominando il brano \"Cold As Ice\", trasformano Polpetta in un meschino con il brano \"Dirty White Boy\" e rimuovono persino la capacit\u00e0 di Fritto di vedere e sparare laser dagli occhi con il brano \"Double Vision\". Successivamente, Carl riesce a strappare la cintura Foreigner da Err e nomina il brano \"Hot Blooded\" per riscaldare l'acqua della sua piscina con dentro i Lunamiani, che scappano sulla loro navicella.\n\"MC Pee Pants\".\nTrama.\nPolpetta e Carl diventano ossessionati dal brano \"I Want Candy\" di MC Pee Pants. Condizionati dalla canzone, i due iniziano a mangiare misteriosamente enormi quantit\u00e0 di caramelle. Frullo e Fritto diventano sospettosi quando notano che il resto del testo della canzone parla della liberazione dei demoni dalle profondit\u00e0 dell'inferno per creare un marketing piramidale di dieta globale. Carl e Polpetta si recano all'indirizzo menzionato nella canzone, dove incontrano MC Pee Pants, il quale si rivela essere un gigantesco ragno col pannolino che sta cercando di abbindolare le persone per mangiare grandi quantit\u00e0 di caramelle, quindi usando il loro zucchero presente nel sangue per alimentare un trapano che liberer\u00e0 i demoni necessari per i suoi piani. Fritto si offre di aiutare MC Pee Pants per trovargli un posto nel mondo che non implichi messaggi subliminali, tuttavia lo fa esplodere quando va a fare davvero domanda per un posto di lavoro.\n\"Circus\".\nTrama.\nNel tentativo di liberarsi di Polpetta, Frullo riesce a trovare il proprietario di un circo che \u00e8 disposto a comprarlo per usarlo come attrazione da baraccone. Poco dopo, Fritto scopre il piano di Frullo e va a vedere uno spettacolo del circo per cercare di liberare Polpetta.\n\"Dumber Days\".\nTrama.\nPolpetta apprende che non possiede alcun cervello e il suo atteggiamento cambia, diventando apatico, freddo e disperato. Fritto, sperando di rallegrare Polpetta, cerca un modo per creargli un cervello. Fritto riesce a recuperarne uno tramite Carl e dopo averlo trapiantato, Polpetta inizia a leggere pi\u00f9 frequentemente, si ingrandisce considerevolmente e arriva persino a creare un \"eliminatore dell'antimateria\".\n\"Love Mummy\".\nTrama.\nDi notte, gli Aqua Teen vengono disturbati dal loro sonno dall'ululato di qualcosa nelle vicinanze. Il giorno successivo, Fritto e Polpetta indagano e scoprono che nella loro casa risiede un'antica mummia egiziana. Tuttavia, dopo averla liberata dal seminterrato, inizia a minacciare i tre con una maledizione a meno che non gli comprino un sacco di regali costosi e cibo troppo caro.\n\"Dumber Dolls\".\nTrama.\nPolpetta desidera una bambola e Fritto, visto che non pu\u00f2 spendere cos\u00ec tanti soldi per quella che vuole, gliene compra una pi\u00f9 economico. Tuttavia si rivela essere molto negativa, a tal punto da rendere tutti tristi.\n\"Interfection\".\nTrama.\nFrullo e Polpetta, tramite il computer di Fritto, invocano accidentalmente Wwwyzzerdd, una divinit\u00e0 informatica che inonda letteralmente la casa degli Aqua Teen con annunci pop-up.\n\"Bad Replicant\".\nTrama.\nI Plutoniani progettano un piano per rapire Frullo. Dopo aver attirato quest'ultimo nell'astronave, creano un replicante per prendere il suo posto. Tuttavia, il replicante ha ben poche cose in comune con Frullo, il che non inganna Fritto e Polpetta.\n\"PDA\".\nTrama.\nA Frullo viene rubato un computer palmare. Ci\u00f2 conduce gli Aqua Teen in una ricerca dello stesso, che include \"una caccia alle impronte aliene negli Adirondacks\" e \"Romulox nelle fosse di Trenton Tar\".\n\"Mail-Order Bride\".\nTrama.\nCome auto-regalo di Natale, Frullo e Carl hanno diviso il costo di una sposa per corrispondenza proveniente dalla Cecenia. Alla sposa non piacciono e le cose vanno a finire male per i due. Nel frattempo, Polpetta e Fritto celebrano il Natale.\n\"Cybernetic Ghost of Christmas Past from the Future\".\nTrama.\nUn robot che afferma di essere un fantasma del futuro (o del passato) si presenta agli Aqua Teen e Carl per tenere una lezione su come il Natale \u00e8 stato celebrato in passato (o nel futuro)."}
{"id": "6324646", "revid": "287204", "url": "https://it.wikipedia.org/wiki?curid=6324646", "title": "Martijn Verschoor", "text": ""}
{"id": "6324647", "revid": "34392", "url": "https://it.wikipedia.org/wiki?curid=6324647", "title": "Sady-Chan", "text": ""}
{"id": "6324648", "revid": "396099", "url": "https://it.wikipedia.org/wiki?curid=6324648", "title": "Referendum costituzionale in Turchia del 2017", "text": "Il \"referendum\" costituzionale del 2017 in Turchia \u00e8 un \"referendum\" tenutosi il 16 aprile 2017 che riguarda l'approvazione di una serie di 18 emendamenti alla costituzione turca proposti dal partito islamico-conservatore al governo AKP (Partito per la Giustizia e lo Sviluppo) in accordo con il partito di estrema destra all'opposizione MHP (Partito del Movimento Nazionalista).\nSe il referendum fosse approvato, l'ufficio di Primo ministro sarebbe abolito e il sistema parlamentare di governo sarebbe sostituito da un sistema di tipo presidenziale. Il numero dei seggi del parlamento \u2014 chiamato Grande Assemblea \u2014 sarebbe aumentato da 550 a 600 mentre al presidente sarebbero garantiti maggiori poteri, in particolare sulla Corte costituzionale, sul parlamento e sul Supremo Consiglio dei Giudici e dei Procuratori (HSYK), l'organo di autogoverno della magistratura turca. Di fatto il nuovo presidente pu\u00f2 nominare ministri e alti funzionari, sciogliere il parlamento, dichiarare lo stato d\u2019emergenza, emanare decreti e nominare 12 giudici su 15 della Corte costituzionale.\nI sostenitori del \u00abs\u00ec\u00bb (in turco \"evet\") sostengono che le riforme siano necessarie per garantire stabilit\u00e0 politica alla Turchia, argomentando che solo con un sistema presidenziale si possa porre fine agli instabili governi di coalizione che hanno caratterizzato il Paese dagli anni sessanta sino al 2002. I sostenitori del \u00abno\u00bb (in turco \"hayir\") sostengono \u2014 al contrario \u2014 che con tali modifiche costituzionali il potere sia troppo concentrato nelle mani del futuro presidente, portando l'ordinamento turco ad una deriva autoritaria. Le formazioni presenti in Parlamento contrarie ai cambiamenti introdotti dal referendum sono il Partito Popolare Repubblicano (CHP), laico e di centro-sinistra, e il Partito Democratico dei Popoli (HDP), filo-curdo e di sinistra.\nIl referendum si \u00e8 tenuto durante un periodo di stato di emergenza, dichiarato dal presidente Erdo\u011fan subito dopo il fallito colpo di Stato del luglio 2016.\nStoria.\nContesto precedente.\nL'introduzione di un sistema presidenziale fu proposta \u2014 per la prima volta \u2014 dall'allora ministro della Giustizia Cemil \u00c7i\u00e7ek (AKP) e sostenuta dall'allora primo ministro Erdo\u011fan nel 2005.\nDa allora, il sistema presidenziale \u00e8 stato apertamente sostenuto pi\u00f9 volte dai leader dell'AKP, insieme all'idea di scrivere una \u00abnuova costituzione\u00bb. In particolare, dopo le elezioni del novembre 2015, un alto dirigente del partito afferm\u00f2:\nNel 2016 fece scalpore la dichiarazione del presidente Erdo\u011fan secondo cui non esiste un modello unico di sistema presidenziale ma:\nIn seguito la presidenza turca scrisse una nota per scusarsi ufficialmente della precedente dichiarazione.\nPoco tempo dopo il leader del partito di estrema destra MHP sollecit\u00f2 Erdo\u011fan ad approvare una riforma costituzionale che trasformasse il sistema parlamentare in sistema presidenziale, principalmente al fine di garantire stabilit\u00e0 politica alla Turchia. Il sostegno di questo partito \u00e8 fondamentale per l'AKP di Erdo\u011fan che \u2014 da solo \u2014 non raggiunge la soglia minima di voti in Parlamento (330) per sottoporre le eventuali modifiche costituzionali a \"referendum\".\nLe 21 modifiche costituzionali.\nIl 10 dicembre 2016, l'AKP e il MHP elaborano un documento contenente ventuno proposte di emendamenti alla Costituzione e cominciano a raccogliere le firme necessarie per fa iniziare la procedura prevista per le riforme della Costituzione. Le proposte iniziali erano le seguenti:\nIl passaggio alla Commissione costituzionale parlamentare.\nDopo aver raccolto le firme dei 316 deputati dell'AKP, le ventuno proposte di modifica della Costituzione furono sottoposte al Presidente del parlamento (\"Speaker\") e furono consegnate alla Commissione costituzionale parlamentare.\nLa commissione \u2014 presieduta dal deputato dell'AKP Mustafa \u015eentop \u2014 cominci\u00f2 ad analizzare le proposte nel dicembre 2016 (anticipando il proprio lavoro rispetto alla gi\u00e0 decisa data di gennaio 2017). Tale commissione era formata da 15 deputati dell'AKP, 5 deputati del CHP, 3 deputati dell'HDP e 2 deputati del MHP, rispecchiando \"in piccolo\" le proporzioni tra le forze politiche del parlamento. Secondo alcuni media turchi, la composizione dell'organismo \u2014 pesantemente a favore dell'AKP \u2014 avrebbe messo in sicurezza l'approvazione di tutti gli articoli della riforma. Il dibattito in commissione \u00e8 stato comunque molto acceso, con forti scontri occasionali tra i parlamentari.\nLa commissione ha il potere di approvare, modificare o respingere le proposte di riforma costituzionale prima di sottoporle al voto del parlamento, svolgendo \"de facto\" una funzione di \"filtro\". Durante la discussione vennero respinte totalmente la proposta numero 5 (i cd. \u00abparlamentari di riserva\u00bb), la numero 14 (poteri del presidente in materia di nomina di funzionari pubblici) e la numero 15 (potere del presidente in materia di nomina di alti funzionari amministrativi).\nIl 30 dicembre 2016 la commissione ha approvato definitivamente il testo di 18 punti da sottoporre al voto parlamentare.\nVoto parlamentare.\nDopo l'approvazione da parte della Commissione costituzionale parlamentare, le 18 proposte di riforma costituzione furono presentate al parlamento per la loro ratificazione. Secondo la costituzione le regole delle votazioni sono le seguenti:\nIl partito AKP dichiar\u00f2 ufficialmente che le proposte sarebbero state sottoposte comunque a \"referendum\" (anche se la maggioranza dei 2/3 dei voti fosse stata raggiunta).\nSecondo la costituzione la procedura da seguire \u00e8 la seguente:\nDei 550 deputati del parlamento, i deputati dichiarati \u00abnon abilitati al voto\u00bb furono:\nDei 537 deputati dichiarati \u00ababilitati al voto\u00bb vi erano:\nLa prima votazione.\nIl voto in parlamento cominci\u00f2 il 9 gennaio; la prima votazione si concluse il 15 gennaio. Gli esponenti dell'opposizione criticarono pesantemente il modo di gestire le votazioni, in particolare l'approvazione di 4-5 articoli della riforma al giorno, senza possibilit\u00e0 di rinvii o sospensioni delle sedute. Il voto \u00e8 stato caratterizzato da numerose irregolarit\u00e0: alcuni parlamentari del CHP filmarono alcuni colleghi dell'AKP che avevano dichiarato apertamente il loro voto o che avevano intimidito i parlamentari ancora indecisi per votare \u00abs\u00ec\u00bb. Fece scalpore il caso del ministro della sanit\u00e0 Recep Akda\u011f che dichiar\u00f2 il suo voto e ammise \u2014 subito dopo \u2014 di aver commesso un crimine.\nIn generale, la votazione fu contraddistinta da episodi di scontri (anche fisici) tra parlamentari favorevoli e contrari alla riforma. La parlamentare di opposizione Fatma Kaplan H\u00fcrriyet (CHP) accus\u00f2 di essere stata strangolata dal capogruppo dell'AKP Mustafa Elita\u015f dopo averlo filmato con il Primo ministro Binali Y\u0131ld\u0131r\u0131m mentre entrambi dichiaravano apertamente il loro voto. Diversi parlamentari sono stati ricoverati in ospedale; inoltre, durante una rissa, il podio da cui essi solitamente parlano venne spostato e uno dei microfoni \u2014 dal valore complessivo di 15.000 \u20ac \u2014 venne rubato.\nLa seconda votazione.\nLa seconda votazione si concluse il 20 gennaio: tutti gli emendamenti alla costituzione vennero approvati con pi\u00f9 di 330 voti (necessari per sottoporre le modifiche a \"referendum\" popolare confermativo).\nLa votazione finale.\nLa votazione finale si svolse lo stesso giorno, superando \u2014 anche in questa occasione \u2014 la soglia dei 330 voti necessari. Anche questa volta, vi furono numerosi episodi di dichiarazione del voto da parte dei deputati dell'AKP.\nReazioni alla riforma.\nGli emendamenti sono stati accolti con pesanti critiche dei partiti di opposizione e delle organizzazioni non governative, mettendo in primo piano l'erosione della separazione dei poteri e l'abolizione della responsabilit\u00e0 parlamentare. Alcuni esperti costituzionalisti turchi quali Kemal G\u00f6zler e \u0130brahim Kaboglu hanno affermato che i cambiamenti si sarebbero tradotti \"de facto\" in un Parlamento impotente, mentre il presidente avrebbe avuto un ampio controllo sul potere legislativo, esecutivo e giudiziario. Il 4 dicembre 2016 alcuni sindacati e associazioni tennero una riunione ad Ankara \u2014 nonostante il governatore della regione avesse revocato precedentemente i permessi per manifestare \u2014 per chiedere il rifiuto del sistema presidenziale per il fatto che minacciava l'indipendenza della magistratura e dei valori democratici laici.\nLa posizione del CHP.\nGli emendamenti sono stati inizialmente accolti con risposte contrastanti da parte dal partito socialdemocratico e laico CHP (all'opposizione), partito che \u00e8 stato a lungo critico dei piani costituzionali dell'AKP. Poco dopo che le proposte furono rese pubbliche e presentate al Parlamento il 10 dicembre, il Primo Ministro Binali Y\u0131ld\u0131r\u0131m rifer\u00ec che il CHP era d'accordo con cinque delle diciotto modifiche proposte. Tuttavia, l'opinione ufficiale del CHP \u00e8 stata negativa: infatti il vicesegretario Selin Sayek B\u00f6ke afferm\u00f2 che le proposte essenzialmente avrebbero creato un \u00absultanato\u00bb. Il deputato Levent G\u00f6k (CHP) \u2014 uno dei primi a commentare le proposte di riforma costituzionale \u2014 ha sostenuto che i cambiamenti avrebbero fatto tornare indietro di 140 anni la democrazia parlamentare turca, invitando tutti i partiti a respingere le proposte. Il capogruppo del CHP \u00d6zg\u00fcr \u00d6zel \u2014 in un'intervista al quotidiano \"Cumhuriyet\" \u2014 ha definito le proposte un \u00abcambiamento di regime\u00bb, sottolineando la futura impotenza del parlamento, in particolare per il mancato controllo sulla nomina dei ministri e sulle loro dimissioni. Prima delle votazioni \u00d6zel ha affermato che l'AKP non sarebbe riuscito ad ottenere i 330 voti necessari per sottoporre le modifiche a \"referendum\", affermando che sarebbe stato sorpreso se il numero di parlamentari che avrebbero votato a favore avesse raggiunto la quota di 275. La deputata del CHP Selina Do\u011fan ha affermato che la natura autoritaria delle proposte potrebbe effettivamente far terminare i negoziati di adesione all'UE della Turchia, citando la mancanza di qualsiasi rilevanza dei valori europei nelle proposte di modifica della costituzione. Un altro esponente del CHP, il deputato Oktan Y\u00fcksel, ha affermato che le proposte somigliavano la costituzione della Siria di Assad, affermando che la Turchia non avrebbe avuto una nuova costituzione nazionale, ma una \u00abcostituzione siriana tradotta\u00bb.\nLa posizione del MHP.\nCome \u00e8 noto, il partito di estrema destra MHP ha firmato e votato \u2014 insieme all'AKP \u2014 tutte le modifiche costituzionali. Ciononostante fu segnalato che i membri della \"base\" del partito erano critici sul contenuto delle proposte e il coinvolgimento del loro partito nella loro stesura. Il \"leader\" del partito Devlet Bah\u00e7eli \u2014 che ha storicamente prestato sostegno al AKP in situazioni controverse \u2014 \u00e8 stato oggetto di critiche da tutti i principali partiti per la sua decisione di sostenere gli emendamenti costituzionali, venendo definito il \u00abgiardino sul retro\u00bb o la \u00abruota di scorta\u00bb dell'AKP. Il 24 ottobre 2016, cinque dei quaranta parlamentari del partito hanno dichiarato che avrebbero votato \u00abno\u00bb alle proposte costituzionali, contro la linea ufficiale del MHP. Il deputato \u00dcmit \u00d6zda\u011f \u2014 che aveva precedentemente sfidato Bah\u00e7eli alle primarie del partito \u2014 venne espulso dal gruppo parlamentare del MHP a novembre, in quanto contrario alle modifiche costituzionali. Un sondaggio pubblicato dall'istituto \"Gezici\" nel mese di dicembre ha mostrato che quasi i due terzi dei sostenitori MHP erano contro le modifiche proposte, anche se questi sono stati anche i pi\u00f9 indecisi tra i membri di altri partiti.\nLa posizione del HDP.\nParlando poco dopo la presentazione della riforma, Ayhan Bilgen, portavoce del partito filo-curdo e di sinistra HDP, ha criticato le modifiche proposte in quanto \u00abantidemocratiche\u00bb e contrarie al principio di indipendenza della magistratura. Citando la proposta di creare \u00abdecreti esecutivi\u00bb \u2014 che possono essere emessi dal Presidente a volont\u00e0, senza controllo parlamentare \u2014 Bilgen aveva criticato la natura delle modifiche definendole \u00abscritte male\u00bb, un \u00abtentativo di coprire le violazioni costituzionali che avevano avuto luogo gi\u00e0 sotto l'attuale costituzione\u00bb. Il partito ha sempre ritenuto la riforma come l'anticipo di regime con un \u00abuomo solo al comando\u00bb (in questo caso il futuro presidente) e ha annunciato di voler elaborare un nuovo testo costituzionale per la Turchia che sia caratterizzato dalla tutela dei diritti delle minoranze e le libert\u00e0 democratiche (come la libert\u00e0 di associazione, di riunione e di stampa). I due co-\"leader\" del HDP Selahattin Demirta\u015f e Figen Y\u00fcksekda\u011f \u2014 ed altri 10 deputati del partito \u2014 vennero arrestati nel novembre 2016: formalmente con accuse legate al terrorismo e al PKK ma \"de facto\" a causa delle loro posizioni nettamente contrarie alle politiche di Erdogan e all'introduzione di un sistema di tipo presidenziale.\nIl 21 dicembre 2016 CHP e HDP elaborarono una mozione parlamentare che dichiarare le proposte \u00abincostituzionali\u00bb, ma tale mozione venne respinta dai parlamentari.\nAltre critiche.\nLe proposte di modifica della costituzione turca sono state pesantemente criticate anche fuori dalla Turchia.\nSecondo un commentatore politico del quotidiano inglese\"The Guardian\":\nL'organizzazione non governativa \"Human Rights Watch\" aveva precedentemente dichiarato che le modifiche sono una \u00abgrande minaccia per i diritti umani, lo stato di diritto, e il futuro democratico del paese\u00bb.\nIl Consiglio d'Europa \u2014 dopo una visita di quattro giorni nel paese \u2014 afferm\u00f2 che le misure prese dal governo di Erdogan (come l'arresto dei due co-\"leader\" dell'HDP Selahattin Demirta\u015f e Figen Y\u00fcksekda\u011f dopo aver eliminato dall'ordinamento giuridico turco l'istituto dell'immunit\u00e0 parlamentare) nel periodo precedente al \"referendum\" \u00abnon combaciano con i principi adottati dall'organizzazione stessa (di cui la Turchia fa parte)\u00bb. Sul contenuto della riforma, il Consiglio d'Europa \u2014 che incaric\u00f2 la Commissione di Venezia di stilare un rapporto sulla situazione \u2014 dichiar\u00f2 che:\nSul settimanale inglese \"The Economist\" un editoriale sostenne che \u00abun voto per il si farebbe governare [in Turchia] un dittatore eletto\u00bb.\nNel marzo 2017, la Commissione di Venezia \u2014 nel suo rapporto richiesto dal Consiglio d'Europa \u2014 ha descritto le modifiche costituzionali come \u00abuna minaccia per la democrazia\u00bb e ha sottolineato i \u00abpericoli di degenerazione del sistema proposto [che potrebbe dar luogo a] un autoritario regime personale\u00bb.\nIl segretario generale del Consiglio d'Europa Thorbj\u00f8rn Jagland ha dichiarato di essere \u00abparticolarmente preoccupato\u00bb per la parte della riforma riguardante la magistratura \u00abperch\u00e9 una magistratura indipendente \u00e8 un elemento fondamentale di qualsiasi societ\u00e0 democratica e fondata sullo stato di diritto\u00bb.\nRisultati.\nScrutinio.\nI voti diffusi subito dopo la chiusura dei seggi sono dati parziali, in quanto i dati ufficiali saranno diffusi all'inizio del mese di maggio.\nConseguenze del voto.\nSubito dopo la comunicazione dei risultati, il presidente Erdo\u011fan ha dichiarato che \u00abla Turchia ha preso una decisione storica di cambiamento e trasformazione\u00bb, proponendo di tenere \u2014 in tempi brevi \u2014 anche un \"referendum\" sulla pena di morte.\nLe opposizioni \u2014 rappresentante dal CHP e dall'HDP \u2014 hanno invece chiesto ufficialmente il riconteggio delle schede, denunciando numerosi brogli elettorali. La deputata del MHP Meral Aksener (che appoggiava la campagna per il NO in netta contrapposizione alle direttive del suo partito) ha in seguito sostenuto che i dati diffusi dall'agenzia di stato \"Anadolu\" siano dati falsati e non corrispondenti alla realt\u00e0: i no avrebbero vinto con il 52% dei voti.\nDi fronte all'edificio che ospita il Supremo Consiglio elettorale (YSK) la polizia venne inviata in tenuta antisommossa, per gestire le centinaia di manifestanti che hanno protestato sin dal giorno successivo alla proclamazione dei risultati. Nella giornata di marted\u00ec 18 aprile pi\u00f9 di 200.000 cittadini \u2014 secondo il quotidiano \"Cumhuriyet\" \u2014 protestarono nelle citt\u00e0 di Ankara e Istanbul.\nLe opinioni degli osservatori internazionali.\nIl risultato del voto \u00e8 stato criticato sin da subito dai vari osservatori internazionali presenti alle votazioni.\nL'OSCE.\nSecondo il capo delegazione dell'OSCE in Turchia, Tana de Zulueta:\nVenne inoltre scritto \u2014 nel rapporto preliminare sul \"referendum\" \u2014 che la consultazione non ha rispettato gli \u00abstandard internazionali\u00bb, in vari ambiti:\nSecondo Erdo\u011fan gli osservatori internazionali non sarebbero stati n\u00e9 precisi n\u00e9 imparziali nello stilare il loro rapporto sullo svolgimento del \"referendum\": egli sostenne che alcuni dei membri della delegazione OSCE sarebbero stati vicini ai movimenti curdi (come il PKK) e dunque le loro conclusioni sarebbero inattendibili.\nIl Consiglio d'Europa.\nSecondo Alev Korun \u2014 membro austriaco della missione di osservatori del Consiglio d'Europa \u2014 la competizione \u00e8 stata \u00abimpari\u00bb: in un'intervista alla radiotelevisione nazionale austriaca \"ORF\" Korun ha confermato la cifra di 2.5 milioni di schede \u00abnon timbrate\u00bb che avrebbero potuto essere \u00abmanipolat[e]\u00bb, nonch\u00e9 l'esistenza di filmati a sostegno di tali tesi. Inoltre, sono state segnalate agli osservatori numerose violazioni delle regole del voto nelle regioni curde della Turchia.\nIn sintesi, gli osservatori hanno notato che il voto non ha minimamente rispettato gli \u00abstandard del Consiglio d'Europa\u00bb.\nA seguito di tali avvenimenti, il 25 aprile 2017 l'Assemblea Parlamentare del Consiglio d'Europa ha deciso di aprire la procedura di \u00abpieno monitoraggio\u00bb sullo stato della democrazia in Turchia. Il paese era passato sotto la procedura pi\u00f9 leggera di \u00abpost monitoraggio\u00bb nel 2004.\nNel rapporto preliminare per chiedere la procedura di \u00abpieno monitoraggio\u00bb sono contenuti i dati relativi alla situazione della democrazia e dei diritti umani in Turchia a partire dal tentato colpo di stato del 2016:\nL'agenzia di stampa \"Reuters\" riport\u00f2 che:\nSecondo il rappresentante turco all'Assemblea Parlamentare, nel \"report\" sono contenuti \u00aberrori, affermazioni non provate e punti di vista soggettivi\u00bb. Non appena fu diffusa la notizia, ci furono numerose proteste da parte di membri del governo turco, che bollarono come \u00abmotivata politicamente\u00bb la decisione del Consiglio d'Europa.\nLa questione delle schede \u00abnon timbrate\u00bb.\nIl contesto.\nLe opposizioni criticarono duramente la decisione del Supremo Consiglio elettorale turco (in turco \"Y\u00fcksek Se\u00e7im Kurulu\", abbreviato come YSK) di ritenere valide anche le schede senza il sigillo ufficiale apposto dai funzionari del seggio elettorale prima del voto. Tale decisione \u2014 in particolare \u2014 venne contestata perch\u00e9 presa durante lo svolgimento delle operazioni di voto, andando a cambiare una norma dopo che gli elettori avevano gi\u00e0 cominciato a votare.\nI ricorsi al Supremo Consiglio elettorale per annullare il referendum.\nIl CHP dichiar\u00f2 di essere pronto a impugnare il risultato di circa il 60% dei seggi per \u00abmigliaia di schede non sigillate e non timbrate che quindi non sarebbero valide\u00bb. Secondo gli esponenti del Partito Democratico dei Popoli, le schede da annullare (perch\u00e9 non timbrate col simbolo ufficiale) sarebbero state circa 2.5 milioni.\nIl ricorso del CHP venne presentato il 18 aprile avanti il Supremo Consiglio elettorale (YSK): con esso si chiedeva l'annullamento del \"referendum\" per aver considerato \u00abvalide\u00bb anche le schede non timbrate. Analogo ricorso venne esperito lo stesso giorno dall'HDP, il cui portavoce dichiar\u00f2:\nIl riferimento era alle elezioni amministrative del 2014 nella provincia di Bitlis, quando le elezioni furono ripetute proprio perch\u00e9 l'AKP di Erdo\u011fan obiett\u00f2 sulla presenza di schede non timbrate.\nIn aggiunta a tali ricorsi vennero presentati dall'HDP anche denunce penali contro i membri del Supremo Consiglio elettorale (YSK) accusati di \u00ababuso d'ufficio\u00bb. Secondo il deputato Nadal Yildirim (HDP):\nNel suo rapporto preliminare sul \"referendum\" anche l'OSCE ha affermato che le schede non timbrate (2.5 milioni) sono da considerarsi \u00absospette\u00bb. Sempre secondo l'OSCE, la decisione del Supremo Consiglio elettorale (YSK) di ammettere anche le schede non timbrate ha rimosso \u00abun'importante salvaguardia\u00bb e \u00abha minato le garanzie contro le frodi\u00bb.\nL'infondatezza dei ricorsi.\nIl 19 aprile il Supremo Consiglio elettorale (YSK) ha respinto le due richieste di annullamento del referendum presentata dalle opposizioni con 10 voti contro 1. Subito dopo, il partito CHP ha annunciato di voler ricorrere alla Corte costituzionale turca mentre l'HDP ha dichiarato di essere disposto ad interpellare anche la Corte europea dei diritti dell'uomo.\nIl CHP ha inoltre anche minacciato di abbandonare il Parlamento per protesta contro i presunti brogli nel \"referendum\". Per contro, il primo ministro Binali Y\u0131ld\u0131r\u0131m ha dichiarato che il risultato non si discute, invitando le opposizioni a comportarsi in maniera responsabile:\nReazioni alla decisione.\nIl giorno seguente il ministro della Giustizia Bekir Bozdag ha dichiarato che la decisione del Supremo Consiglio elettorale (YSK) \u00e8 inappellabile, e n\u00e9 la Corte costituzionale turca n\u00e9 la Corte europea dei diritti dell'uomo potranno mai avere competenza a decidere su un eventuale ricorso.\nSempre lo stesso giorno 20 aprile il quotidiano filo-governativo \"Daily Sabah\" riport\u00f2 che \u2014 in occasione delle elezioni parlamentari del 2015 \u2014 il CHP aveva fatto ricorso all'YSK per accettare alcune schede non timbrate, definendo quindi come \u00abstrumentali\u00bb i recenti ricorsi.\nIl presidente Erdo\u011fan intervenne il giorno dopo, confermando le posizioni precedentemente espresse dai membri del governo, affermando che \u00abla questione \u00e8 chiusa\u00bb e che la decisione del Supremo Consiglio elettorale (YSK) \u00e8 in ogni caso inappellabile. Infatti egli escluse la giurisdizione sia della Corte costituzionale turca sia della Corte europea dei diritti dell'uomo.\nIl ricorso al Consiglio di Stato.\nIl 21 aprile 2017 il CHP ha presentato ricorso contro la decisione del Supremo Consiglio elettorale (YSK) al Consiglio di Stato (in turco \"Dan\u0131\u015ftay\"), la pi\u00f9 alta corte amministrativa della Turchia.\nTale ricorso \u00e8 stato definito \u00abinutile\u00bb dal primo ministro Binali Y\u0131ld\u0131r\u0131m. Anche il ministro della Giustizia Bekir Bozdag \u2014 esprimendo la sua posizione in merito su \"Twitter\" \u2014 ha affermato il Consiglio di Stato non avrebbe altra scelta se non quella di respingere il ricorso, aggiungendo:\nSia il CHP che l'HDP hanno comunque ribadito la loro volont\u00e0 di ricorrere alla Corte costituzionale turca e \u2014 in ultima istanza \u2014 alla Corte europea dei diritti dell'uomo del Consiglio d'Europa se i loro ricorsi in Turchia venissero tutti respinti.\nL'infondatezza del ricorso.\nIl 25 aprile 2017 il Consiglio di Stato \u2014 con una decisione presa a maggioranza (4 voti a 1) \u2014 ha respinto il ricorso del CHP, motivando la propria decisione con la mancanza di giurisdizione sul caso.\nL'emittente televisiva \"Al Jazeera\" ha precisato i motivi dell'infondatezza del ricorso:\nIl ricorso alla Corte europea dei Diritti dell'Uomo.\nIl 26 aprile 2017 il CHP ha dichiarato di voler ricorrere alla Corte europea dei Diritti dell'Uomo per chiedere l'annullamento del risultato del \"referendum\".\nQuesta possibilit\u00e0 era gi\u00e0 stata segnalata come \u00abpossibile\u00bb dal partito in caso di esaurimento dei ricorsi interni in Turchia.\nIn particolare, il partito di opposizione ha criticato la scelta del Supremo Consiglio elettorale (YSK) di aver considerato \u00abvalide\u00bb anche le schede che non presentavano il sigillo ufficiale, nonch\u00e9 i possibili brogli elettorali avvenuti durante la consultazione.\nUn esponente del CHP ha inoltre dichiarato \u2014 in un'intervista al quotidiano \"Cumhuriyet\" \u2014 che potrebbe essere esperito anche un contemporaneo ricorso alla Corte costituzionale da valutarsi nei giorni successivi con la direzione centrale del partito.\nSecondo i membri del governo, il primo ministro e il presidente Erdo\u011fan tale ricorso \u2014 come i precedenti \u2014 \u00e8 \u00abinutile\u00bb in quanto l'unica autorit\u00e0 che pu\u00f2 decidere in materia di contenzioso elettorale \u00e8 il Supremo Consiglio elettorale, che si \u00e8 gi\u00e0 espresso con decisione inappellabile.\nLa dichiarazione ufficiale dei risultati.\nIl 28 aprile il Supremo Consiglio elettorale (YSK) ha dichiarato i dati ufficiali della consultazione, confermando la vittoria del \u00abs\u00ec\u00bb con il 51.41% dei voti validi e con un'affluenza dell'85%.\nIn tale occasione vennero anche esplicate le motivazioni con cui l'autorit\u00e0 elettorale aveva respinto precedentemente i ricorsi delle opposizioni sulla irregolarit\u00e0 \u2014 relative alle schede \u00abnon timbrate\u00bb \u2014 avvenute durante lo scrutinio:\nLe denunce \"incrociate\" tra CHP e YSK.\nIl 3 maggio 2017 il \"leader\" del CHP Kemal K\u0131l\u0131\u00e7daro\u011flu ha annunciato che avrebbe presentato una denuncia formale nei confronti di alcuni membri del Supremo Consiglio elettorale (YSK) per la loro palese parzialit\u00e0 con cui hanno affrontato la questione delle schede irregolari. In precedenza anche il Partito Democratico dei Popoli aveva preso un analogo provvedimento.\nLo stesso giorno il quotidiano \"H\u00fcrriyet\" ha diffuso una nota dell'YSK con cui si annuncia una denuncia formale contro K\u0131l\u0131\u00e7daro\u011flu per aver criticato \u2014 con precedenti dichiarazioni \u2014 la decisione di accettare le schede non timbrate e di convalidare i risultati.\nIl rigetto definitivo del ricorso da parte della Corte europea dei diritti dell'uomo.\nIl 30 novembre 2017 la Corte europea dei diritti dell'uomo \u2014 con un voto a maggioranza \u2014 dichiarava \u00abinammissibile\u00bb il ricorso del CHP, poich\u00e9:\ne dichiarando definitivamente chiusa la questione in merito alla legalit\u00e0 del \"referendum\" costituzionale. In particolare, la Corte ha stabilito \u2014 in via definitiva \u2014 che l'art. 3 del \"Protocollo n. 1\" alla Convenzione europea dei diritti dell'uomo, che richiede regolari e libere elezioni parlamentari, non si applica ai \"referendum\" in quanto questi ultimi non vengono svolti ad \u00abintervalli regolari\u00bb e non concernono la \u00abscelta del corpo legislativo\u00bb.\nReazioni.\nReazioni di altri paesi.\nIn ordine ai contatti con il presidente turco successivi alla consultazione referendaria, \"sia Trump che Putin si sono gi\u00e0 congratulati con lui, ed anche i leader europei si sono associati (pur con vari distinguo).\nReazioni di organizzazioni internazionali.\n\"Non dobbiamo considerare il referendum tenutosi in Turchia come la fine di un processo\" ha dichiarato il 23 aprile 2017 il segretario generale del Consiglio d'Europa, Thorbjorn Jagland, specificando che \"gli articoli della Costituzione approvati con il referendum hanno bisogno di leggi d'applicazione e questo \u00e8 un passaggio cruciale\" e che \u00e8 \"particolarmente preoccupato\" per gli articoli del testo concernenti la magistratura, \"perch\u00e9 una magistratura indipendente \u00e8 un elemento fondamentale di qualsiasi societ\u00e0 democratica e fondata sullo stato di diritto\"."}
{"id": "6324650", "revid": "205250", "url": "https://it.wikipedia.org/wiki?curid=6324650", "title": "Antonio Vel\u00e1zquez", "text": "Biografia.\nNato a Granada \u00e8 per\u00f2 cresciuto in una fattoria nel villaggio Pinos del Valle in provincia di Granada (comunit\u00e0 autonoma dell'Andalusia). Ha studiato all'Instituto de Educaci\u00f3n Secundaria Alonso Cano, a D\u00farcal, e all'Instituto de Educaci\u00f3n Secundaria, a Granada. Stava iniziando gli studi per sottoufficiali al politecnico, quando viene notato a Carlos Miranda che diventa il suo tutor. A 17 anni si trasferisce a Madrid per studiare recitazione. I suoi studi lo portano nel 2001 a lavorare come apprendista presso la Compagnia di Teatro Nuovo di Torino.\nTerminati gli studi affronta una percorso tratrale che lo vede recitare in diverse opere come \"Fidelio\", \"La donna senz'ombra\", \"Don Carlo\" e \"I dialoghi delle Carmelitane\". In campo televisivo ha debutto nella serie televisiva \"SMS, sin miedo a so\u00f1ar\" e si \u00e8 fatto conoscere grazie ai ruoli nelle serie televisive \"Sin tetas no hay para\u00edso\" e \"Tierra de Lobos - L'amore e il coraggio\".\nAl cinema ha recitato in \"Tengo ganas de ti\", remake spagnolo di \"Ho voglia di te\", nel film a tematica gay \"Cuatro lunas\" e nella commedia \"Mi gran noche\" di \u00c1lex de la Iglesia."}
{"id": "6324663", "revid": "110157", "url": "https://it.wikipedia.org/wiki?curid=6324663", "title": "Campionati europei di canottaggio 1893", "text": "I Campionati europei di canottaggio 1893 si disputarono sul Lago d'Orta (Italia) e furono la I edizione dei Campionati europei di canottaggio.\nProgramma.\nLe gare si svolsero nella giornata del 10 settembre 1893.\nDopo un reclamo dello scafo italiano per la gara del singolo, la prova venne ripetuta la mattina successiva e lo scafo italiano venne distanziato di varie lunghezze."}
{"id": "6324677", "revid": "287204", "url": "https://it.wikipedia.org/wiki?curid=6324677", "title": "Antonio Velazquez", "text": ""}
{"id": "6324683", "revid": "1373765", "url": "https://it.wikipedia.org/wiki?curid=6324683", "title": "Alternativa Popolare", "text": "Alternativa Popolare (AP) \u00e8 un partito politico italiano. Successore del dissolto Nuovo Centrodestra, era nella maggioranza che sostenne il Governo Gentiloni, all'interno del quale esprimeva tre ministri.\nStoria.\nLa nascita.\nTale formazione viene ufficialmente lanciata da Angelino Alfano il 18 marzo 2017 al \"Centro Congressi Alibert\" di Roma.\nNei giorni successivi (rispettivamente il 21 e il 29 marzo), i gruppi parlamentari comuni tra Nuovo Centrodestra e Centristi per l'Europa vengono ridenominati in Alternativa Popolare-Centristi per l'Europa-NCD. Al momento della fondazione il partito pu\u00f2 contare su 26 deputati, 23 senatori e 1 europarlamentare.\nIl partito si presenta per la prima volta agli elettori in occasione delle elezioni amministrative del 2017, in cui i popolari, tra i comuni capoluogo, hanno ottenuto il 2,3% ad Asti, il 5,6% a La Spezia, il 4,3% a Monza, il 3,2% a Padova, il 4,9% a Frosinone, il 4,2% a Parma, il 2,1% a Lecce, il 9,1% a Catanzaro e l'1,3% a Taranto.\nL'11 maggio viene nominata la prima segreteria di Alternativa Popolare, formata da Maurizio Lupi, Antonio Gentile, Dore Misuraca e Sergio Pizzolante.\nLe prime defezioni.\nA giugno i deputati Antonino Minardo e Andrea Causin entrano inaspettatamente in Forza Italia. Il 28 giugno il deputato Raffaele Calabr\u00f2 viene nominato rettore dell'Universit\u00e0 Campus Bio-medico di Roma, dimettendosi quindi dalla Camera dei Deputati; gli subentra Amedeo Laboccetta (gi\u00e0 deputato del PdL nella XVI Legislatura), che aderisce per\u00f2 a Forza Italia.\nIl 19 luglio il ministro per gli affari regionali Enrico Costa rassegna le proprie dimissioni ed entra nel Gruppo misto. Il giorno seguente tocca al sottosegretario al lavoro Massimo Cassano, mentre il presidente della Commissione Finanze Maurizio Bernardo aderisce al Partito Democratico.\nNegli stessi giorni rientrano in Forza Italia anche il deputato Gianfranco Sammarco e il consigliere regionale del Lazio Giuseppe Cangemi.\nIl 26 settembre Maurizio Lupi diventa coordinatore.\nRegionali siciliane del 2017.\nPer quanto riguarda le elezioni regionali in Sicilia del 2017 il partito raggiunge un accordo con il Partito Democratico e il \"centro-sinistra\" per il sostegno, quale candidato presidente, al rettore dell'Universit\u00e0 di Palermo Fabrizio Micari, con Giovanni La Via, europarlamentare della VII Legislatura, suo vice in caso di vittoria.\nLa decisione di sostenere Micari provoca l'abbandono di tre deputati regionali di AP, che si schierano invece con il candidato unitario del \"centro-destra\" Nello Musumeci: Antonino German\u00e0 e Giovanni Lo Sciuto tornano in Forza Italia, mentre Pietro Alongi aderisce all'Unione di Centro. Negli stessi giorni anche il coordinatore regionale nell'isola, Francesco Cascio, rientra in Forza Italia.\nAlternativa Popolare si presenta alla competizione unitamente al movimento dei Centristi per l'Europa di Gianpiero D'Alia, costituendo la lista comune \"Alternativa Popolare-Centristi per Micari\".\nLa lista, nonostante i pronostici, non riesce a superare la soglia di sbarramento regionale del 5%, attestandosi al 4,18%.\nLa \"separazione consensuale\".\nIl 6 dicembre 2017 il presidente del partito Angelino Alfano annuncia la sua intenzione di non ricandidarsi alle elezioni politiche del 2018.\nNei giorni successivi si intensificano gli scontri tra l'ala del partito favorevole al ritorno nel centrodestra (guidata da Maurizio Lupi e Roberto Formigoni) e quella favorevole a mantenere l'alleanza col centrosinistra (guidata da Beatrice Lorenzin e Fabrizio Cicchitto).\nIl 12 dicembre 2017 la Direzione Nazionale di AP approva all'unanimit\u00e0 una mozione che sancisce la \"separazione consensuale\" delle due ali del partito: l'ala sinistra mantiene il simbolo e il nome di Alternativa Popolare, mentre l'ala destra riacquista il nome e il simbolo del dissolto Nuovo Centrodestra. Viene per\u00f2 deliberato che i due gruppi parlamentari restino uniti fino allo scioglimento delle Camere.\nIl 18 dicembre 2017 la Direzione Nazionale del partito solleva Lupi dalla carica di coordinatore sostituendolo con Antonio Gentile.\nElezioni politiche e regionali del 2018 in Civica Popolare.\nIl 29 dicembre 2017, all'interno della coalizione di centro-sinistra alle elezioni politiche italiane del 2018, Beatrice Lorenzin costituisce la lista Civica Popolare, di cui \u00e8 leader, che riunisce, oltrech\u00e9 Alternativa Popolare, i Centristi per l'Europa di Pier Ferdinando Casini, Unione per il Trentino di Lorenzo Dellai, \"L'Italia \u00e8 Popolare\" di Giuseppe De Mita e l'Italia dei Valori di Ignazio Messina. I candidati di AP nei collegi uninominali sono 7 alla Camera (i parlamentari uscenti Lorenzin, Mario Dalla Tor, Nico D'Ascola, Sergio Pizzolante, Gabriele Toccafondi e Guido Viceconte, pi\u00f9 Angelo Capelli) e 3 al Senato (gli uscenti Gioacchino Alfano, Paolo Alli e Federica Chiavaroli).\nIl 31 dicembre 2017 Gentile si dimette dalla carica di coordinatore di AP e annuncia il suo riavvicinamento a Forza Italia.\nPer le elezioni regionali in Lombardia del 2018, Alternativa Popolare (sempre in \"Civica Popolare\"), dopo aver governato per cinque anni, dapprima come PdL, poi come NCD, con la Presidenza Maroni di centro-destra, per la quale Angelo Capelli \u00e8 autore della riforma sanitaria, sostiene il candidato di centro-sinistra Giorgio Gori, come da allineamento nazionale. Raffaele Cattaneo e la maggioranza degli esponenti di \"Lombardia Popolare\", ramo lombardo del partito, aderiscono a Noi con l'Italia per supportare Attilio Fontana in continuit\u00e0 con il centro-destra.\nPer le elezioni regionali nel Lazio del 2018 viene in un primo momento mantenuta la linea nazionale e Civica Popolare sostiene il Presidente uscente Nicola Zingaretti con il centro-sinistra, nonostante gli ex rappresentanti del predecessore NCD, e prima ancora PdL, fossero stati cinque anni all'opposizione con il centro-destra, come da elezione nel 2013. \nNel gennaio del 2018 Beatrice Lorenzin conferma che, a causa dell'apertura a Liberi e Uguali da parte di Zingaretti, \"Civica Popolare\" correr\u00e0 da sola alle regionali nel Lazio con Jean-L\u00e9onard Touadi, ex collaboratore proprio di Zingaretti.\nL'11 febbraio 2018 l'europarlamentare Giovanni La Via lascia AP e torna in Forza Italia; il partito perde cos\u00ec la propria rappresentanza al Parlamento europeo.\nA seguito di un deludente 0,5%, Civica Popolare non raggiunge la soglia di sbarramento. Di AP soltanto Beatrice Lorenzin e Gabriele Toccafondi risulteranno vincitori nei loro collegi uninominali. Anche le sfide regionali si riveleranno un flop: CP non andr\u00e0 oltre lo 0,4% in Lombardia e lo 0,2% nel Lazio. In seguito a questi deludenti risultati, Civica Popolare-AP (nome adottato come componente del Gruppo misto alla Camera) non corre n\u00e9 alle elezioni regionali in Molise, n\u00e9 a quelle in Friuli-Venezia Giulia.\nIl 27 settembre 2018 la Direzione Nazionale del partito nomina Paolo Alli nuovo presidente, sostituendo il dimissionario Alfano.\nEuropee del 2019, l'uscita da Civica Popolare e ulteriori defezioni.\nAlle elezioni regionali in Abruzzo del 2019 AP si presenta inserendo propri candidati (tra cui il consigliere uscente Giorgio D'Ignazio) nella lista di +Europa-Centro Democratico, a sostegno del candidato di centro-sinistra Giovanni Legnini: il modesto risultato della lista, 2,36%, non consente di eleggere alcun consigliere.\nIn vista delle elezioni europee del 26 maggio AP decide di porre fine all'esperienza di Civica Popolare, ne esce e forma una lista insieme al Popolo della Famiglia di Mario Adinolfi. Valentina Castaldini, gi\u00e0 portavoce di AP e consigliere dell\u2019ex ministro Enrico Costa, lascia il partito e viene candidata da Forza Italia nella Circoscrizione Italia nord-orientale.\nIl 19 settembre 2019, in seguito alla scissione di Matteo Renzi dal Partito Democratico con il suo Italia Viva, Gabriele Toccafondi e Beatrice Lorenzin lasciano AP; Toccafondi entra nel partito di Renzi mentre Lorenzin si iscrive al PD. AP perde quindi la propria rappresentanza in Parlamento.\nLa federazione con Popolo Protagonista e il ritorno in parlamento.\nIl 6 maggio 2020 AP riprende la sua rappresentanza in Parlamento, questa volta con l'esclusivo potere di deroga, grazie al patto federativo con Popolo Protagonista di Gianluca Rospi, Michele Nitti e Antonio Zennaro (tutti ex M5S) con la creazione della componente \"Popolo Protagonista-Alternativa Popolare\" del Gruppo misto, cui aderisce in seguito anche la deputata Fabiola Bologna. La componente si posiziona nell'area di maggioranza in appoggio esterno al Governo Conte II.\nL'accordo tra AP e Popolo Protagonista, esteso in seno al Partito Popolare Europeo anche a Popolari per l'Italia, ha \"l\u2019obiettivo condiviso di avviare un nuovo progetto politico: quello di rilanciare il Partito Popolare\" e \"ritornare a una visione popolare, a una coesione tra politica ed etica per fare in modo che la dignit\u00e0 dell\u2019uomo, del lavoro e dei giovani venga messa di nuovo in primissimo piano\".\nAlle Elezioni regionali in Campania del 2020 in una lista con i Moderati appoggia il Governatore uscente di centro-sinistra Vincenzo De Luca eleggendo un consigliere.\nIn data 23 settembre 2020 i deputati Michele Nitti e Antonio Zennaro lasciano la componente, che per\u00f2 non cessa grazie alla precedente adesione di Fausto Longo del PSI. In data 5 ottobre 2020 la componente \"Popolo Protagonista-Alternativa Popolare\" ha modificato la propria denominazione in \"Popolo Protagonista-Alternativa Popolare (AP)-Partito Socialista Italiano (PSI)\".\nIn data 27 ottobre 2020 la senatrice Tiziana Drago lascia il Movimento 5 Stelle e aderisce al Gruppo misto, seguendo le orme di Gianluca Rospi. Il partito torna cos\u00ec ad avere un rappresentante al Senato.\nIl 23 dicembre 2020 PP e AP passano all\u2019opposizione del governo in seguito al voto contrario sulla legge di bilancio. Longo del PSI lascer\u00e0 quindi la componente.\nL'alleanza con Toti, l'abbandono di Popolo Protagonista e Coraggio Italia.\nIl deputato di Cambiamo! l'On. Giorgio Silli aderisce alla componenete del Misto \"Popolo Protagonista-Alternativa Popolare (A.P.)\" il 10 febbraio 2021. Il passaggio ha l'intento di favorire un percorso che porti all'unione delle componenti in Parlamento di PP-AP e Cambiamo!, cosa che avviene il 16 febbraio con la formazione della loro componente autonoma di 10 deputati. Nel marzo 2021, la senatrice Drago lascia il partito e aderisce a Fratelli d'Italia. Il 27 maggio 2021, Rospi aderisce al progetto Coraggio Italia di Luigi Brugnaro, abbandonando AP e portando il partito a non avere pi\u00f9 nessun rappresentante in parlamento.\nIdeologia.\nI suoi riferimenti culturali sono innanzitutto riconducibili alle posizioni democristiane ed europeiste espresse dal Partito Popolare Europeo.\nAltri temi riguardano il ruolo della famiglia, considerata fondamento della societ\u00e0, l'opposizione all'eutanasia, alla legalizzazione delle droghe leggere, ai matrimoni e alle adozioni omosessuali, una visione garantista della giustizia, la necessit\u00e0 di riduzione delle tasse e del cuneo fiscale nel mercato del lavoro, agevolazioni per gli imprenditori che assumono giovani, la modifica dell'Articolo 18, la rinegoziazione del \"Fiscal Compact\", la riduzione del debito pubblico, la trasparenza dei mercati finanziari, l'approvazione di ulteriori liberalizzazioni di beni e servizi, nonch\u00e9 l'ammodernamento del sistema infrastrutturale.\nSotto la guida di Paolo Alli il partito ha rafforzato la linea filoatlantista."}
{"id": "6324684", "revid": "79968", "url": "https://it.wikipedia.org/wiki?curid=6324684", "title": "Aeroporto del Kansai", "text": ""}
{"id": "6324694", "revid": "287204", "url": "https://it.wikipedia.org/wiki?curid=6324694", "title": "Ryuichi Kiyonari", "text": ""}
{"id": "6324697", "revid": "729019", "url": "https://it.wikipedia.org/wiki?curid=6324697", "title": "Aliens (rivista britannica)", "text": "Aliens, nota anche come \"Aliens\" magazine, \u00e8 una rivista britannica di fumetti di fantascienza in due volumi pubblicata a partire dal febbraio 1991 all'aprile 1994, prima dalla Trident Comics (Vol. 1, #1-16) e dopo dalla Dark Horse International (Vol. 1, #17-Vol. 2, #22).\nIn origine, la rivista serviva semplicemente come mezzo per pubblicare nel Regno Unito ristampe serializzati dei fumetti della Dark Horse appartenenti ai franchise \"Aliens\", \"Predator\" e \"Aliens vs. Predator\".\nTuttavia, dopo che la Dark Horse International ebbe assunto il controllo della pubblicazione a met\u00e0 del 1992, la portata della rivista si ampli\u00f2 includendo nuovo materiale creato in esclusiva per essa. Ci\u00f2 ha incluso articoli, interviste, notizie e anche nuove storie a fumetti. Degna di nota fu la rubrica \"Technical Readout\", che trattava delle armi e della tecnologia del franchise di \"Alien\", che in seguito si \u00e8 evoluta nel libro \"\".\nProblemi finanziari della Dark Horse International portarono la societ\u00e0 al fallimento nel 1994 e come risultato di ci\u00f2 la rivista \"Aliens\" venne cancellata dopo il numero 22 del Volume 2. Furono sollecitate altre uscite che per\u00f2 non videro mai la stampa.\nPiano dell'opera.\nTrident Comics: Volume 1 #1-16.\nLa rivista \"Aliens\" ha iniziato le pubblicazioni nel febbraio 1991 come una pubblicazione di 48 pagine a cura della Trident Comics. La rivista consisteva quasi interamente in ristampe serializzate di fumetti gi\u00e0 pubblicati dalla Dark Horse Comics in America; l'unico contenuto inedito erano dei brevi sommari \"The Story So Far\" prima di ogni storia per ricordare ai lettori che cosa era accaduto in precedenza. Nonostante il nome della pubblicazione, essa includeva oltre che storie \"Aliens\" anche fumetti di \"Predator\" e \"Aliens vs. Predator\".\nA partire dal numero 6, la rivista ha iniziato a comprendere una pagina contenente le lettere che i lettori scrivevano alla redazione. Dal numero 12 il formato della rivista \u00e8 passato dalle 48 alle 64 pagine, permettendo cos\u00ec la pubblicazione di fumetti pi\u00f9 grandi. La riprogettazione \u00e8 stato supervisionata da John Mould.\nSul numero 9 venne indetto un concorso che permetteva ai lettori di poter vincere modellini di plastica di Aliens realizzati dalla Halcyon. Il principale editore delle uscite della Trident Comics era Martin Skidmore.\nL'ultimo numero pubblicato dalla Trident Comics fu il numero 16 del maggio 1992. La Dark Horse Comics aveva infatti creato una filiale britannica, la Dark Horse International che inizi\u00f2 a pubblicare la rivista dal mese successivo. Con l'avvento del nuovo editore la rivista ha avuto un layout completamente nuovo e la ristampa a puntate della storia \"Aliens: Book One\" rimase incompleta. La Trident Comics cess\u00f2 le attivit\u00e0 nel corso dell'anno.\nDark Horse International: Volume 1 #17 e Volume 2.\nL'ultimo numero del Volume 1, # 17 (giugno 1992), ha messo in mostra un nuovissimo design pi\u00f9 professionale da parte della Dark Horse e stabil\u00ec una nuova lunghezza di 52 pagine. Questo formato sarebbe stato adottato per tutte le restanti uscite. Vol. 1 # 17 \u00e8 caratterizzato da nuova copertina creata appositamente per la rivista da Chris Halls e per la prima volta ha incluso una notevole quantit\u00e0 di nuovi contenuti non a fumetti sotto forma di articoli esclusivi scritti da Dave Hughes. In seguito dell'uscita numero 17, la Dark Horse decise di riavviare la serie come Volume 2. L'ultimo numero del Volume \u00e8 stato curato da Michael W. Bennent.\nIl Volume 2 della rivista \u00e8 proseguito con ristampe serializzate di storie a fumetti della Dark Horse provenienti dall'America, ma la rivista spost\u00f2 progressivamente la sua attenzione esclusivamente su fumetti del franchise \"Aliens\". L'ultima storia \"Predator\" pubblicata fu \"\", conclusa sul numero 11, mentre l'ultima storia \"Aliens vs. Predator\" fu \"Aliens vs. Predator 2\", conclusa sul numero 14. Le ristampe serializzate delle storie \"Predator\" e \"Aliens vs. Predator\" furono trasferiti nella nuova rivista antologica della Dark Horse International, \"Total Carnage\".\nCome gi\u00e0 successo per i numeri editati dalla Trident, ogni episodio dei fumetti della rivista era precedute da un breve riepilogo degli eventi precedenti. Tuttavia, a differenza dei numeri della Trident, questo testo era spesso accompagnato da esclusivi artwork inediti.\nIl Volume 2 vide un netto aumento della quantit\u00e0 di materiale originale creato per la pubblicazione. Ci\u00f2 ha incluso articoli dietro le quinte sulla creazione dei film \"Alien\" e \"Predator\", news, interviste, concorsi (presenti quasi in ogni numero), la populare pagina delle lettere \"Bug Hunt\" (supervisionata da Diana Schutz), schizzi di artiste, artwork esclusive delle cover e nuove storie a fumetti \"Aliens\". Questi fumetti inediti includettero le storie ', la prima e unica compilazione della storia ' (che precedentemente era comparso solo a segmenti nel promozionale \"Dark Horse Insider\"), ', ' e \"\", le ultime due rimaste incomplete a causa della cancellazione della rivista.\nRecensioni, articoli e materiale di riferimento per Volume 2 erano principalmente forniti e compilati da Dave Hughes e dello scrittore/artista Lee Brimmicombe-Wood, entrambi i quali avevano gi\u00e0 lavorato al fumetto \"Do Aliens Dream?\" editato dalla Argus House. Hughes tipicamente scriveva articoli e compilava la sezione delle news, mentre Brimmicombe-Wood provvedeva alla sezione \"Technical Readout\", che consisteva nel parlare delle armi e tecnologia nella serie \"Alien\". Notizie e articoli erano in gran parte concentrati sui film \"Alien\" e \"Predator\", in particolare su \"Alien\u00b3\" (uscito nei cinema britannici all'inizio delle uscite del Volume 2), sebbene si parlasse anche di altri film interpretati dai cast dei film del franchise \"Alien\" e \"Predator\". \nDurante la pubblicazione della rivista, la Dark Horse pens\u00f2 di espandere la sezione \"Technical Readout\" di Brimmicombe-Wood in una rivista a fumetti statunitensi in sei numeri ma il progett\u00f2 fall\u00ec a causa della cancellazione della rivista. Da tale idea nacque per\u00f2 in seguito il libro \"\" scritto da Brimmicombe-Wood e curato da Hughes. A partire dal numero 9 la rivista ha subito un restyling consistente principalmentelmente nella grafica aggiornata negli interni. Il Volume 2 della rivista \"Aliens\" fu curato da Bennent (# 1), Dick Hansom (#1-10) e Cefn Ridout (#6-22).\nFurono pubblicati 22 numeri del Volume 2 prima che esso fosse cancellato a seguito della decisione della Dark Horse International di cessare le attivit\u00e0 per problemi finanziari. Fu sollecitata la pubblicazione di ulteriori tre numeri ma essi non videro mai la stampa. La cancellazione della rivista ha lasciato la storia \"Aliens: Crusade\" incompleta e la pianificata graphic novella \"Aliens: Matrix\" inedita. Inoltre rimasero incomplete anche le ristampe delle storie ', ' e \"\".\n\"Alien\u00b3 Movie Special\".\nAlla fine del 1992, la Dark Horse International pubblic\u00f2 anche una rivista spin-off in tre uscite intitolata \"Alien\u00b3 Movie Special\", in concomitanza con l'uscita di \"Alien\u00b3\" nel Regno Unito. Questa pubblicazione sorella era caratterizzata da una ristampa serializzata dell'adattamento a fumetti del terzo film, insieme con articoli sul film, tra cui una sezione Technical Readout su \"Alien\u00b3\". Una ristampa del fumetto \"Aliens vs. Predator 2\" \u00e8 stato diviso tra \"Alien\u00b3 Movie Special\" e la rivista \"Aliens\" ."}
{"id": "6324698", "revid": "198277", "url": "https://it.wikipedia.org/wiki?curid=6324698", "title": "Matthijs de Ligt", "text": "Considerato fin dagli esordi tra i pi\u00f9 promettenti difensori della sua generazione, si impone ancora minorenne nell', club in cui \u00e8 cresciuto; eletto capitano ad appena 18 anni, con la maglia biancorossa si consacra a livello internazionale nella stagione 2018-2019 in cui vince Eredivisie e Coppa dei Paesi Bassi, ricevendo inoltre a livello personale il Trofeo Kopa. Dal 2019 milita nella Juventus con cui si conferma ad alti livelli vincendo un campionato di Serie A (2019-2020), una Coppa Italia (2020-2021) e una Supercoppa italiana (2020). \n\u00c8 stato finalista della UEFA Europa League 2016-2017 con la squadra ajacide e della UEFA Nations League 2018-2019 con la nazionale olandese.\nCaratteristiche tecniche.\n\u00c8 un difensore centrale completo e forte fisicamente, bravo a calciare con entrambi i piedi, che vede negli anticipi difensivi e nell'abilit\u00e0 nel gioco aereo i suoi punti di forza. Pur non essendo molto veloce, \u00e8 capace nell'impostazione del gioco, risultando di fatto un regista aggiunto. Fa della marcatura il proprio punto di forza, grazie alla sua fisicit\u00e0; inoltre dimostra una certa propensione al gol, soprattutto di testa.\nCarriera.\nClub.\nGli esordi, l'Ajax.\nLo Jong Ajax, gli esordi in prima squadra.\nLa sua carriera inizia in patria, nelle giovanili del piccolo club dell'Abcoude dove De Ligt rimane fino al 2009, anno in cui approda nel vivaio del pi\u00f9 blasonato . Alla fine della stagione 2015-2016 \u00e8 nominato \"Talento del futuro\".\nNella stagione 2016-2017 \u00e8 nei ranghi dello , la squadra riserve del club, militante in Eerste Divisie, e occasionalmente aggregato alla prima squadra partecipante alla Eredivisie. Debutta con la formazione giovanile l'8 agosto 2016, in occasione del pareggio interno contro l' (1-1); il successivo 21 settembre arriva l'esordio con la prima squadra, nella vittoriosa partita di Coppa d'Olanda contro il (5-0), dove De Ligt mette a segno anche il momentaneo raddoppio. Del 24 novembre 2016 \u00e8 il debutto in campo internazionale, in occasione della partita di Europa League vinta contro i greci del (2-0); con la formazione ajacide raggiunge il 24 maggio 2017 la finale del torneo, persa contro il (0-2): giocando tale partita diventa il pi\u00f9 giovane calciatore a essere sceso in campo in una finale di una competizione europea (all'et\u00e0 di 17 anni e 285 giorni). Conclude la sua prima stagione tra i professionisti con un bilancio di 23 presenze e 3 reti messe a segno.\nL'affermazione.\nIl 26 luglio 2017, in occasione dell'andata del terzo turno preliminare contro i francesi del (1-1), disputa la sua prima partita di Champions League. Il 18 novembre successivo, in occasione della goleada in Eredivisie sul campo del (0-8), mette a segno la sua prima doppietta da professionista. L'11 marzo 2018 indossa per la prima volta la fascia da capitano dell'Ajax, al posto di Jo\u00ebl Veltman, nella vittoriosa gara contro l' (4-1), realizzando nell'occasione anche il primo gol dei lancieri. Conclude la stagione con 39 presenze e 3 reti.\nNella stagione 2018-2019, per via di un grave infortunio occorso a Veltman, ottiene definitivamente i gradi di capitano della squadra. Il 14 agosto 2018, nel ritorno del terzo turno preliminare di Champions League vinto contro i belgi dello (3-0), mette a segno la sua prima rete in campo internazionale. Nel corso dell'annata De Ligt emerge tra i protagonisti del cammino europeo di una compagine ricca di giovani talenti: in particolare il difensore, oltre a inanellare i record di pi\u00f9 giovane capitano in una gara a eliminazione diretta di Champions, in Ajax- (1-2) del 13 febbraio 2019, e poi in una semifinale della stessa competizione, -Ajax (0-1) del successivo 30 aprile, decide con un gol -Ajax (1-2) del 16 aprile, permettendo ai lancieri di superare il turno; si ripete sottorete nella semifinale di ritorno contro il Tottenham, seppur inutilmente, stavolta, ai fini della qualificazione, data la sconfitta che pone fine al cammino olandese (2-3). Contribuendo a fine stagione alla vittoria del campionato e della Coppa d'Olanda, viene premiato da \"De Telegraaf\" come migliore giocatore olandese dell'anno, classificandosi inoltre al 15\u00ba posto nella graduatoria del Pallone d'oro.\nJuventus.\nIl 18 luglio 2019 si trasferisce in Italia, acquistato a titolo definitivo dalla per 75 milioni di euro. Il successivo 31 agosto debutta con i bianconeri, nella vittoriosa sfida interna di Serie A contro il (4-3): arrivato a Torino, nei piani iniziali, per crescere gradualmente all'ombra dei pi\u00f9 esperti compagni di reparto, l'infortunio occorso pochi giorni prima al capitano Giorgio Chiellini lo lancia immediatamente titolare, andando a fare coppia con Leonardo Bonucci al centro della retroguardia bianconera. Dopo avere superato iniziali difficolt\u00e0 di adattamento al calcio italiano, il suo primo gol in maglia juventina, che decide la stracittadina contro il del 2 novembre 2019 (0-1), segna un cambio di passo che lo porter\u00e0 a imporsi tra i migliori elementi stagionali della squadra; in un campionato dilatatosi fino all'estate, per via dello stop primaverile dettato dalla sopraggiunta pandemia di COVID-19, il 26 luglio 2020 il difensore vince il suo primo scudetto.\nLa squadra non riesce a difendere il tricolore nel campionato seguente, cadendo in un cammino altalenante a cui non giova, tra le altre, la defezione a pi\u00f9 riprese di De Ligt, dapprima rimasto fuori per tre mesi in avvio di stagione a causa di un intervento alla spalla destra e poi, in gennaio, colpito dal COVID-19: nonostante ci\u00f2, nel 2021 partecipa alle vittorie bianconere in Supercoppa italiana contro il e in Coppa Italia contro l'.\nNazionale.\nA marzo 2017 viene selezionato dal commissario tecnico Danny Blind per unirsi alla nazionale olandese per la partita contro la , valida per la qualificazione al , e per l'amichevole contro l'. A 17 anni, 7 mesi e 10 giorni, per via delle assenze dei vari Ron Vlaar, Stefan de Vrij, Jeffrey Bruma e Virgil van Dijk, si ritrova titolare nella sfida contro i bulgari divenendo, cos\u00ec, il pi\u00f9 giovane calciatore a vestire la maglia \"Orange\" dal 1931 \u2014 il primato assoluto spetta a Mauk Weber, sceso in campo a 17 anni, 3 mesi e 19 giorni. L'esordio non \u00e8 dei migliori poich\u00e9 la Bulgaria s'impone per 2-0 e la doppietta di Spas Delev \u00e8 il frutto di due errori commessi dal giovane difensore; tale scelta tecnica verr\u00e0 molto discussa e criticata nei giorni successivi, fino a portare l'esonero di Blind dalla panchina della nazionale.\nCi\u00f2 nonostante con l'arrivo di Ronald Koeman quale nuovo selezionatore, datato 2018, De Ligt diviene, al fianco del capitano Van Dijk, un punto fermo della difesa olandese. Il 24 marzo 2019 segna la sua prima rete in nazionale, nella sconfitta interna per 3-2 contro la , valevole per le qualificazioni al . Nel successivo giugno prende parte con gli \"oranje\" alla fase finale della neonata Nations League: va in gol nella vittoriosa semifinale contro l' (3-1) che porta i Paesi Bassi in finale, dove tuttavia dovranno soccombere dinanzi ai padroni di casa del (0-1).\nNel 2021 viene selezionato da Frank de Boer, successore di Koeman, per la fase finale di Euro 2020, posticipata di un anno a causa della pandemia di COVID-19. Non \u00e8 una rassegna fortunata per De Ligt, dapprima costretto a dare \"forfait\" nella vittoriosa gara d'esordio ad Amsterdam contro l' (3-2) per un risentimento agli abduttori, e poi, nella sfida di Budapest contro la che vede l'eliminazione olandese agli ottavi di finale, \u00e8 suo malgrado protagonista di un fallo da ultimo uomo che gli costa l'espulsione e d\u00e0 il la al successo ceco (0-2).\nStatistiche.\nPresenze e reti nei club.\n\"Statistiche aggiornate al 26 febbraio 2022.\""}
{"id": "6324700", "revid": "1573940", "url": "https://it.wikipedia.org/wiki?curid=6324700", "title": "Lacerta schreiberi", "text": "La lucertola di Schreiber (Lacerta schreiberi ) \u00e8 un rettile squamato della famiglia dei Lacertidi, endemico della penisola iberica.\nDescrizione.\nLacertide grande e tarchiato, con zampe robuste, testa larga e coda lunga. La lunghezza del corpo arriva fino a un massimo di 12-14 cm, mentre la coda \u00e8 circa 1,5 volte pi\u00f9 lunga. La colorazione del dorso \u00e8 variabile: i maschi adulti sono perlopi\u00f9 di colore verde erba o verde-giallognolo, con numerosi puntini neri. Le femmine sono solitamente brunastre o grigio-brunastre, con sfumature verdi e macchie nere irregolari che spesso si susseguono a distanza ravvicinata e assumendo la forma di tre file longitudinali; inoltre sono presenti macchie ocellate biancastre. Anche i piccoli e i giovani sono brunastri, con sui fianchi macchie ocellate giallognole dai bordi neri, talvolta disposte in file longitudinali poco fitte. Nel periodo degli accoppiamenti i maschi (e talvolta le femmine pi\u00f9 anziane) sfoggiano una colorazione azzurra sulla gola e ai lati della testa. Il ventre \u00e8 giallognolo, in genere con macchie nere, soprattutto nei maschi.\nBiologia.\nLa lucertola di Schreiber \u00e8 un lacertide relativamente pigro, che ama prendere il sole nelle vicinanze di ruscelli ma che in caso di pericolo pu\u00f2 fuggire rapidamente e anche immergersi in acqua. La sua dieta \u00e8 composta da artropodi piuttosto grandi, soprattutto insetti e ragni, ma anche da gasteropodi e da Lacertidi pi\u00f9 piccoli. La stagione riproduttiva inizia in primavera, di solito a marzo, dopo un letargo invernale piuttosto lungo. I maschi occupano territori ben precisi che difendono con lotte ritualizzate, nelle quali la gola azzurra \u00e8 sfruttata come segnale per intimidire l'avversario. Le uova, solitamente in numero di 10-20, vengono deposte tra maggio e giugno e si schiudono a settembre. I piccoli raggiungono la maturit\u00e0 sessuale all'et\u00e0 di 2-3 anni, vivendo poi fino a un massimo di 10 anni.\nDistribuzione e habitat.\nQuesta specie vive esclusivamente sulla penisola iberica (nord e centro della Spagna, Portogallo), dove compare in diverse popolazioni separate tra loro, soprattutto in habitat umidi di collina e di montagna fino a 2100 m di altitudine. Si pu\u00f2 trovare in habitat ricchi di vegetazione come per esempio in scarpate stradali ricoperte di piante, su cespugli di rovo ai bordi di sentieri o su falde detritiche con fitta vegetazione erbacea; frequente presso ruscelli di montagna."}
{"id": "6324706", "revid": "287204", "url": "https://it.wikipedia.org/wiki?curid=6324706", "title": "Tekkyu Kayo", "text": ""}
{"id": "6324719", "revid": "15756", "url": "https://it.wikipedia.org/wiki?curid=6324719", "title": "Gregorio Theodoli", "text": "Biografia.\nFu creato cardinale da papa Innocenzo III nel concistoro dell'inizio 1216. Giovanni Mario Crescimbeni avverte che il cardinale Gregorio de Galgano, anch'esso titolare di Sant'Anastasia, \u00e8 stato confuso da Alfonso Ciacconio con il Theodoli.\nSottoscrisse le bolle papali tra il 7 marzo e il 13 aprile 1216 e tra l'11 ottobre 1216 e il 23 maggio 1224.\nPartecip\u00f2 all'elezione papale del 1216 che elesse papa Onorio III.\nSuccessivamente fu inviato come legato papale a Ravenna per giudicare la causa tra la citt\u00e0 di Ravenna e la chiesa di San Lorenzo in Lucina da un lato e il rettore della parrocchia di San Salvatore delle Copelle. Partecip\u00f2 alla elezione papale del 1227, in cui fu eletto papa Gregorio IX. Fu poi legato in Campania e mor\u00ec durante l'incarico."}
{"id": "6324721", "revid": "899609", "url": "https://it.wikipedia.org/wiki?curid=6324721", "title": "Escudero", "text": ""}
{"id": "6324722", "revid": "125813108", "url": "https://it.wikipedia.org/wiki?curid=6324722", "title": "Matilde Ferrari", "text": "Biografia.\nMatilde Ferrari, seconda dei dieci figli di Ferdinando e di Maria Ballet, di origine francese (1808-1885), era nata a Parenza, una localit\u00e0 vicina a Mantova e oggi compresa in Borgo Virgilio. \u00c8 stata la prima donna amata da Ippolito Nievo e gli ha ispirato poesie e, immediatamente dopo la rottura dell'idillio, un romanzo satirico e una poesia ironica.\nI dieci figli dei coniugi Ferrari erano, nell'ordine: Luigi, Matilde, Orsola, Elena, Arturo, Alessandro, Emilio, Arturo II, Daria (detta Pup\u00e9), Lavinia (detta Mim\u00ec). Luigi, esiliato da Mantova dopo il 1848, si trasfer\u00ec a Parigi e poi in Messico, dove mor\u00ec assassinato nel 1871; Orsola (1831-1915) - detta \"Lina\", pittrice - spos\u00f2 nel 1856 Luigi Poma, fratello di Carlo Poma, uno dei martiri di Belfiore; Alessandro e Emilio sono stati volontari garibaldini nel 1860 e due figli morirono in tenera et\u00e0.\nI Ferrari abitavano a Mantova, in contrada San Domenico - l'attuale via Mazzini, 18 - e in estate si trasferivano nella residenza di campagna a Roncoferraro, in una villa padronale con chiesetta privata, affittate insieme al Fondo di San Giovanni, da cui traevano il reddito familiare. In casa Ferrari tutti parlavano correttamente il francese e un po' di tedesco e sia i figli sia le figlie tiravano di scherma. Si organizzavano piacevoli gite in barca o a cavallo. Orsola suonava il pianoforte, ricamava, disegnava. Le serate in casa Ferrari erano allegre e chiassose e i due giovani amici, Ippolito Nievo e Attilio Magri, erano spesso ospiti. Ippolito, che aveva diciotto anni, era innamorato di Matilde e il suo amico e coetaneo Attilio faceva la corte ad Orsola. In un ritratto a tutta figura, dipinto da Orsola all'inizio degli anni cinquanta, Matilde \u00e8 rappresentata mentre sfoglia un mazzolino di margherite e sembra chiedersi: \"M'ama o non m'ama?\"\nLe lettere d'amore di Ippolito Nievo a Matilde Ferrari sono lunghe, appassionate, ardenti. Sono andate invece perdute, forse distrutte da Ippolito Nievo, le risposte di Matilde Ferrari.\nL'idillio si interruppe bruscamente quando l'innamorato, per evidente gelosia, tronc\u00f2 il fidanzamento. Chiese la restituzione delle lettere, ma non gli furono consegnate. Scrisse un romanzo beffardo, \"Antiafrodisiaco per l'amor platonico\", pubblicato quasi cent'anni dopo, nel 1956.\nIn questo romanzo si mostr\u00f2 ingeneroso verso Matilde e verso Orsola, incolpate di mirare solo a maritarsi convenientemente. Nelle lettere all'amico Attilio Magri rimproverava a Matilde di aver civettato, proprio davanti ai suoi occhi, con il giovane avvocato Luigi Castellazzo.\nAttilio Magri continu\u00f2 a frequentare casa Ferrari, ma Orsola spos\u00f2 l'ingegner Poma. Ippolito Nievo non ruppe i rapporti con la famiglia Ferrari, tanto che Orsola, durante la Campagna Garibaldina in Sicilia, nel 1860, scrisse ad Ippolito Nievo, allora vice-intendente dell'Esercito garibaldino, per avere notizie di suo fratello Alessandro. In quei giorni Ippolito Nievo scriveva lunghe lettere alla sua amica Bice Melzi d'Eril, moglie di suo cugino Carlo Gobio.\nLa morte di Matilde Ferrari in giovane et\u00e0, per gravi disturbi cardiaci, \u00e8 ricordata da Attilio Magri nelle sue \"Memorie\". Le ultime parole di Matilde - trascritte da Magri - furono: \u00abIppolito \u00e8 morto. Senza di lui mi era impossibile la vita. [\u2026] Ippolito mi vide troppo piccola [\u2026] eppure ero degna di lui perch\u00e9 per lui [\u2026] muoio.\u00bb I manoscritti con le \"Memorie\" di Attilio Magri, intitolati \"Il dramma della mia esistenza. Racconto storico contemporaneo\" e \"I misteri di un'anima, ossi il magico effetto di due parole\" sono alla Biblioteca comunale Teresiana di Mantova. Furono ampiamente utilizzati dal critico Corrado Jorio.\nUna biografia di Matilde Ferrari fu pubblicata dalla pronipote Maria Ferrari, maritata Rundel. Dopo la fine tragica di Ippolito Nievo - morto per il naufragio del vapore \"Ercole\" che, nella notte tra il 4 e il 5 marzo 1861, navigava da Palermo a Napoli - Matilde si rec\u00f2 due volte a Palermo, nel tentativo disperato di avere notizie. Conobbe l\u00ec Nicola Sauro, un ufficiale siracusano che le fece la corte. Le lettere di Nicola Sauro a Matilde Ferrari sono una ventina, in parte furono pubblicate da Maria Ferrari Rundel e sono oggi conservate dagli eredi Ferrari. Il matrimonio Ferrari-Sauro sfum\u00f2, sembra perch\u00e9 la famiglia di Matilde, impoverita da spese folli del padre, non era in grado di pagare una dote conveniente.\nLettere d'amore.\nSi conoscono sessantanove lettere d'amore, scritte da Ippolito Nievo a Matilde Ferrari, da settembre 1849 al 20 ottobre 1850. Dopo la morte di Matilde furono conservate da Orsola che poi le affid\u00f2 alla sorella minore Elena. Sono oggi quasi tutte in mano di eredi di Elena Ferrari, ma un abbozzo di lettera non fu mai spedito, rimase in mano di Nievo e oggi \u00e8 alla Biblioteca civica Vincenzo Joppi di Udine.\n\u00abAmore! - Matilde! - Amore! - che strana parola, che ammasso di idee ch'essa racchiude! - le pi\u00f9 sublimi abnegazioni, i vituperi pi\u00f9 abbietti, la fede e il tradimento, l'estasi e il delirio, la vita e la morte sono il corteggio dell'amore!\u00bb E in un'altra lettera sembra che egli abbia il terrore di essere tradito e di soffrire: \u00abL'amore tiene fra mano un vaso divino - \u00e8 il vaso della illusione; e, come diceva, l'illusione \u00e8 il Sole della vita. Sole che tinge i quadri pi\u00f9 neri col suo prisma di cento colori, prisma ingannevole, prisma lusinghiero e fallace, che assomiglia alle antiche sirene che ammaliavano colla voce e uccidevano collo sguardo.\u00bb E in una precedente missiva: \u00abOra io scrivo; scrivo e la penna mi scivola sulla carta colla facilit\u00e0 di un battello nell'acqua! scrivo e le idee gorgogliano nella mia mente e si urtano si confondono all'uscita, come quel liquido che per l'angustia della bocca non pu\u00f2 sgorgare dal vaso.\u00bb L'epistolario di Ippolito Nievo (508 lettere a familiari, amici, conoscenti, editori ecc., e altre CCLXXV scritte durante la sua permanenza nella Intendenza garibaldina) comprende lettere edite e inedite che sono state raccolte da Marcella Gorra.\n\"Antiafrodisiaco\".\n\"Antiafrodisiaco per l'amor platonico\" \u00e8 un romanzetto d'esordio di Ippolito Nievo, realistico e immediato, con dialoghi carichi di frecciatine sarcastiche, determinate dal rancore verso le donne, alla fine della relazione con l'amata Matilde Ferrari. La carica umoristica di Nievo ridicolizza il mito dell'amore romantico. Scritto nel 1851, rimase inedito fino al 1956.\nHa scritto Giovanni Maffei: \u00ab\u00c8 un piccolo romanzo o antiromanzo umoristico che Nievo non pens\u00f2 mai di pubblicare, dove nei personaggi di Incognito e della Morosina \u00e8 trasportata e ribaltata la storia dell'amore fra Ippolito e Matilde una riscrittura parodica e dissacrante della letteratura di sublimi passioni. [...] L'idea su cui Nievo lavora e da cui trae i suoi effetti comici \u00e8 il rovesciamento metodico del \"platonismo\" che aveva spirato nelle lettere in cinico e ilare o sghignazzante o perfino feroce realismo.\u00bb\n\"Il pipistrello\".\nScherzo umoristico in versi - pesante, anzi volgare - contro le donne di casa Ferrari, fu composto ai tempi di \"Antiafrodisiaco per l'amor platonico\", sull'onda del risentimento nei confronti di Matilde Ferrari. \nMatilde, vista alla distanza.\nDopo il furore del primo risentimento, la figura di Matilde Ferrari si stempera di ogni asperit\u00e0, nella memoria di Ippolito Nievo. Nel dedicare \"A M. F.\", (cio\u00e8 a Matilde Ferrari), la raccolta \"Versi\", pubblicata nel 1855, \u00aba emendare le asprezze e i sarcasmi scorsigli dalla penna (nell\"Antiafrodisiaco\" e altrove) dopo la fine del suo amore, e ad esprimere l'avvenuta riconciliazione coll'immagine di Matilde, Nievo simboleggia le virt\u00f9 finalmente riconosciute della donna in quelle di una farfalla affettuosa (Matilde, gli sembra ora, era una \"vergin alma / Che ai caldi si accendeva versi d'amore / Come esil farfalletta intorno al lume\").\u00bb La figura amata di Matilde riverbera, qua e l\u00e0, anche nei versi di \"Poesia d'un'anima. Brani del giornale d'un poeta\".\nForse \u00e8 Matilde Ferrari l'immagine di donna, nell'ultima pagina de \"Le confessioni d'un italiano\":\nUltimi anni.\nDario Ferrari - discendente di Luigi, fratello maggiore di Matilde - ha donato all'Archivio di Stato di Mantova cimeli e lettere di famiglia, tra cui dieci lettere, scritte da Matilde Ferrari a suo fratello Luigi che viveva in Messico: materiale inedito, di cui s'ignorava l'esistenza e che \u00e8 stato presentato a Mantova, durante la \"Settimana della Cultura\" del 2012. Queste lettere restituiscono una immagine diversa da quella che i nievisti avevano attribuito a Matilde Ferrari: non una donna romantica, un po' fragile, tenera, immatura, pronta a tradire un innamorato brillante come Ippolito Nievo; ma una donna attiva e forte e che si trov\u00f2 ad affrontare, dopo il dramma della morte improvvisa di Nievo, anche quello della terribile malattia di suo padre Ferdinando, colpito da una forma di demenza senile, di cui allora poco o nulla si sapeva e per cui non esistevano farmaci. Matilde e sua madre Maria Ballet, per salvare quel poco che restava del patrimonio familiare, devastato dalla follia delle spese paterne, ottennero dal tribunale di Venezia, competente per materia, di fare interdire Ferdinando Ferrari.\nNelle lettere a Luigi, solo in parte pubblicate, Matilde descrive anche la cupa atmosfera di Mantova, dopo la guerra del 1859: una citt\u00e0 che si spopolava di molti dei suoi abitanti, passati nei territori del Regno d'Italia; impoverita da una economia in recessione e riempita di soldati austriaci e croati, come ultima fortezza su una linea di confine."}
{"id": "6324765", "revid": "3115", "url": "https://it.wikipedia.org/wiki?curid=6324765", "title": "Jean-Pierre Abel-R\u00e9musat", "text": "Biografia.\nStudi\u00f2 lingua cinese e pubblic\u00f2 anche un saggio su lingua e letteratura cinese nel 1811. Nel 1814 fu nominato professore presso il Coll\u00e8ge de France, dove fu titolare della cattedra di lingua e di letteratura tartara e mancese (all'epoca infatti il mancese, lingua della dinastia Qing e di pi\u00f9 facile comprensione, era studiato assieme se non prima del cinese). Fu eletto membro dell'Acad\u00e9mie des inscriptions et belles-lettres nel 1815. Nel 1824 fu nominato curatore dei manoscritti orientali della Biblioth\u00e8que nationale de France, e poi nel 1832 divenne presidente della Biblioth\u00e8que. \nFu uno dei fondatori nel 1822 della Soci\u00e9t\u00e9 Asiatique, di cui \u00e8 stato segretario fino alla sua morte. Lavor\u00f2 anche all'Institut national des langues et civilisations orientales, annesso alla Biblioth\u00e8que nationale.\nJean-Pierre Abel-R\u00e9musat spos\u00f2 Jenny, figlia di Jean Lecamus (1762-1846), barone di Moulignon. Quando R\u00e9musat mor\u00ec, ella si rispos\u00f2 con Philippe I, (1778-1842), generale di brigata della Guardia Nazionale di Parigi e membro del Basso Reno (1837-1844).\nNel 1820 pubblic\u00f2 un'opera postuma dell'olandese Isaac Titsingh, \"M\u00e9moires et Anecdotes sur la Dynastie r\u00e9gnante des Djogouns\".\nMor\u00ec di colera il 3 giugno 1832."}
{"id": "6324770", "revid": "1305772", "url": "https://it.wikipedia.org/wiki?curid=6324770", "title": "Granblue Fantasy", "text": " \u00e8 un videogioco di ruolo giapponese sviluppato da Cygames, pubblicato nel 2014 da Mobage per Android e iOS. Una serie di light novel basata sul gioco, edita da Enterbrain, ha cominciato la pubblicazione a dicembre 2014, mentre un adattamento anime, prodotto da A-1 Pictures e intitolato \"Granblue Fantasy: The Animation\", \u00e8 stato trasmesso in Giappone tra il 1\u00ba aprile e il 24 giugno 2017.\nAltri media.\nLight novel.\nUna trasposizione letteraria in formato light novel di Miyabi Hasegawa \u00e8 edita da Enterbrain sotto l'etichetta Famits\u016b Bunko. Il primo volume \u00e8 stato pubblicato il 26 dicembre 2014 e al 30 marzo 2017 ne sono stati messi in vendita in tutto sette.\nUna seconda serie di light novel, intitolata e scritta da Toshihiko Tsukiji, \u00e8 edita da Fujimi Shob\u014d sotto l'etichetta Fujimi Fantasia Bunko. Due volumi sono stati pubblicati rispettivamente il 20 maggio e il 20 ottobre 2016.\nManga.\nUna trasposizione manga sceneggiata da Makoto Fugetsu e disegnata da Choco \u00e8 stata pubblicata dal 7 maggio 2016 al gennaio 2020 sulla rivista \"Cycomi\" edita da K\u014ddansha.\nIn Italia la serie \u00e8 stata pubblicata da Panini Comics sotto l'etichetta Planet Manga dal 6 settembre 2018 al 24 settembre 2020.\nAnime.\nAnnunciato il 17 settembre 2015 al Tokyo Game Show, un adattamento anime dal titolo , prodotto da A-1 Pictures per la regia di Ayako Kurata e Y\u016bki It\u014d e originariamente previsto per gennaio 2017, \u00e8 andato in onda dal 1\u00ba aprile al 24 giugno 2017. Il 21 gennaio 2017 \u00e8 stata invece trasmessa un'anteprima sotto forma di special televisivo, diretta da It\u014d col sottotitolo . Le sigle di apertura e chiusura della serie televisiva sono rispettivamente \"GO\" dei Bump of Chicken e di Haruhi. La colonna sonora \u00e8 stata composta da Nobuo Uematsu, Tsutomu Narita e Yasunori Nishiki. In varie parti del mondo gli episodi e lo special sono stati trasmessi in streaming in simulcast da Crunchyroll, Daisuki e Anime Strike; in particolare, in America del Nord i diritti sono stati acquistati da Aniplex of America. Un episodio OAV \u00e8 stato pubblicato in allegato al settimo e ultimo volume BD/DVD dell'edizione home video della serie il 25 ottobre 2017.\nAccoglienza.\nAd aprile 2018 il gioco ha raggiunto i venti milioni di utenti registrati. Tra gennaio e ottobre 2017 si \u00e8 classificato al settimo posto fra i giochi per dispositivi mobili pi\u00f9 lucrosi in Giappone incassando 20.9 miliardi di yen."}
{"id": "6324775", "revid": "38120", "url": "https://it.wikipedia.org/wiki?curid=6324775", "title": "Acapulco 1922 &amp; the Lonely Bull", "text": "Acapulco 1922 &amp; the Lonely Bull \u00e8 un album discografico a nome di Al Caiola e Ralph Marterie, pubblicato dalla casa discografica United Artists nel dicembre del 1962.\nMusicisti.\nNote aggiuntive"}
{"id": "6324777", "revid": "767487", "url": "https://it.wikipedia.org/wiki?curid=6324777", "title": "Adorabile nemica", "text": "Adorabile nemica (\"The Last Word\") \u00e8 un film del 2017 diretto da Mark Pellington, con protagoniste Shirley MacLaine e Amanda Seyfried.\nTrama.\nHarriett Lauler \u00e8 una dispotica ex donna d'affari in pensione abituata ad avere il controllo di tutto, compreso il proprio necrologio. Per questo incarica l'ambiziosa giornalista Anne Sherman di scrivere la storia della sua vita. Tra le due donne si instaurer\u00e0 una forte amicizia.\nDistribuzione.\nIl film \u00e8 stato presentato in anteprima al Sundance Film Festival 2017. \u00c8 stato distribuito nelle sale cinematografiche statunitensi il 3 marzo 2017, mentre in quelle italiane \u00e8 uscito il 4 maggio dello stesso anno."}
{"id": "6324786", "revid": "712828", "url": "https://it.wikipedia.org/wiki?curid=6324786", "title": "Flotta dei 7", "text": ""}
{"id": "6324788", "revid": "113192026", "url": "https://it.wikipedia.org/wiki?curid=6324788", "title": "Andr\u00e9 Bellessort", "text": "Biografia.\nPoeta, critico e saggista, sulla base dei suoi viaggi (America Meridionale, Estremo Oriente e Paesi scandinavi) scrisse vari resoconti in forma di racconto; tra questi: \"Les journ\u00e9es et les nuits japonaises\", in cui raccolse una serie di impressioni di un suo lungo viaggio in Giappone; un Giappone che appare \u00abimmensamente differente e lontano da tutto \nci\u00f2 che sa d'europeo\u00bb, con i suoi \u00abpaesaggi fatati, i suoi mille templi, i suoi quartieri allegri, la sua cortesia feudale, antiquata, aristocratica, con tutto il suo colorito esotico\u00bb.\nNel 1934 pubblic\u00f2 in due volumi, per Gallimard, l'edizione critica dei \"Carnets\" di Joubert.\nDedic\u00f2 molti scritti all'opera di Virgilio, realizzando anche una traduzione in prosa dell\"'Eneide\".\nFu membro, oltre che segretario perpetuo, dell'Acad\u00e9mie fran\u00e7aise e segretario generale della \"Revue des Deux Mondes\". Politicamente fu vicino all'Action fran\u00e7aise.\nIn Italia, Eugenio Montale recens\u00ec il suo \"Le cr\u00e9puscule d'Elseneu\" sulla rivista \"Il Convegno\".\nFu insegnante di latino, al liceo, di Robert Brasillach, che lo rievoc\u00f2 con affetto nel primo capitolo di \"Notre avant-guerre\": "}
{"id": "6324790", "revid": "945903", "url": "https://it.wikipedia.org/wiki?curid=6324790", "title": "Acapulco 1922 &amp; The Lonely Bull", "text": ""}
{"id": "6324827", "revid": "125740953", "url": "https://it.wikipedia.org/wiki?curid=6324827", "title": "MacGyver (serie televisiva 2016)", "text": "MacGyver \u00e8 una serie televisiva di azione-avventura statunitense, ideata da Peter M. Lenkov e interpretata da Lucas Till nel ruolo del protagonista. Trasmessa dal 23 settembre 2016 al 30 aprile 2021 sul canale CBS, si tratta di un remake dell'omonima serie televisiva ABC, andata in onda dal 1985 al 1992.\nIl 17 ottobre 2016 la CBS ha ordinato un'intera stagione di 21 episodi. Il 23 marzo 2017 la serie viene rinnovata per una seconda stagione, presentata in anteprima il 29 settembre 2017. Il 18 aprile 2018 la CBS ha rinnovato la serie per una terza stagione.\nIl 9 maggio 2019, \u00e8 stata rinnovata per una quarta stagione. A maggio 2020, la CBS ha rinnovato la serie per una quinta stagione che \u00e8 stata presentata per la prima volta il 4 dicembre 2020. Nell'aprile 2021, la CBS ha annunciato che la quinta stagione sarebbe stata l'ultima della serie. Il finale \u00e8 andato quindi in onda il successivo 30 aprile. \"MacGyver\" \u00e8 ambientata nello stesso universo immaginario di altre due serie, entrambe sviluppate anche da Lenkov e reboot di storiche serie televisive poliziesche: \"Hawaii Five-0\" e \"Magnum P.I.\". \nIn Italia la serie ha debuttato in prima visione assoluta su Rai 2 il 6 giugno 2017.\nTrama.\nAngus \"Mac\" MacGyver lavora in un'organizzazione governativa statunitense segreta dove egli usa il suo straordinario talento per risolvere i problemi e la sua vasta conoscenza della scienza per salvare vite umane.\nCrossover.\nIl 9 febbraio 2017 CBS ha annunciato un crossover tra le serie \"MacGyver\" e \"Hawaii Five-0\" in un episodio speciale chiamato \"Flashlight\" e trasmesso il 10 marzo 2017."}
{"id": "6324830", "revid": "290948", "url": "https://it.wikipedia.org/wiki?curid=6324830", "title": "Valutazione dei rischi", "text": ""}
{"id": "6324833", "revid": "729019", "url": "https://it.wikipedia.org/wiki?curid=6324833", "title": "B83", "text": "La B83 \u00e8 una bomba all'idrogeno di produzione statunitense, entrata in servizio a partire dal 1983 e ancora in uso. La B83 \u00e8 una bomba aeronautica a caduta libera, non guidata, e la sua detonazione rilascia un'energia pari a 1,2 megatoni di equivalente in TNT, fatto che la rende la pi\u00f9 potente bomba a caduta libera in dotazione alla United States Air Force.\nLa bomba \u00e8 lunga 3,7 metri e ha un diametro di 460 millimetri. Il dispositivo nucleare che costituisce la parte attiva della bomba, distinta dal paracadute freno e dai dispositivi di sicurezza quale il Permissive Action Link (PAL), occupa uno spazio compreso tra gli 0,92 e i 1,24 metri ed \u00e8 situato nella parte anteriore, come evidenziato dal posizionamento molto avanzato dei \"lugs\", ovvero i dispositivi ad anello con cui viene agganciata ai piloni di trasporto degli aerei su cui viene caricata."}
{"id": "6324834", "revid": "712828", "url": "https://it.wikipedia.org/wiki?curid=6324834", "title": "Miss Golden Week", "text": ""}
{"id": "6324836", "revid": "76963", "url": "https://it.wikipedia.org/wiki?curid=6324836", "title": "Leopold Kupelwieser", "text": "Biografia.\nEra il figlio di Johann Baptist Georg Kilian Kupelwieser (1760-1813), co-proprietario di una fabbrica che produceva articoli per la tavola. Il suo talento fu riconosciuto in et\u00e0 precoce dallo scultore Franz Anton von Zauner.\nStudi\u00f2 presso l'accademia di belle arti di Vienna. Durante un soggiorno a Roma nel 1824, venne sotto l'influenza del pittore Friedrich Overbeck. Dopo la morte del nobile russo, Alexander Berezin, torn\u00f2 a Vienna dove divent\u00f2 un pittore illustratore e ritrattista. Egli e suo fratello maggiore, Josef Kupelwieser, erano molto amici di Schubert, per il quale suo fratello scrisse anche un libretto per l'opera, \"Fierrabras.\"\nNel 1826, spos\u00f2 Maria Johanna Evangelista Augustina Stephania Theodora Lutz, che gli diede otto figli. Nel 1837, divent\u00f2 professore di pittura storica presso l'accademia di Vienna e, nel 1850, \u00e8 stato insignito della Croce di Cavaliere dell'Ordine di Francesco Giuseppe.\nIn questo periodo \u00e8 stato coinvolto nella pittura delle pale d'altare religiose e affreschi. All'et\u00e0 di sessant'anni si ammal\u00f2 di malaria , che lo port\u00f2 alla morte il 17 novembre 1862.\nNel 1894, una strada fu a lui intitolata e un francobollo commemorativo \u00e8 stato emesso nel 1996."}
{"id": "6324842", "revid": "1305772", "url": "https://it.wikipedia.org/wiki?curid=6324842", "title": "Seiken Densetsu 3", "text": " \u00e8 un videogioco di ruolo sviluppato e pubblicato nel 1995 da Square per Super Nintendo Entertainment System. Terzo titolo della serie \"Mana\", al contrario dei precedenti giochi \u00e8 stato distribuito esclusivamente in Giappone. Il videogioco \u00e8 incluso nella raccolta \"Collection of Mana\" per Nintendo Switch, distribuita in Giappone nel 2017. Nel 2020 viene pubblicato un remake del gioco dal titolo \"Trials of Mana\" per PlayStation 4, Switch e distribuita per personal computer tramite Steam."}
{"id": "6324844", "revid": "767487", "url": "https://it.wikipedia.org/wiki?curid=6324844", "title": "Francesco Villa (attore)", "text": ""}
{"id": "6324847", "revid": "729019", "url": "https://it.wikipedia.org/wiki?curid=6324847", "title": "Tullio De Piscopo - Live", "text": "Tullio De Piscopo - live \u00e8 un album di Tullio De Piscopo, pubblicato nel 1981."}
{"id": "6324848", "revid": "478814", "url": "https://it.wikipedia.org/wiki?curid=6324848", "title": "Sainyabuli", "text": ""}
{"id": "6324850", "revid": "1543377", "url": "https://it.wikipedia.org/wiki?curid=6324850", "title": "Fondazione Alexander von Humboldt", "text": "La Fondazione Alexander von Humboldt (in tedesco: \"Alexander von Humboldt-Stiftung\") \u00e8 una fondazione no-profit istituita dal governo della Repubblica Federale di Germania nel 1953. Originariamente la societ\u00e0 fu fondata a Berlino nel 1860, poco dopo la morte del naturalista Alexander von Humboldt, ma perse il suo capitale durante il periodo di iperinflazione del 1923. La fondazione fu ristabilita nel 1925 dalla Repubblica di Weimar, con l\u2019intento di attrarre e dare supporto a studenti e accademici stranieri. Nel 1945 per\u00f2, cess\u00f2 di funzionare. La fondazione nella sua forma attuale fu stabilita nel 1953 dal governo di Konrad Adenauer, con il premio Nobel per la fisica Werner Heisenberg come primo presidente. Oggi la Fondazione Alexander von Humboldt promuove la collaborazione tra scienziati ed accademici tedeschi ed internazionali ed \u00e8 finanziata dai ministeri tedeschi degli affari esteri, dell\u2019economia e dell\u2019istruzione e della ricerca, oltre che ad una serie di altri enti nazionali ed internazionali.\nOgni anno la fondazione assegna centinaia di premi e borse di ricerca a scienziati ed accademici stranieri che si occupano principalmente di scienze naturali, matematica e studi umanistici, e che vogliono trasferirsi in Germania per lavorare su un progetto da loro definito in cooperazione con istituti e gruppi di ricerca tedeschi. I premi e le borse dalla fondazione sono tra i pi\u00f9 prestigiosi in Germania, la quale vanta un network di oltre 28.000 ex-borsisti in 140 paesi, tra cui pi\u00f9 di 50 premi Nobel."}
{"id": "6324851", "revid": "729019", "url": "https://it.wikipedia.org/wiki?curid=6324851", "title": "Tour dei British and Irish Lions 2017", "text": "Il tour dei British and Irish Lions 2017 fu il 31\u00ba \"tour\" ufficiale della formazione interbritannica di rugby a 15 dei British and Irish Lions; si tiene per la 12\u00aa volta in Nuova Zelanda, dal 3 giugno all'8 luglio 2017, e consiste in una serie di 10 incontri, di cui tre \"test match\" contro gli \"All Blacks\" (ad Auckland, Wellington e di nuovo ad Auckland), programmati per gli ultimi tre sabati della spedizione.\nDegli altri sette incontri, cinque sono contro altrettante \"franchise\" neozelandesi in Super Rugby (, , , e ), una contro gli , formazione provinciale a inviti, e i .\nI Lions non vincono una serie in Nuova Zelanda dal \"tour\" del 1971 n\u00e9 vincono due serie consecutivamente dal 1974; fossero quindi riusciti a vincere due \"test match\" su tre avrebbero messo la parola fine a un record negativo pluridecennale. Nella serie pi\u00f9 attesa del decennio otterranno per\u00f2 solo una vittoria, un pareggio e una sconfitta.\nPeraltro anche il bilancio dei confronti con le franchigie della conference neozelandese del Super Rugby \u00e8 un pareggio, dato dalla vittoria contro Crusaders e Chiefs, il pareggio contro gli Hurricanes e le sconfitte contro Blues e Highlanders. I Lions vincono le sfide contro i New Zealand Barbarians e i Maori All Black, chiudendo il tour con un bilancio positivo - 5 vittorie, 2 pareggi e 3 sconfitte -, ottenendo buoni risultati in terra neozelandese\nEsattamente come quattro anni prima, allenatore capo della squadra dei British Lions \u00e8 il neozelandese Warren Gatland, mentre capitano \u00e8 ancora il gallese Sam Warburton."}
{"id": "6324853", "revid": "466539", "url": "https://it.wikipedia.org/wiki?curid=6324853", "title": "Mar\u00eda de Maeztu", "text": " \nMembro della prestigiosa famiglia \"de Maeztu\", diresse e promosse la \"Residencia de Se\u00f1oritas\" tra il 1915 e il 1935, fece parte della giunta direttiva dell\u2019\"Istituto-Scuola\" e presiedette il \"Lyceum Club femminile\" dal 1926 al 1936. Mor\u00ec in Argentina all\u2019et\u00e0 di 66 anni.\nBiografia.\nFiglia dell'ingegnere Manuel de Maeztu Rodr\u00edguez, possidente cubano di origine navarra, e di Juana Whitney, a sua volta figlia di un diplomatico inglese. Si stabilirono a Vitoria. La morte del padre a Cuba e problemi amministrativi riguardanti la sua eredit\u00e0, lasciarono Juana Whitney e ai suoi cinque figli, Ramiro, \u00c1ngela, Miguel, Mar\u00eda y Gustavo, in una situazione precaria. Laureatasi Mar\u00eda alla \"Scuola Normale di Insegnamento\" di Vitoria (1896-1898), la famiglia dovette trasferirsi a Bilbao, citt\u00e0 in cui Juana organizz\u00f2 l\"'accademia anglo-francese\", una specie di residenza per ragazze dove sua figlia Mar\u00eda collabor\u00f2 attivamente.\nNel 1902 Mar\u00eda de Maeztu inizi\u00f2 a lavorare come maestra in una scuola pubblica di Santander, da dove fu trasferita a Bilbao cinque mesi dopo, terminando il suo vagabondaggio a Madrid nel 1909. Dalla sua esperienza come maestra di scuola trarr\u00e0 alcune conclusioni come quella espressa all'Universit\u00e0 di Oviedo anni dopo:\nNel frattempo prosegu\u00ec la sua istruzione universitaria. Ottenuto il baccellierato all'Istituto di Vitoria nel 1907, due anni pi\u00f9 tardi si laure\u00f2 come alunna \"non-ufficiale\" all'Universit\u00e0 di Salamanca, completando gli studi all'Universit\u00e0 Complutense di Madrid, dove si sarebbe laureata il Lettere e Filosofia nel 1915.\nAl servizio della \"Giunta per l'ampliamento degli studi e l'investigazione scientifica\" dal 1908, la sua conoscenza delle lingue, poco frequente in Spagna all'epoca, e il suo animo deciso e impegnato la resero un'alunna idonea a vari progetti. Pertanto, fece parte della commissione nominata dal governo per il certamen pedagogico tenuto a Londra. Al suo ritorno, presso la societ\u00e0 bilbaina \"el Sitio\", tenne una conferenza in cui osservava che:\nLa formazione internazionale di Mar\u00eda prosegu\u00ec negli anni successivi, con viaggi a Bruxelles nel 1910 e in Germania, dove all'Universit\u00e0 di Marburgo fu alunna di Natorp e Hartman nel 1912.Al suo ritorno, entr\u00f2 al \"Centro di studi storici\", nel circolo di Jos\u00e9 Ortega y Gasset.\nLa Residenza delle Signorine e l'Istituto-Scuola.\nCreata a Madrid dalla \"Giunta per l'ampliamento degli studi e l'investigazione scientifica\", la \"Residenza Internazionale delle Signorine\" ebbe Mar\u00eda de Maeztu come responsabile della sua organizzazione e direzione.\nRicopr\u00ec questo incarico dal 1915 al 1936, e ben presto questo divenne il grande progetto della sua vita. In un articolo intitolato \"\u00abL'unica cosa che chiediamo\u00bb\" e pubblicato dalla rivista \"La donna moderna\", spieg\u00f2 la sua posizione rispetto alla liberazione della donna:\nMar\u00eda de Maeztu riusc\u00ec a conciliare il suo incarico nelle Residenza delle signorine con la direzione di uno dei dipartimenti dell'Istituto-Scuola creato dalla \"Jae\" (la Giunta per l'ampliamento degli studi) nel 1918, dove pot\u00e9 diffondere ancor di pi\u00f9 il suo bagaglio di idee pedagogiche.\nLyceum e femminismo.\nMar\u00eda de Maeztu fond\u00f2 e presiedette dal 1926, il \"Lyceum Femminile\", analogo e quelli gi\u00e0 esistenti in Europa; sebbene a principio lei sostenesse la necessit\u00e0 di un istituto misto, dovette alla fine accettare il regolamento vigente in Europa. Il Lyceum aveva come obiettivo quello di fomentare lo spirito collettivo delle donne e di essere anche un luogo aperto alle donne sposate che non volevano essere confinate esclusivamente alle quattro pareti della loro casa. Fu inaugurato alla presenza di centocinquanta donne di ogni classe sociale. Seguendo il modello internazionale, il Lyceum disponeva di sezioni di letteratura, scienze, arti plastiche ed industriali, sociale, musica e internazionale. Mar\u00eda de Maeztu organizzava corsi, conferenze, concerti, esposizioni, alla presenza di intellettuali, scienziati e artisti nazionali e stranieri. Garc\u00eda Lorca vi lesse il suo libro \"Poeta a New York\" e tenne nei suoi salotti la conferenza \"Immaginazione, ispirazione ed evasione nella poesia\"; anche Miguel de Unamuno vi lesse la sua tragedia \"Rachele incatenata\". Dal canto suo, Carmen Monne Baroja, per raccogliere fondi, organizz\u00f2 funzioni e lotterie di quadri nel suo teatrino di affezionati \"\u00abIl merlo bianco\u00bb\".\nFurono vicepresidenti del Lyceum Isabel Oyarz\u00e1bal e Victoria Kent; segretaria, Zenobia Camprub\u00ed; vicesegretaria, Helen Phipps; tesoriera, Amalia Galinizoga, y bibliotecaria, Mar\u00eda Martos de Baeza. Parteciparono anche Margarita Nelken, Mar\u00eda Lej\u00e1rraga, Carmen Baroja, Ernestina de Champourc\u00edn, Concha M\u00e9ndez, Mar\u00eda Teresa Le\u00f3n, Elena Fort\u00fan, Mabel P\u00e9rez de Ayala. La presidenza onorifica l'ebbero la regina Vittoria Eugenia y la Duchessa di Alba.\nDeputata durante la dittatura.\nDurante la dittadura di Primo de Rivera, Mar\u00eda, appoggiata da suo fratello Ramiro, accett\u00f2, insieme ad altre dodici donne- di diventare membro dell'Assemblea Nazionale, nella sezione dedicata all'educazione. Pi\u00f9 tardi, negli anni trenta, fu membro del Consiglio di Istruzione Pubblica, ed anche membro del Consiglio Nazionale di Cultura. Ebbe accesso all'insegnamento universitario nel 1932, nell'appena creata \"Sezione di Pedagogia\" della facolt\u00e0 di Lettere e Filosofia dell'Universit\u00e0 Centrale.\nEsilio in Argentina.\nAllo scoppio della guerra civile nel 1936, la fucilazione del fratello Ramiro, intellettuale novantottista che dopo una giovinezza tra le file del liberalismo radicale era passato all'ideologia della destra nazionalista, costitu\u00ec un duro colpo per Mar\u00eda. Allontanata dal suo incarico alla Residenza delle Signorine - ma secondo alcune fonti fu lei a dimettersi-, lasci\u00f2 la Spagna per Buenos Aires, dove fiss\u00f2 la sua residenza e nella cui universit\u00e0 pot\u00e9 insegnare Storia dell'Educazione, cattedra che mantenne fino alla morte. Torn\u00f2 in Spagna nel febbraio 1947, a causa della morte del fratello Gustavo - autore del suo ritratto \"Mia sorella Mar\u00eda\"-, per\u00f2 poi torn\u00f2 a Buenos Aires, dove mor\u00ec due anni dopo. Il suo corpo venne restituito alla Spagna e sepolto nel mausoleo di famiglia ad Estella, in Navarra."}
{"id": "6324855", "revid": "108785249", "url": "https://it.wikipedia.org/wiki?curid=6324855", "title": "Henrietta Lange", "text": "Henrietta Lange, conosciuta da amici e colleghi come Hetty \u00e8 un personaggio della serie televisiva \"\", interpretato dall'attrice Premio Oscar, Linda Hunt.\nBiografia.\nHenrietta Lange \u00e8 la Responsabile dell'Ufficio Progetti Speciali del NCIS, situato a Los Angeles dal 2008, quando ha preso il posto di Lara Macy. In passato era un agente segreto e le sue gesta sono avvolte da un alone di mistero. Ha girato il mondo compiendo imprese incredibili che la rendono una vera e propria leggenda vivente all'interno dell'agenzia e oltre. Durante la sua vita ha avuto numerose liaison con personaggi di fama mondiale come Frank Sinatra e George Hamilton e inoltre ha appreso a parlare oltre dieci lingue diverse. Ha compiuto numerose imprese come la vittoria di una medaglia olimpica e la scalata del K2. Risulta essere la prima donna ad aver raggiunta la vetta del monte. \nEssendo una delle migliori spie americane della Guerra Fredda, ha numerosi contatti in tutte le agenzie di intelligence, che non esita a sfruttare quando un caso lo renda necessario. \nNel 1999 un agente a lei sottoposto ha perso la vita in una missione e da quel giorno la donna ha messo la vita dei suoi colleghi al primo posto fra le sue priorit\u00e0 di capo. Lo stesso episodio si \u00e8 per\u00f2 ripetuto nella prima stagione, con la morte del giovane Dominic Vail. In seguito a questi avvenimenti Hetty si \u00e8 dimessa dal suo ruolo, salvo poi tornare sui suoi passi. \nLa donna ha avuto un ruolo fondamentale nel passato di Callen. In effetti Hetty era collega ed amica di Clara, la madre di Grisha. Bench\u00e9 la CIA avesse chiesto a Hetty di non preoccuparsi di Clara Callen e dei suoi due figli lei \u00e8 intervenuta lo stesso, riuscendo a salvare la vita soltanto al piccolo. In seguito Grisha \u00e8 stato affidato a numerose famiglie senza mai conoscere il padre ma per tutta la sua vita Hetty ha segretamente vegliato su di lui."}
{"id": "6324857", "revid": "729019", "url": "https://it.wikipedia.org/wiki?curid=6324857", "title": "Sentiero europeo E7", "text": "Il sentiero europeo E7 \u00e8 un sentiero europeo che parte dalle Canarie, passa per il Portogallo, Spagna, Andorra, Francia, Monaco, Francia, Italia, Slovenia, Croazia, Ungheria, Romania. Termina a Costanza in Romania."}
{"id": "6324861", "revid": "24823", "url": "https://it.wikipedia.org/wiki?curid=6324861", "title": "Paradise Village", "text": "Paradise Village \u00e8 un album discografico a nome di \"Al Caiola and His Islanders\", pubblicato dalla casa discografica United Artists Records nel febbraio del 1963.\nMusicisti.\nNote aggiuntive"}
{"id": "6324887", "revid": "1498232", "url": "https://it.wikipedia.org/wiki?curid=6324887", "title": "Nikon D5600", "text": "La Nikon D5600 \u00e8 una fotocamera DSLR che monta un sensore CMOS DX (APS-C) da 24,7 Mpixel. L'annuncio ufficiale da parte di Nikon avviene il giorno 10 novembre 2016. Sostituisce il modello precedente D5500 anche se nel momento del lancio sul mercato della D5600 \u00e8 ancora presente a listino.\nQuesto modello, al momento del lancio, si posiziona fra la D3400 e la D7200. Eredita lo stesso processore (EXPEED 4), la gamma ISO, la frequenza massima di ripresa (5 fps) e lo schermo tattile ad angolazione variabile dal modello precedente."}
{"id": "6324888", "revid": "149485", "url": "https://it.wikipedia.org/wiki?curid=6324888", "title": "Campionati europei di canottaggio 1894", "text": "I Campionati europei di canottaggio 1894 si disputarono a M\u00e2con (Francia) e furono la II edizione dei Campionati europei di canottaggio.\nTrieste, all'epoca parte dell'Impero austro-ungarico, venne indicata nei resoconti con il solo nome della citt\u00e0.\nProgramma.\nLe quattro gare si svolsero nella giornata del 16 settembre 1894."}
{"id": "6324896", "revid": "890623", "url": "https://it.wikipedia.org/wiki?curid=6324896", "title": "Arzaga", "text": ""}
{"id": "6324897", "revid": "1543377", "url": "https://it.wikipedia.org/wiki?curid=6324897", "title": "Diritti LGBT in Austria", "text": "I diritti delle persone lesbiche, gay, bisessuali e transgender (LGBT) in Austria sono diventati nel corso degli anni una realt\u00e0 riconosciuta. L'attivit\u00e0 sessuale tra persone dello stesso sesso, sia maschile sia femminile, \u00e8 del tutto legale in Austria, le unioni civili registrate sono state introdotte nel 2010, l'adozione del configlio nel 2013, mentre il pieno riconoscimento dell'adozione congiunta \u00e8 stata disposta dalla corte costituzionale austriaca nel gennaio 2015. Il matrimonio tra persone dello stesso sesso viene riconosciuto dal 1 gennaio 2019.\nIl paese, seppur influenzato dal cattolicesimo romano, \u00e8 lentamente diventato pi\u00f9 liberale tramite le leggi e attraverso l'evoluzione delle opinioni sociali in materia di orientamento sessuale e di identit\u00e0 di genere.\nLeggi riguardanti l'attivit\u00e0 sessuale tra persone dello stesso sesso.\nGli atti sessuali compiuti con persone dello stesso sesso sono legali dal 1971. Nel 2002, l'et\u00e0 del consenso \u00e8 stata equiparata a quella eterosessuale da una decisione giudiziaria ed \u00e8 passata da 18 a 14 anni di et\u00e0. Alle persone LGBT non viene vietato di svolgere il servizio militare.\nRiconoscimento delle relazioni omosessuali.\nA seguito della sentenza della Corte europea dei diritti dell'uomo nel giudizio \"Karner v. Austria\", pronunciata nel 2003, alle coppie conviventi dello stesso sesso sono stati assegnati gli stessi diritti delle coppie conviventi eterosessuali.\nIn un primo momento previste per il 2007, le unioni registrate sono state legalizzate in Austria a partire dal 1 gennaio 2010.\nIl governo non ha legalizzato il matrimonio omosessuale a causa dell'opposizione da parte del Partito Popolare Austriaco (\u00d6VP). I Verdi (\"Die Gr\u00fcnen\") hanno tuttavia presentato un disegno di legge in parlamento, e nel 2015 \u00e8 stata ideata un'iniziativa di un gruppo di cittadini, riuniti sotto la denominazione di 'Ehe Gleich!', che ha presentato una petizione in cui si chiede al Parlamento austriaco di prendere in considerazione la legalizzazione del matrimonio omosessuale. Essi, inoltre, hanno presentato una querela, sfidando la legge vigente, ma l'iniziativa giudiziaria \u00e8 stata respinta dal giudice. Una seconda causa \u00e8 stata intentata il 21 marzo 2016 a Linz. Il 15 aprile 2016, il giudice ha respinto il caso.\nMatrimonio omosessuale.\nIl 5 dicembre 2017 la corte costituzionale austriaca ha dichiarato il divieto al matrimonio omosessuale incostituzionale e, di conseguenza, ha reso obbligatoria l'abolizione di tale divieto entro il 31 dicembre 2018.\nIl 1\u00ba gennaio 2019 il matrimonio egualitario \u00e8 entrato in vigore in Austria.\nAdozione e pianificazione familiare.\nIl 19 febbraio 2013 la Corte europea dei diritti dell'uomo ha pronunciato, in \"X and Others v. Austria\", una decisione secondo cui il partner in un'unione tra persone dello stesso sesso ha il diritto di adottare il figlio biologico del proprio partner. Il 4 luglio 2013, il parlamento austriaco ha approvato un disegno di legge governativo che permette l'adozione del figlio del coniuge da parte di coppie dello stesso sesso. La legge \u00e8 entrata in vigore il 1 \u00b0 agosto 2013.\nNel mese di gennaio 2015 la Corte Costituzionale ha trovato un motivo di incostituzionalit\u00e0 nelle norme esistenti in materia di adozione e ha ordinato di modificarle entro il 31 dicembre 2015 per poter consentire l'adozione congiunta da parte di coppie dello stesso sesso. Il 30 ottobre 2015 il ministro della Giustizia ha annunciato che il divieto non sarebbe stato pi\u00f9 in vigore a partire dal 1\u00ba gennaio 2016, rendendo effettiva la decisione della Corte d'annullare il divieto di adozione congiunta.\nInoltre, le coppie lesbiche possono ottenere l'accesso alla fecondazione artificiale.\nProtezioni contro la discriminazione.\nNel Codice del Lavoro federale \u00e8 stata inserita una normativa antidiscriminazione a partire dal 2004, per dar seguito all'attuazione della legislazione dell'Unione europea che vieta la discriminazione. Sei delle nove repubbliche federali, nel loro ambito di competenza, hanno emanato delle leggi anti-discriminazione che coprono anche l'orientamento sessuale. La legge di polizia sulla sicurezza del 1993 richiede alla forza pubblica di astenersi da qualsiasi azione che possa dare l'impressione di pregiudizi o che potrebbero essere percepite come una discriminazione sulla base dell'orientamento sessuale.\nLo Stato di Vienna ha avuto la sua legge sulla protezione della giovent\u00f9 dal 2002, e una citt\u00e0, Bludenz, nel 1998 ha adottato una dichiarazione simbolica anti-discriminazione che comprende l'orientamento sessuale.\nLa Costituzione federale protegge tutti i cittadini allo stesso modo e dal 2017 sono state implementate per le persone LGBT, a livello nazionale, leggi antidiscriminatorie nella fornitura di beni e servizi.\nCondizioni di vita.\nLa comunit\u00e0 gay si aggrega in tutte le citt\u00e0 pi\u00f9 grandi, come Vienna, Linz, Innsbruck, Salisburgo e Graz.\nOgni anno si svolge a Vienna una manifestazione di Gay Pride (\"Regenbogenparade\"-parata arcobaleno).\nOpinione pubblica.\nUn sondaggio dell'Unione europea del 2006, su un campione di 30.000 persone, ha scoperto che il sostegno al matrimonio egualitario tra gli austriaci era del 49%.\nUn sondaggio del 2017 ha rivelato che il 59% degli austriaci supportava il matrimonio egualitario, il 25% si diceva contrario mentre il 16% non esprimeva alcun giudizio."}
{"id": "6324899", "revid": "122298559", "url": "https://it.wikipedia.org/wiki?curid=6324899", "title": "Marcos Madrigal", "text": "Biografia.\nMarcos Madrigal ha appena tre anni quando inizia lo studio del pianoforte.\nSi diploma nel 2007 con il massimo dei voti presso l'Instituto Superior de Arte di L'Avana, sotto la guida della celeberrima pianista Teresita Junco.\nSegue corsi di perfezionamento presso il Conservatorio della Svizzera Italiana, a Lugano, e presso la prestigiosa Accademia Internazionale del Pianoforte Lago di Como, dove riceve lezioni dai maestri Andreas Staier, Dimitri Bashkirov, Fou Ts\u2019ong, John Perry, Malcolm Bilson ed \u00e8 seguito in particolar modo dal maestro William Grant Nabor\u00e9.\nSi \u00e8 esibito in concerto, sia come solista sia con orchestra, in molte delle principali sale da concerto del mondo, come il Teatro Col\u00f3n di Buenos Aires, l'Auditorium Parco della Musica di Roma, la Queen Elizabeth Hall di Londra, la National Concert Hall di Dublino, l'Auditorium Manuel de Falla di Granada, il Teatro dell'Opera di Bucarest, il Volkstheater di Vienna, il Teatro Rossini di Pesaro, il Teatro delle Muse di Ancona, il Teatro Gentile da Fabriano di Fabriano, il Teatro G\u00f3ngora di Cordova ed il Qintai Grand Theater di Wuhan, collaborando con importanti direttori d'orchestra quali Claudio Abbado, Leo Brouwer, Paul Mann, Arturo Enrique Diemecke e Lorenzo Ramos.\nHa collaborato inoltre a diversi progetti con il compositore Premio Oscar Nicola Piovani, cos\u00ec come con altri compositori legati al mondo del cinema e del teatro.\nNel 2015 debutta negli Stati Uniti in un concerto presso la Finney Hall di Oberlin, Ohio.\nDal 2017 \u00e8 Direttore Artistico di \"Habana Cl\u00e1sica\", festival internazionale di musica classica con sede nella capitale cubana.\nRiconoscimenti.\n\u00c8 vincitore di numerosi concorsi internazionali, tra i quali possiamo citare il Premio Ja\u00e9n (Spagna), il Concorso Internazionale di Pianoforte Ciudad Panama (Panama), il Concorso Internazionale di Pianoforte Mar\u00eda Clara Cullel (Costa Rica), il Premio Europeo di Esecuzione Pianistica di Avezzano ed il Concorso Internazionale Ignacio Cervantes di L'Avana.\nNel 2012 gli viene conferito il premio \"Premio Internazionale Medaglia d\u2019Oro Maison des Artistes\", assegnato dall'Associazione no profit di Cultura, Arte, Scienza e Impegno Sociale di Roma.\nRegistrazioni.\nTra le sue registrazioni pi\u00f9 recenti troviamo: \"Homo Ludens\", con il maestro Leo Brouwer; \"Concierto a Ocho Manos\", con la pianista Teresita Junco; l\u2019\"Opera Omnia per Pianoforte e Orchestra\" di Jos\u00e9 Mar\u00eda Vitier; il monografico dedicato al compositore Ernesto Lecuona, \"Cuba\", acclamato dalla critica e vincitore di molti premi internazionali tra cui il \"Choc de Classica\" (Francia), il \"Cubadisco 2016\" (Cuba), il \"Mel\u00f3mano de Oro\" (Spagna) e le \"5 stelle Diapason\" (Francia).\nHa registrato, inoltre, concerti dal vivo e diverse trasmissioni per alcune tra le pi\u00f9 importanti emittenti radiofoniche in tutto il mondo, tra cui la BBC, Radio Vaticana, Radiotelevisione Svizzera RSI, Radio Suisse Romande e Rai Radio 3, che nel 2013 ha trasmesso un documentario in cinque puntate dedicato alla sua vita dal titolo \"Piano Libre \u2013 L\u2019altra musica di Cuba\".\nCollegamenti esterni.\n\"Sito ufficiale\", \"marcosmadrigal.com\""}
{"id": "6324902", "revid": "150308", "url": "https://it.wikipedia.org/wiki?curid=6324902", "title": "Good Girls", "text": ""}
{"id": "6324911", "revid": "729019", "url": "https://it.wikipedia.org/wiki?curid=6324911", "title": "Album (Tullio De Piscopo)", "text": "Album \u00e8 un album di Tullio De Piscopo, pubblicato nel 1989.\nIl disco contiene il brano \"E allora e allora\", ventesimo classificato al Festival di Sanremo."}
{"id": "6324919", "revid": "21880", "url": "https://it.wikipedia.org/wiki?curid=6324919", "title": "Gibber", "text": ""}
{"id": "6324926", "revid": "767487", "url": "https://it.wikipedia.org/wiki?curid=6324926", "title": "Perch\u00e9 i gatti", "text": "Perch\u00e9 i gatti \u00e8 un film drammatico del 1973 diretto da Fons Rademakers, tratto dal romanzo omonimo di Nicolas Freeling.\nTrama.\nAd Amsterdam, l'Ispettore Van der Valk della polizia \u00e8 sulle tracce di un gruppo criminale di ragazzi di famiglie agiate che assalgono donne per passatempo."}
{"id": "6324927", "revid": "640277", "url": "https://it.wikipedia.org/wiki?curid=6324927", "title": "Attacco all'hotel Savoy", "text": ""}
{"id": "6324932", "revid": "52076", "url": "https://it.wikipedia.org/wiki?curid=6324932", "title": "Attentato al treno Nevsky Express (2009)", "text": ""}
{"id": "6324933", "revid": "110157", "url": "https://it.wikipedia.org/wiki?curid=6324933", "title": "Selvanesco", "text": "Selvanesco (\"Selvanesch\" in dialetto milanese) \u00e8 una localit\u00e0 rurale, appartenente al Municipio 5 di Milano.\nLa cascina.\nLa localit\u00e0 prende il nome dall'omonima cascina, che sorge lungo la \"Via Selvanesco\". Fu parte delle vicende meneghine fin dal 1400: Venne infatti infeudata a Balzarino Pusterla, affine dei Visconti, e, alla sua morte nel 1408, i beni vennero concessi a Anglesia Visconti, in difficolt\u00e0 economica, finch\u00e9 nel 1412 Filippo Maria Visconti pretese la restituzione ai monaci della Certosa di Pavia, a cui Balzarino voleva destinarli in origine. \n\u00c8 stato comune autonomo fino al 1757, anno in cui, con la promulgazione dell\u2019editto teresiano relativo alla divisione territoriale della Lombardia, al comune di Quintosole veniva aggregato quello di Salvanesco. Da allora, ne ha seguito le sorti, fino a diventare parte del comune di Milano.\nAll'interno di Selvanesco, oltre all'omonima cascina (la pi\u00f9 grande, che ha dato il nome al quartiere), si trovano altre cascine: Cascina Brandezzata, Cascina Gaggioli, Cascina Giugno e Le Cassinette. L'unica area urbanizzata che ricade nel territorio storico di Selvanesco \u00e8 l'area compresa tra Via Giuseppe Ripamonti e Via Virgilio Ferrari.\nInfrastrutture e trasporti.\nLa localit\u00e0 di Selvanesco \u00e8 lambita a est dalla Via Ripamonti e dalla Via Ferrari, che costituiscono la parte iniziale della SP ex SS 412 della Val Tidone che collega Milano al confine pavese, presso Landriano (ufficialmente la denominazione di strada provinciale comincia presso il confine con il comune di Opera).\nData la natura rurale e la bassa urbanizzazione dell'area, Selvanesco non \u00e8 servito da linee metropolitane o ferroviarie.\nAlcune linee di autobus, gestite da ATM, collegano Selvanesco ai quartieri e ai comuni limitrofi. Inoltre, lungo la \"Via Ripamonti\", lungo cui corre il confine tra Selvanesco e il Vigentino, transita una linea di tram che collega al centro di Milano."}
{"id": "6324935", "revid": "158913", "url": "https://it.wikipedia.org/wiki?curid=6324935", "title": "Rajendra Kumar Pachauri", "text": ""}
{"id": "6324963", "revid": "4252", "url": "https://it.wikipedia.org/wiki?curid=6324963", "title": "Abu Dhabi Media", "text": "Abu Dhabi Media (\u0623\u0628\u0648\u0638\u0628\u064a \u0644\u0644\u0625\u0639\u0644\u0627\u0645, anche ADM) \u00e8 l'organizzazione governativa ufficiale per la comunicazione di Abu Dhabi, fondata nel 2007. Ha 18 marchi con cui opera nel campo televisivo, editoriale e su piattaforme digitali.\nTra i marchi posseduti: Abu Dhabi TV, Abu Dhabi Al Emarat, Abu Dhabi Sports Channel, Drama TV, National Geographic Abu Dhabi, Al Quran Al Kareem, Emarat FM, Abu Dhabi FM, Star FM, Abu Dhabi Classic FM e Radio Mirchi in ambito televisivo. The National, Al-Ittihad, Zahrat Al Khaleej, Majid and National Geographic Al Arabiya in ambito editoriale."}
{"id": "6324967", "revid": "1543377", "url": "https://it.wikipedia.org/wiki?curid=6324967", "title": "Emotion in Motion", "text": "Emotion in Motion \u00e8 un singolo del musicista statunitense Ric Ocasek, estratto dal suo secondo album da solista This Side of Paradise del 1986.\nIl brano.\nNel brano Ric si riferisce ad una ragazza che per lui significa tutto, questo potrebbe essere stato ispirato a Pavl\u00edna Po\u0159\u00edzkov\u00e1 che Ocasek incontr\u00f2 nel 1984 e spos\u00f2 nel 1989.\nSi \u00e8 classificato al 15\u00ba posto nella Billboard Hot 100 negli Stati Uniti, \u00e8 stato il singolo di maggior successo di Ocasek come artista solista.\nVideo.\nIl video musicale del brano mostra Ric, nei panni di uno strano cavaliere in abiti moderni, che si muove in un'atmosfera fiabesca dove salva una sorta di Biancaneve, che ha morso una mela avvelenata, grazie all'antidoto recuperato dopo un duello a morte con il cattivo di turno.\nTracce.\nTesti e musiche di Ric Ocasek."}
{"id": "6324973", "revid": "1310927", "url": "https://it.wikipedia.org/wiki?curid=6324973", "title": "Bojan Markovi\u0107", "text": "Carriera.\nClub.\nIl 25 gennaio 2017 viene acquistato dalla squadra albanese del ."}
{"id": "6324974", "revid": "123428431", "url": "https://it.wikipedia.org/wiki?curid=6324974", "title": "Triodia", "text": "Triodia \u00e8 un genere di piante erbacee della famiglia delle Poaceae o Graminaceae., endemico dell'Australia. Localmente le specie di questo genere sono note come spinifex (da non confondere le specie dell'omonimo genere delle Graminacee \"Spinifex\"). La Triondia fa parte di distese di erba che si trovano soprattutto nelle savane dell'Australia.\nTassonomia.\nIl genere comprende le seguenti specie:"}
{"id": "6324975", "revid": "121816295", "url": "https://it.wikipedia.org/wiki?curid=6324975", "title": "ISO 26000", "text": "La ISO 26000 in Italia UNI ISO 26000 \"Guida alla responsabilit\u00e0 sociale\" \u00e8 una guida per tutti i tipi di organizzazioni, indipendentemente dalle dimensioni e localizzazioni, e fornisce indicazioni su concetti, termini e definizioni relativi alla responsabilit\u00e0 sociale; oltre alle premesse storiche, alle tendenze ed alle caratteristiche della responsabilit\u00e0 sociale.\nLa ISO 26000 \u00e8 stata sviluppata dall'ISO/TMBG Technical Management Board - groups. \nStoria.\nIl progetto ISO 26000 \u00e8 iniziato nel 2005 con il contributo di esperti ed osservatori provenienti da 99 Paesi dei quali 69 appartenenti all'area dei Paesi in via di sviluppo. Dopo un intenso lavoro durato cinque anni il Gruppo ISO/TMBG ha raggiunto un accordo condiviso per la pubblicazione.\nISO 26000, pubblicata per la prima volta a Novembre 2010, ha l\u2019intento di aiutare le organizzazioni a contribuire allo sviluppo sostenibile, di incoraggiarle ad andare al di l\u00e0 del mero rispetto delle leggi, di promuovere una comprensione comune nel campo della responsabilit\u00e0 sociale e di integrare altri strumenti ed iniziative per la responsabilit\u00e0 sociale, ma non di sostituirsi ad essi. La ISO 26000 non \u00e8 una norma di sistema di gestione e non \u00e8 destinata a fini di certificazione, n\u00e9 a fini regolamentari o contrattuali. Tuttavia vi sono schemi di certificazione (es. SR 10 IQNet) e di responsible labelling che prendono come riferimento i requisiti della norma ISO 26000 per la valutazione di un sistema di gestione per la responsbilit\u00e0 sociale oppure dei rischi di impatti avversi legati a uno o pi\u00f9 aspetti della responsabilit\u00e0 sociale.\nPrincipali requisiti della norma.\nLa ISO 26000 adotta lo schema in 7 capitoli nella seguente suddivisione:"}
{"id": "6324976", "revid": "301156", "url": "https://it.wikipedia.org/wiki?curid=6324976", "title": "Festival di Berlino 2014", "text": "La 64\u00aa edizione del Festival internazionale del cinema di Berlino si \u00e8 svolta a Berlino dal 6 al 16 febbraio 2014.\nL'Orso d'oro \u00e8 stato assegnato al film cinese \"Fuochi d'artificio in pieno giorno\" di Diao Yinan.\nL'Orso d'oro alla carriera \u00e8 stato assegnato al regista inglese Ken Loach, al quale \u00e8 stata dedicata la sezione \"Homage\", mentre la Berlinale Kamera \u00e8 stata assegnata al produttore e distributore Karl Baumgartner, fondatore della Pandora Film scomparso un mese dopo il festival all'et\u00e0 di 65 anni.\nIl festival \u00e8 stato aperto dal film \"Grand Budapest Hotel\" di Wes Anderson.\nLa retrospettiva di questa edizione, intitolata \"Estetica dell'ombra - Stili di luce 1915-1950\", \u00e8 stata dedicata alla fotografia e all'uso di luci e ombre nel cinema mondiale con la proiezione di film tra cui \"Furore\" e \"Ombre rosse\" di John Ford, \"La bella e la bestia\" di Jean Cocteau, \"La citt\u00e0 nuda\" di Jules Dassin e \"Quarto potere\" di Orson Welles.\nNella sezione \"Berlinale Special\", oltre alla seconda stagione della serie televisiva \"House of Cards - Gli intrighi del potere\" sono stati presentati in anteprima film quali \"Cesar Chavez\" di Diego Luna, \"Diplomacy - Una notte per salvare Parigi\" di Volker Schl\u00f6ndorff e \"I due volti di gennaio\" di Hossein Amini.\nNella sezione speciale \"NATIVe - A Journey into Indigenous Cinema\" sono stati proiettati due film, tra cui la versione restaurata di \"Il massacro dei Maori\" di Geoff Murphy, a rappresentare un \"ponte\" tra le regioni evidenziate nel 2013 (Australia, Nuova Zelanda, Canada e Stati Uniti) e quelle su cui la sezione sar\u00e0 incentrata nel 2015 (America Centrale e Sud America)\nDurante la conferenza stampa per promuovere \"Nymphomaniac - Volume 1\" di Lars von Trier, presentato fuori concorso, ad un giornalista che gli chiedeva se le scene di sesso presenti nel film lo avessero spaventato l'attore Shia LaBeouf ha risposto (citando il calciatore \u00c9ric Cantona) \u00abQuando i gabbiani seguono il peschereccio \u00e8 perch\u00e9 pensano che le sardine saranno gettate in mare\u00bb, dopodich\u00e9 si \u00e8 alzato e se n'\u00e8 andato. Pi\u00f9 tardi \u00e8 apparso sul red carpet con in testa un sacchetto di carta su cui era scritto \"Non sono pi\u00f9 famoso\". Il regista del film, che dopo l'espulsione dal Festival di Cannes avvenuta nel 2011 aveva deciso di non partecipare pi\u00f9 a eventi pubblici, non ha presenziato alla conferenza stampa ma si \u00e8 aggirato comunque per il festival con una maglietta con scritto \"Persona non grata\".\nGiurie.\nGiurie \"Generation\".\nNella sezione \"Generation\", gli Orsi di cristallo sono stati assegnati da due giurie nazionali, la Children's Jury Generation Kplus e la Youth Jury Generation 14plus, composte rispettivamente da undici membri di 11-14 anni e sette membri di 14-18 anni. I Grand Prix e gli Special Prize sono stati assegnati da due giurie internazionali: la Generation Kplus International Jury, composta dal giornalista Christian Bellaj, dal regista, sceneggiatore e produttore Boudewijn Koole e dalla regista Catriona McKenzie, e la Generation 14plus International Jury, composta dalla produttrice Laura Astorga Carrera, dal regista Jan Soldat e dallo scrittore N. Bird Runningwater.\nPremi.\nPremi delle giurie \"Generation\".\n- Children's Jury Generation Kplus\n- International Jury Generation Kplus\n- Youth Jury Generation 14plus\n- International Jury Generation 14plus"}
{"id": "6324979", "revid": "767487", "url": "https://it.wikipedia.org/wiki?curid=6324979", "title": "Geoffrey Sserunkuma", "text": "Carriera.\nClub.\nCresciuto nelle giovanili del Police, nel 2002 viene promosso in prima squadra. Nel 2004 si trasferisce al Kampala City. Nel 2006 si trasferisce al Saint-George, in cui milita fino al 2007. Nel 2007 viene acquistato dal Nalubaale. Nel 2008 passa al Bloemfontein Celtic. Nel 2009 viene ceduto in prestito al Vasco da Gama. Nel 2010, al rientro dal prestito, viene immediatamente ceduto al Bidvest Wits. Nel 2011 viene acquistato a titolo definitivo dal Vasco da Gama. Nel 2013 si trasferisce al Victoria University. Nel 2014 passa al Lweza. Nel 2016 viene acquistato dal Kampala City, in cui torna dopo dieci anni.\nNazionale.\nDebutta in Nazionale nel 2002."}
{"id": "6324981", "revid": "92723", "url": "https://it.wikipedia.org/wiki?curid=6324981", "title": "Paidopithex rhenanus", "text": "Paidopithex rhenanus \u00e8 il nome dato a un femore fossile, ritrovato in terreni del Miocene superiore (circa 10 milioni di anni fa), appartenente a una scimmia del gruppo dei catarrini. Il fossile \u00e8 stato ritrovato in Germania.\nDescrizione.\nEssendo noto solo per un femore, l'animale noto come \"Paidopithex\" \u00e8 sostanzialmente sconosciuto, e il suo aspetto \u00e8 del tutto ipotetico. Il femore \u00e8 lungo circa 28 centimetri; \u00e8 lungo e dritto, e ha un'articolazione dell'anca piccola, diversamente dai femori delle scimmie antropomorfe attuali. Se paragonato al femore di animali meglio conosciuti come \"Epipliopithecus\", quello di \"Paidopithex\" risulta pressoch\u00e9 identico ma di dimensioni molto maggiori. Si suppone quindi che \"Paidopithex\" fosse una scimmia piuttosto grossa, dalle lunghe braccia, e che probabilmente si muoveva sugli alberi. \nClassificazione.\nIl femore di \"Paidopithex\" venne ritrovato all'inizio dell'Ottocento nella zona di Eppelsheim, nei pressi di Magonza in Germania. Inizialmente fu ritenuto un femore di una bambina (all'epoca non erano conosciute scimmie fossili), mentre il grande studioso Georges Cuvier si astenne dal classificarlo. Una prima menzione come femore di scimmia venne fatta nel 1861 dal paleontologo Johann Jakob Kaup, ma fu solo nel 1895 che questo fossile venne descritto scientificamente da Hans Pohlig, che lo descrisse come \"Paidopithex rhenanus\". \nIl femore venne per lungo tempo attribuito al genere \"Dryopithecus\" (una grande scimmia antropomorfa primitiva), sulla base delle dimensioni; grazie alla comparazione di femori fossili di scimmie europee del Miocene (\"Rudapithecus\" e il gi\u00e0 citato \"Epipliopithecus\") \u00e8 emerso che \"Paidopithex\" non doveva essere simile ai driopiteci, ma piuttosto era un rappresentante dei pliopiteci, un gruppo di scimmie fossili europee che comprendono forme come \"Pliopithecus\" (il primo primate fossile descritto come tale), \"Anapithecus\" ed \"Epipliopithecus\" (K\u00f6hler et al., 2002). I pliopiteci erano forme arboricole, sprovviste di alcune caratteristiche evolute tipiche delle scimmie antropomorfe. "}
{"id": "6324983", "revid": "22356", "url": "https://it.wikipedia.org/wiki?curid=6324983", "title": "Paidopithex", "text": ""}
{"id": "6324984", "revid": "729019", "url": "https://it.wikipedia.org/wiki?curid=6324984", "title": "Joseph Watt", "text": "Biografia.\nNacque il 25 giugno 1887 nel villaggio scozzese di Gardenstown, che si affacciava sul Moray Firth, figlio di Joseph Sr. e Helen Watt. Suo padre esercitava l\u2019attivit\u00e0 di pescatore, mentre sua madre lavorava nell\u2019industria ittica. All'et\u00e0 di dieci anni perse suo padre in un incidente in mare, e la sua famiglia si trasfer\u00ec a Fraserburgh, nell\u2019Aberdeenshire, dove la madre si rispos\u00f2. And\u00f2 a lavorare sui pescherecci ancora adolescente, imbarcandosi dapprima sul \"White Daisy\", ed acquistando poi una quota della propriet\u00e0 del drifter \"Annie\". Allo scoppio della prima guerra mondiale si arruol\u00f2 volontario nella Royal Navy, partecipando al servizio di pattugliamento nel Mare del Nord a bordo dei pescherecci, a caccia di navi e sommergibili nemici. Nominato skipper del servizio di pattugliamento, spos\u00f2 la signorina Jesse Ann Noble nei giorni immediatamente precedenti il suo invio all'estero. Trasferito in Italia dopo l\u2019entrata in guerra di quest\u2019ultimo paese, avvenuta il 24 maggio 1915, fu assegnato al servizio di pattugliamento del Canale di Otranto, al fine di impedire l\u2019uscita dal Mare Adriatico dei sommergibili austriaci. Nel gennaio 1916 prese parte all\u2019evacuazione dell\u2019esercito serbo dai porti albanesi di San Giovanni di Medua e Durazzo, dopo l\u2019esito negativo della campagna contro gli austro-ungarici. Per questa partecipazione fu decorato dal governo serbo con la Medaglia d\u2019oro per il buon servizio.\nPoco prima del giorno di Natale del 1916, il drifter su cui era imbarcato, l\u2019HMS \"Gowan Lea\", fu attaccato da un cacciatorpediniere austriaco impegnato in un'azione per rompere la linea di pattugliamento e permettere ai sottomarini di entrare nel Mediterraneo. Anche se colpito pi\u00f9 volte dai proiettili nemici, e lievemente sbandato, il \"Gowan Lea\" non fu gravemente danneggiato e l'equipaggio rimase illeso. Questa azione fu premonitrice di una pi\u00f9 grande incursione, pianificata per la rottura del blocco navale, da effettuarsi con le unit\u00e0 leggere agli ordini del capitano di vascello Mikl\u00f3s Horthy. \nIl 15 maggio 1917 Horthy salp\u00f2 da Cattaro con tre esploratori, due cacciatorpediniere e tre sommergibili che avrebbero dovuto sfruttare l\u2019incursione per penetrare nel Mediterraneo. Le unit\u00e0 austro-ungariche arrivarono sull\u2019obiettivo nella notte tra il 14 e il 15 maggio, eludendo la sorveglianza dei sommergibili \"F-10\" e \"Bernoulli\", ed affondando il cacciatorpediniere italiano \"Borea\" e il piroscafo \"Carroccio\", danneggiando in maniera grave anche i piroscafi \"Bersagliere\" e \"Verit\u00e0\" che riuscirono ad allontanarsi dalla zone di combattimento, venendo in seguito soccorsi da altre unit\u00e0 alleate. Alle 03.30 i tre esploratori piombarono sui 47 drifter impegnati quella notte in azione di pattugliamento, affondandone ben 14 a cannonate dopo aver intimato agli equipaggi di abbandonare le navi. Il \"Gowan Lea\" impegn\u00f2 combattimento contro l\u2019esploratore \"Novara\" sparando con il suo cannone da 57\u00a0mm, ed arrivando a mettere a segno un colpo che, per\u00f2, non riusc\u00ec a penetrare la cintura corazzata da 20\u00a0mm dell\u2019unit\u00e0 austro-ungarica. Avendo ricevuto quattro colpi a bordo il \"Gowan Lea\" si allontan\u00f2 molto danneggiato, e con il comandante gravemente ferito, ma dopo che le navi nemiche si allontanarono dalla zona, egli decise di ritornare indietro per soccorrere i naufraghi, salvando i marinai del drifter \"Floandi\" che era in procinto di affondare.\nRicoverato successivamente in un ospedale di Malta, per il coraggio dimostrato in questa azione fu insignito della Victoria Cross, la pi\u00f9 alta onorificenza militare inglese, che gli fu consegnata in un'apposita cerimonia a Buckingham Palace, e la promozione a Chief Skipper. Tale onorificenza fu sempre fonte di disagio personale, ritenendo egli di non averla meritata.\nRitornato a Fraserburgh dopo la fine del conflitto, non parl\u00f2 mai della sua esperienza in guerra, neanche alla moglie. La sua barca, la \"Annie\", era andata perduta nel corso della guerra a causa di una mina, e cos\u00ec in sua sostituzione compr\u00f2 la \"Benachie\", a bordo della quale dimentic\u00f2 di togliersi il berretto in occasione di un incontro con il Duca di Kent, fatto questo che lo mortific\u00f2 per molto tempo. Dopo aver lavorato su diverse altre navi da pesca per i successivi venti anni, con lo scoppio della seconda guerra mondiale rientr\u00f2 in servizio attivo nella Royal Navy come capitano di drifter, svolgendo compiti di pattugliamento nelle acque prospicienti le coste della Gran Bretagna. Fu sentito pi\u00f9 volte lamentarsi per il fatto che gli era stato rifiutato il servizio all\u2019estero a causa della sua et\u00e0, e ci\u00f2 gli sembrava un privilegio immeritato.\nSi spense a causa di un cancro nella sua casa di casa Fraserburgh il 13 febbraio 1955, venendo sepolto accanto alla moglie ed ai suoceri nel cimitero di Kirktown.\nLa medaglia.\nJoseph Watt evit\u00f2 sempre la fama impostagli dalla Victoria Cross, conservandola in un cassetto a bordo del suo peschereccio, mostrandola solamente agli abitanti del suo paese che glielo chiedevano. Posta in vendita nell\u2019aprile 2012, l\u2019onorificenza si trova ora in esposizione presso l\u2019Imperial War Museum di Londra."}
{"id": "6324985", "revid": "102674266", "url": "https://it.wikipedia.org/wiki?curid=6324985", "title": "Metamorphosis (Tullio De Piscopo e Oscar Rocchi)", "text": "Metamorphosis \u00e8 un album di Tullio De Piscopo ed Oscar Rocchi, pubblicato nel 1981."}
{"id": "6324987", "revid": "1531402", "url": "https://it.wikipedia.org/wiki?curid=6324987", "title": "Francesco Urso", "text": "Biografia.\nHa un fratello, Niccol\u00f2, classe 1999, anche lui calciatore, difensore centrale della Primavera della .\nCarriera.\nClub.\nCesena.\nNato a Fano (PU), nelle Marche, inizia a giocare a calcio nelle giovanili del , iniziando nel 2006 con i Giovanissimi e rimanendo fino al 2012 con la Primavera. Con i bianconeri esordisce in Serie A alla terzultima del campionato 2011-2012, il 2 maggio 2012, con i romagnoli gi\u00e0 retrocessi in Serie B, entrando al 90' della sconfitta casalinga per 1-0 contro l'.\nFano.\nNell'estate 2012 va a giocare in prestito nella sua citt\u00e0 natale, al , in Lega Pro Seconda Divisione. Debutta il 2 settembre, giocando tutta la partita persa per 6-0 in casa contro l' in campionato. Il 7 ottobre segna il suo primo gol in carriera, quello del 2-1 definitivo al 76' nella sconfitta esterna contro il in Seconda Divisione. Chiude con 27 presenze e 2 gol, terminando 16\u00ba, con conseguente retrocessione in Serie D.\nSantarcangelo.\nLa stagione successiva va ancora in prestito, al , sempre in Seconda Divisione. Esordisce il 1\u00ba settembre 2013 nel derby romagnolo contro il in campionato, giocando tutta la gara, persa per 2-1 in rimonta. Segna per la prima volta il 27 ottobre, realizzando il definitivo 2-0 al 50' sul campo della in Seconda Divisione. Finisce la stagione ottenendo 27 apparizioni e 3 reti, chiudendo 5\u00ba, ottenendo la promozione nella Lega Pro unica dell'anno successivo.\nVicenza.\nIl 27 giugno 2014 passa a titolo definitivo al , in Serie B, in un'operazione che porta anche il classe 1996 Salvatore Maiorana a fare il percorso inverso. Debutta il 10 agosto, nel 1\u00ba turno di Coppa Italia, il derby contro il , perso per 2-1, giocando tutti i 90 minuti. Ottiene soltanto un'altra presenza, in campionato, andando via a gennaio.\nPrato.\nIl 4 gennaio 2015 viene ufficializzato il suo passaggio in prestito per 6 mesi al , in Lega Pro. Gioca la prima gara appena due giorni dopo, il 6 gennaio, quando rimane in campo per 87 minuti nel derby toscano con la in campionato, pareggiato per 1-1. Il 15 febbraio va in rete per la prima volta, realizzando il definitivo 3-1 all'83' nella gara casalinga contro l' in Lega Pro. Termina l'esperienza con i \"Lanieri\" con 17 presenze e 2 reti, chiudendo al 13\u00ba posto in classifica.\nRitorno al Vicenza.\nA luglio 2015 ritorna dal prestito in Toscana e riesce a trovare pi\u00f9 spazio con i veneti. Fa il suo secondo esordio in biancorosso il 9 agosto nel 2\u00ba turno di Coppa Italia, vinto per 5-3 ai rigori in casa contro il , entrando al 71' e realizzando il 4-3 dal dischetto. Segna per la prima volta la stagione successiva, il 12 marzo 2017, siglando in extremis, al 94', la rete della rimonta per 2-1 nella sfida interna contro il in campionato. Il 14 luglio 2017 rescinde il contratto, dopo 52 presenze e 1 rete in due stagioni, concluse con la retrocessione in Serie C.\nMatera e Entella.\nIl 13 settembre 2017 firma con il , in Serie C. Colleziona 20 presenze e 1 gol e, rimasto svincolato, il 26 febbraio 2019 si accasa all\u2019Entella.\nStatistiche.\nPresenze e reti nei club.\n\"Statistiche aggiornate all'8 aprile 2018\"."}
{"id": "6324989", "revid": "729019", "url": "https://it.wikipedia.org/wiki?curid=6324989", "title": "New Jersey Transit Rail", "text": "Il New Jersey Transit Rail, spesso abbreviato in NJ Transit Rail, \u00e8 il servizio ferroviario suburbano a servizio dello Stato del New Jersey, in particolare dei collegamenti tra le citt\u00e0 di Hoboken e Newark con New York, situata nell'omonimo stato. Il servizio \u00e8 gestito dalla New Jersey Transit mediante la divisione \"New Jersey Transit Rail Operations\".\nLa New Jersey Transit Rail Operations si occupa anche della gestione della linea Port Jervis e della sezione nord della linea Pascack Valley per conto della Metro-North Railroad. In totale, nel 2015, la rete ha trasportato passeggeri, posizionandosi seconda tra le reti suburbane pi\u00f9 trafficate di tutti gli Stati Uniti d'America.\nLa rete.\nLa rete, attivata nel 1983, si estende per un totale di 852,9\u00a0km con 164 stazioni."}
{"id": "6324994", "revid": "890623", "url": "https://it.wikipedia.org/wiki?curid=6324994", "title": "Quartiere Adriano", "text": ""}
{"id": "6324995", "revid": "767487", "url": "https://it.wikipedia.org/wiki?curid=6324995", "title": "Moses Oloya", "text": "Carriera.\nClub.\nGioca dal 2009 al 2010 al Kampala City. Nel 2011 passa al S\u00e0i G\u00f2n. Nel 2014 si trasferisce al Binh Duong. Nel luglio 2016 viene acquistato dal Kuban'. Il 25 gennaio 2017 viene ufficializzato il suo trasferimento all', in Vietnam.\nNazionale.\nDebutta in nazionale l'8 ottobre 2011, in Uganda-Kenya (0-0). Mette a segno la sua prima rete con la maglia della nazionale l'8 gennaio 2017, nell'amichevole Slovacchia-Uganda (1-3)."}
{"id": "6324998", "revid": "1346043", "url": "https://it.wikipedia.org/wiki?curid=6324998", "title": "Alien 2 sulla Terra", "text": ""}
{"id": "6325036", "revid": "2134764", "url": "https://it.wikipedia.org/wiki?curid=6325036", "title": "Edy-Nicolas Boyom", "text": "Carriera.\nClub.\nIl 30 agosto 2016 viene acquistato a titolo definitivo dalla squadra albanese del ."}
{"id": "6325037", "revid": "1040568", "url": "https://it.wikipedia.org/wiki?curid=6325037", "title": "Memorandum di Hossbach", "text": "Il memorandum di Hossbach \u00e8 un resoconto dei colloqui svoltisi nella Cancelleria del Reich, il 5 novembre 1937, scritto dal colonnello conte Friedrich Hossbach, aiutante militare del F\u00fchrer. Oltre a loro erano presenti altre cinque persone: il feldmaresciallo von Blomberg, ministro della Guerra e comandante in capo delle forze armate, il colonnello generale barone von Fritsch, comandante in capo dell'esercito, l'ammiraglio Raeder, comandante in capo della marina, il colonnello generale G\u00f6ring, comandante in capo dell'aeronautica e il barone von Neurath, ministro degli Esteri. Durante l'incontro Hitler deline\u00f2 le future linee espansionistiche della Germania nazista.\nContenuti.\nL'analisi di Hitler partiva dalla convinzione che l'\u00abobiettivo della politica tedesca \u00e8 la difesa e la tutela della comunit\u00e0 razziale e il suo potenziamento; \u00e8 perci\u00f2 un problema di spazio vitale (Lebensraum)\u00bb. I tedeschi avevano a suo avviso \u00ab\"diritto a uno spazio vitale maggiore di quello degli altri popoli... Il futuro della Germania dipende quindi completamente dalla misura in cui il suo bisogno di spazio sar\u00e0 soddisfatto\" [...] non certo in qualche lontana colonia ma nel cuore stesso dell'Europa, \"nelle immediate vicinanze del Reich\"\u00bb . \nTale problema era \u00abrisolvibile solo con la forza\u00bb e i principali ostacoli a tale obiettivo erano la Francia e la Gran Bretagna, contro le quali non era per\u00f2 auspicabile uno scontro prima della realizzazione di altri risultati. In particolare, si dice nel memorandum, \u00abil nostro primo obiettivo dovr\u00e0 essere la sconfitta simultanea della Cecoslovacchia e dell'Austria, cosi da eliminare la minaccia sul fianco nel caso di qualsiasi operazione contro l'Occidente... Se i cechi venissero sconfitti e si creasse una frontiera tedesco-ungherese, si potrebbe quasi certamente contare sulla neutralit\u00e0 della Polonia nell'eventualit\u00e0 di un conflitto franco-tedesco\u00bb. \nSecondo William Shirer, storico del Terzo Reich, in quel 5 novembre 1937 Hitler espresse la sua irrevocabile decisione di entrare in guerra, segnando i futuri eventi del secondo conflitto mondiale."}
{"id": "6325039", "revid": "767487", "url": "https://it.wikipedia.org/wiki?curid=6325039", "title": "Hassan Wasswa", "text": "Carriera.\nClub.\nNel 2006 gioca al Kampala City. Nel gennaio 2007 si trasferisce al Saint-George. Nel 2008 passa al Cape Town City. Nel luglio 2009 passa in prestito oneroso con diritto di riscatto al Karab\u00fckspor. Al termine della stagione viene riscattato. Nell'agosto 2010 viene mandato in prestito all'Altay. Nel 2011 viene acquistato dal Kayseri Erciyesspor. Nel luglio 2012 si trasferisce al Kampala City. Nel 2014 passa al Villa. Nel gennaio 2016 viene acquistato dall'Al-Shorta. Nell'estate 2016 si trasferisce al Vipers. Il 4 gennaio 2017 viene ufficializzato il suo trasferimento al Nejmeh.\nNazionale.\nDebutta in nazionale nel 2006."}
{"id": "6325042", "revid": "287204", "url": "https://it.wikipedia.org/wiki?curid=6325042", "title": "Decreto degli esuli", "text": "Decreto degli esuli o anche editto degli esuli \u00e8 il nome dato nella ricerca storica alla disposizione emanata dal re macedone Alessandro Magno, che concedeva con effetto immediato l'amnistia a tutti gli esuli greci ad eccezione di chi si era macchiato di omicidio o di sacrilegio.\nDescrizione.\nLe fonti forniscono appena alcune indicazioni sulla sostanza di questo provvedimento, cos\u00ec come sui risultati, che Alessandro emise direttamente per cancellare i decreti di proscrizione. Parimenti \u00e8 piuttosto difficile definire la data esatta di emissione del medesimo. Dalla ricerca in proposito emerge che Alessandro aveva preso la decisione su questa disposizione alcuni mesi prima di renderla pubblica, probabilmente nella primavera del 324 a.C. Controverso \u00e8 lo scopo della promulgazione, con la quale Alessandro in seguito alla rottura dei patti conclusi con i Greci del 338 a.C. s'immischi\u00f2 spesso, e pesantemente, nella politica interna delle citt\u00e0; \u00e8 stato considerato che il re volle consapevolmente indebolire le \"polis\", promuovendo, con l'obbligo di accettazione, il ritorno degli esiliati e cos\u00ec ottenere nuovi seguaci nelle medesime. \nAlessandro invi\u00f2 l'ufficiale Nicanore di Stagira, genero di Aristotele, a Olimpia con il compito di far leggere durante i giochi olimpici la sua lettera ai Greci. Forse il giorno della festa principale, il 4 agosto 324 a.C., Nicanore consegn\u00f2 lo scritto all'araldo, che infine lesse davanti a circa 20.000 esiliati presenti la lettera di Alessandro e con questa la comunicazione dell'autorizzazione al ritorno in patria di tutti i greci esiliati, eccetto gli omicidi, i saccheggiatori di templi e, forse, i Tebani. Tra questi si doveva trattare primariamente di uomini, che nel corso delle guerre fra citt\u00e0-stato erano stati banditi dalle loro citt\u00e0. Per poter garantire l'applicazione di questa disposizione generale presso le citt\u00e0 greche dovette intervenire allora il generale Antipatro, come rappresentante dell'impero nel governo della Macedonia."}
{"id": "6325049", "revid": "6923", "url": "https://it.wikipedia.org/wiki?curid=6325049", "title": "Abdul Jalil Rahmat Shah di Johor", "text": "Biografia.\nAlla morte di Ibrahim Shah nel febbraio del 1685, suo figlio di dieci anni, Mahmud Shah II, sal\u00ec al trono e gli affari di stato vennero lasciati al bendahara Tun Abdul Majid Habib. Crescendo, Mahmud Shah appariva sempre pi\u00f9 capriccioso e il regno gradualmente cadde in uno stato di caos. Questa instabilit\u00e0 fu esacerbata nel 1697 alla morte di Tun Habib. Anche se il figlio del bendahara, Tun Abdul Jalil, eredit\u00f2 la sua posizione e mantenne una certa stabilit\u00e0 per qualche tempo il sultanato cadde in uno stato di sconvolgimento nel 1699, quando Mahmud Shah venne assassinato da un capo locale, Megat Seri Rama, la cui moglie incinta era stata giustiziata per ordine del sultano. L'assassino ag\u00ec mentre il sultano rientrava dalla preghiera del venerd\u00ec.\nL'assassinio di Mahmud Shah segn\u00f2 la fine del ramo di Johor della stirpe reale di Malacca e gener\u00f2 una profonda crisi per due motivi: in primo luogo, il regicidio era un atto di tradimento, una grave offesa secondo la visione del mondo malese, e in secondo luogo, perch\u00e9 Mahmud Shah non aveva alcun figlio maschio noto.\nPer occupare il trono vacante, l'aristocrazia proclam\u00f2 Tun Abdul Jalil suo successore come sultano a Kota Tinggi il 3 settembre 1699. Dopo l'ascesa al trono fece uccidere tutte le mogli del defunto sultano al fine di evitare ogni possibilit\u00e0 di eventuali future pretese al trono. Tuttavia, secondo l'Hikayat Negeri Johor (Cronache dello Stato di Johor) e i \"Manoscritti Pahang\", una moglie, Che Mi, riusc\u00ec a fuggire a Minangkabau e diede alla luce un bambino che chiam\u00f2 Abdul Jalil Rahmat.\nL'ascesa al trono di Abdul Jalil tuttavia, non ricevette il sostegno unanime di tutte le fazioni del regno. Molti misero in discussione la sua legittimit\u00e0. Uomo profondamente religioso, Abdul Jalil a poco a poco perse interesse nel governo del suo regno dedicando invece il suo tempo alla fede e alla sua sposa originaria dall'Aceh, Che Nusamah.\nDopo la sua contestata ascesa al trono, gli insediamenti nel Minangkabau di Rembau, Sungei Ujong e Naning, esistenti dalla met\u00e0 del XV secolo, iniziarono a sfidare l'autorit\u00e0 del sultanato. Nel 1717 apparve sulla scena Raja Kecil di Siak che sosteneva di essere il figlio nato postumo del defunto Mahmud Shah. Sostenuto dal Minangkabau, fu bene accolto anche da molti soggetti del Johor che speravano nella restaurazione della dinastia di Malacca.\nNel 1718 fece la sua comparsa Abdul Jalil Rahmat noto anche come Raja Kecil, che si present\u00f2 come il figlio postumo apparve sul fiume Riau con le truppe del Minangkabau e riusc\u00ec a vincere la flotta reale. Fu poi in grado di catturare la capitale del sultanato, situata nelle isole Lingga e a proclamarsi sultano, adottando l'appellativo di Abdul Jalil Rahmat Shah.\nDopo la vittoria delle forze di Raja Kecil, il deposto Abdul Jalil Shah IV riassunse l'incarico di bendahara del regno e prese residenza a Kota Tinggi. Alla fine del 1718 per\u00f2 si ritir\u00f2 nel Terengganu e l'anno successivo nel Pahang. In data 11 luglio 1721, elesse Kuala Pahang sua nuova capitale e tent\u00f2 di recuperare il suo regno con l'appoggio dei nobili di Johor, Pahang e Kelantan.\nA questo punto c'erano tre centri di potere nel mondo malese. Raja Kecil a Riau, Abdul Jalil IV sulla costa orientale della penisola malese e i bugis del Selangor e delle isole Lingga. Alla fine a trionfare furono i bugis, in parte perch\u00e9 Raja Kecil danneggi\u00f2 la sua popolarit\u00e0 facendo assassinare il suo predecessore.\nAbdul Jalil fu infatti ucciso da un sicario inviato da Raja Kecil mentre era in preghiera a bordo della sua nave ancorata a Kuala Pahang il 21 novembre 1721. L'ex sultano fu sepolto nel locale cimitero reale.\nRaja Kecil ammise la sconfitta nel 1722 e i bugis proclamarono sultano Raja Sulaiman, sesto figlio di Abdul Jalil Shah IV.\nIl deposto sultano si rifugi\u00f2 nell'isola di Sumatra dove fond\u00f2 il sultanato di Siak Sri Indrapura.\nMor\u00ec nel 1746 e gli succedette il figlio omonimo."}
{"id": "6325051", "revid": "726373", "url": "https://it.wikipedia.org/wiki?curid=6325051", "title": "La guerra nell'aria e altre avventure di fantascienza", "text": "La guerra nell'aria e altre avventure di fantascienza \u00e8 una raccolta di romanzi di fantascienza di H. G. Wells pubblicata nel 1981 dalla casa editrice Mursia e facenti parte della collana \"I grandi scrittori di ogni Paese\" divisa in 6 volumi pubblicati tra il 1966 e il 1981.\nOpere di Wells nella collana \"I grandi scrittori di ogni Paese\".\nL'opera ripropone alcuni romanzi di Wells pubblicati tra il 1897 e il 1903\nIntroduzione e saggi sono curati da Ferdinando Ferrara, mentre le traduzioni sono di Renato Prinzhofer, Adriana Motti, Giuseppe Mina, Piccy Carabelli, Mary Corsani e Lia Spaventa Filippi."}
{"id": "6325052", "revid": "125089668", "url": "https://it.wikipedia.org/wiki?curid=6325052", "title": "Episodi di MacGyver (serie televisiva 2016) (prima stagione)", "text": "La prima stagione della serie televisiva MacGyver, composta da 21 episodi, \u00e8 stata trasmessa sul canale statunitense CBS dal 23 settembre 2016 al 14 aprile 2017.\nIn Italia la stagione \u00e8 stata trasmessa in prima visione assoluta su Rai 2 dal 6 giugno al 29 agosto 2017.\nLa rinascita.\nAngus MacGyver , con l'aiuto di Jack Dalton e Nikki Carpenter , si infiltra in un ricevimento per prendere in custodia per il governo un'arma biologica nel Lago di Como, in Italia . Tuttavia, quando Mac e Jack si incontrano con Nikki, la trovano tenuta in ostaggio da John Kendrick. Mac rinuncia all'arma biologica, ma Kendrick spara sia a lui che a Nikki, uccidendola. Tre mesi dopo, Mac \u00e8 in vacanza quando il suo capo, Patricia Thornton del Dipartimento dei servizi esterni (DXS), chiama lui e Jack per aiutarli a recuperare l'arma biologica. Reclutano l'hacker Riley Davis , che segue Kendrick a San Francisco, dove scoprono anche che Nikki \u00e8 viva e lavora con lui per un altro gruppo. Dopo averli catturati entrambi, Mac scopre che Nikki ha gi\u00e0 venduto l'arma biologica a qualcuno che ha intenzione di farla volare tramite uno IED. Mac trova l'arma biologica e la estrae dalla bomba prima che esploda. Pochi giorni dopo, Thornton dice al gruppo che il tradimento di Nikki ha compromesso la conoscenza del DXS, quindi devono chiudere e trasferirsi con un nuovo nome di loro scelta. Mac sceglie il nome Fenice , a cui il resto del gruppo \u00e8 d'accordo. Nel frattempo Nikki scompare durante il trasporto in prigione, lasciando le manette dietro una forcina. \nVecchie Fiamme.\nNelle due settimane da quando Nikki \u00e8 sfuggita alla custodia dell'FBI , MacGyver \u00e8 andato all'appartamento di Nikki cercando di trovare qualcosa che lo portasse da lei. La squadra riceve un incarico in Venezuela e salva Sarah Adler , l'ex partner di Jack ed ex fidanzata della CIA che \u00e8 stata sconfessata a causa della cattura. La cattura di Sarah avviene sulla scia del suo furto del registro di un trafficante d'armi. Insieme, la squadra recupera sia Sarah che il libro mastro mentre abbatte anche il mazziere. Sarah si riunisce al suo fidanzato. Alla fine dell'episodio, Mac trova uno scompartimento segreto a casa di Nikki contenente un passaporto per il suo alias. Nel frattempo, Riley Davis incontra il suo agente per la libert\u00e0 vigilata e fa interpretare a Wilt Bozer il suo fidanzato. In cambio, accetta di dargli una cifra del suo numero di telefono ogni settimana.\nMorte apparente.\nUn gruppo terroristico noto come D-77 sta pianificando un attacco da qualche parte. Le finanze del gruppo sono gestite da un ragazzo di nome \"Ralph Kastrati\" , ricercato dall'FBI per diversi conti di frodi e vive in Malesia . La squadra va a raccogliere segretamente Ralph, che viene poi colpito da D-77. MacGyver , utilizzando oggetti trovati nel SUV di Ralph (comprese le parti del SUV stesso), salva la vita di Ralph. Pi\u00f9 tardi, al fine di impedire a D-77 di uccidere Ralph, MacGyver abbassa la frequenza cardiaca di Ralph fino a quando il suo polso non pu\u00f2 essere sentito, dandogli l'apparenza della morte. Prima che D-77 possa effettivamente ucciderlo, tuttavia, Mac e Jack salvano Ralph, che testimonia contro la D-77 e sar\u00e0 messo sotto protezione testimoni. A casa, Mac funge da mostro per il film di Bozer e Riley aiuta con il software CGI. Jack dice a Mac di contattare suo padre, dato che non gli parla da molto tempo. Mac decide di scrivere una lettera a suo padre.\nUccello di fuoco.\nUn agente della Phoenix Foundation viene ucciso dopo aver scoperto che una vecchia bomba sovietica \u00e8 detenuta da \"Vladimir Sevchenko\" , un estremista russo che vuole riavviare \"la Guerra Fredda\". Riley Davis scopre che la bomba utilizza il proprio sistema operativo unico. Mentre Thornton va a trovare Sevchenko, il team cerca il programmatore dietro il codice della bomba, un uomo di nome Alexander Orlov , e il suo gestore che conosceva le password per disabilitarlo, Viktor Levkin . Orlov e Levkin condividono qualit\u00e0 simili a MacGyver e Jack Dalton. Il gruppo va in Russia per raccogliere un vecchio computer necessario per interfacciarsi con la bomba, ma Orlov viene rapito dagli uomini di Sevchenko nel processo. Il gruppo incontra Thornton per salvare Orlov, ma la tastiera del computer viene danneggiata e Levkin viene ferito a morte. Mac improvvisa una sostituzione della tastiera, la bomba viene disattivata e Sevchenko viene sconfitto. Orlov viene ringraziato e ritorna alla sua casa di riposo. Mac e Jack discutono di come Mac stia ancora segretamente cercando Nikki .\nScendi dal treno.\nLa Phoenix Foundation riceve una segnalazione che Nikki \u00e8 stata avvistata in Portogallo, quindi MacGyver e Jack Dalton sorvegliano il suo presunto appartamento. Tuttavia, la donna che trovano \u00e8 stata inviata da Nikki per dare a MacGyver una chiave. Mac e Jack vengono quindi chiamati da Thornton per incontrare Riley in Germania . Il trio deve proteggere una donna di nome Katarina Wagner, una segretaria che ha scoperto che il suo capo vendeva armi ai nemici degli Stati Uniti. Katarina ha ricevuto un'e-mail da un agente dell'Interpol per prendere un treno per Francoforte, ma l'agente \u00e8 stato ucciso prima che l'email fosse inviata. Il trio protegge Katarina sul treno mentre Thornton affronta il CEO, Eric Wexler. Sfortunatamente, non pu\u00f2 arrestare Wexler senza prove, ma promette di tornare. Wexler manda un gruppo di uomini a uccidere Katarina sul treno, ma vengono contrastati. Gli uomini distruggono la console del treno, cos\u00ec come i sistemi di frenatura e accoppiamento, quindi il treno si schianter\u00e0 contro la stazione. Mac, usando un bagliore, ruggine e magnesio dai braccioli, separa la testa del treno dalle carrozze passeggeri, salvando tutti. Katarina ringrazia MacGyver, chiedendogli di chiamarla se \u00e8 mai in Germania, e Thornton arresta Wexler. A casa, Bozer cerca di flirtare con Riley per ottenere pi\u00f9 cifre del numero di telefono di Riley. MacGyver va a casa di Nikki per provare la chiave, ma non va bene da nessuna parte. Decide di indossarla come una collana finch\u00e9 Nikki non verr\u00e0 catturata.\nIl fantasma.\nI demoni di MacGyver vengono esternalizzati quando il fantasma riappare. Cinque anni prima, le sue bombe uccisero il comandante di Mac, Alfred Pena, che avrebbe dovuto essere in congedo per assistere alla nascita di sua figlia. Quando Jack si trova su una bomba, Mac deve superare il suo passato infestato per sconfiggere il suo rivale e salvare Jack Dalton .\nAl fresco.\nIl leader di un cartello della droga messicano, Joaquin \"El Noche\" Sancola, \u00e8 detenuto in una prigione del Texas. Tuttavia, di conseguenza, altri membri del cartello hanno preso il sopravvento e hanno iniziato a causare violenza in pubblico. Mac viene mandato in prigione come detenuto e deve far evadere El Noche per trovare il nascondiglio del cartello. Tuttavia, deve farlo con poco aiuto, poich\u00e9 Jack si \u00e8 infiltrato in prigione ma \u00e8 stato assegnato a sorvegliare un'altra parte della prigione e Riley non pu\u00f2 violare le porte della prigione. \nBersaglio.\nQuando MacGyver si trova faccia a faccia con Murdoc, un assassino internazionale assunto per ucciderlo, Mac deve difendere Jack e Bozer ,armato solo di un cavatappi e rotoli di carta assorbente. Inoltre, Bozer si sente completamente tradito quando finalmente scopre il vero lavoro di Mac.\nAttacco all'ambasciata.\nMac e il team si dirigono in Lettonia, in Europa, per catturare Janis Lapa, il leader di un'organizzazione terroristica. Tuttavia, Janis invia un SOS agli altri membri, che inseguono Mac, Janis e la squadra all'ambasciata statunitense della Lettonia. La squadra deve proteggere l'ambasciata dai terroristi per sei ore. Nel frattempo, Bozer, ancora sconvolto a MacGyver, \u00e8 tenuto alla Fenice per essere valutato da Thornton. Dopo aver appreso delle capacit\u00e0 di produzione di protesi di Bozer, Thornton consente a Mac di dare a Bozer un lavoro alla Fenice, che Bozer accetta.\nRitorno a Mission City.\nIl team visita la citt\u00e0 natale di MacGyver e Bozer. Vanno alla vecchia scuola media di MacGyver, Mission City Junior High, cos\u00ec MacGyver pu\u00f2 tenere un discorso a una classe tenuta dal suo ex insegnante di scienze, Arthur Ericson. Incontrano una bambina di nome Valerie Lawson che ha molto in comune con MacGyver. In seguito dovranno salvarla dopo che \u00e8 stata rapita.\nIl miracolo di Natale.\nIl Natale \u00e8 in pericolo quando la NSA viene hackerata e Riley \u00e8 il principale sospettato. Dopo aver scoperto di averlo fatto per salvare la madre rapita Diane Davis , confessa di aver rubato un'arma informatica, in grado di controllare a distanza i veicoli. Riley, MacGyver e Jack si dirigono a Shanghai prima che l'arma possa essere usata e sfociare nella terza guerra mondiale. Successivamente viene rivelato il motivo per cui Riley \u00e8 stata mandata in prigione, cos\u00ec come la ragione della sua animosit\u00e0 nei confronti di Jack.\nCrisalide.\nSarah Adler ritorna e ha trovato Nikki Carpenter, arruolando la squadra per aiutarla a catturarla. Tuttavia, Nikki afferma che sta effettivamente lavorando per la CIA nel tentativo di far cadere l'Organizzazione. Mac, Jack, Sarah e Nikki tentano di organizzare una trappola per tirare fuori una talpa che lavora per l'Organizzazione, mentre Riley e Bozer visitano Murdoc per ulteriori informazioni. Il team scopre in seguito che la talpa \u00e8 all'interno della Phoenix Foundation .\nL'ago nel pagliaio.\nQuando l'elicottero che trasporta Mac e Jack viene abbattuto in Kazakistan, ferendo il pilota e permettendo a un criminale di guerra di scappare, Mac deve catturarlo prima di chiamare i rinforzi. Inoltre, la squadra incontra Matilda Webber, la nuova direttrice della Phoenix Foundation , che sembra essere l'ex capo di Jack.\nSotto esame.\nMac e Jack rintracciano un fuggitivo dell'FBI, che afferma di essere stato costretto a lavorare per uno agente del FBI. I due devono proteggere il fuggitivo mentre la squadra scopre chi \u00e8 l'agente omicida dell'FBI. Nel frattempo, Bozer e Riley devono incontrarsi con Matty per la loro prima valutazione\nLo zodiaco.\nQuando la figlioccia di Matty e il suo ragazzo vengono uccisi in un parco di San Francisco, Mac e il team indagano sul crimine e iniziano a sospettare che lo Zodiac Killer degli anni '70 sia tornato. Successivamente si scopre che l'assassino lavora sotto la tutela della dottoressa Madison Grey, che ha comunicato con lui da Oahu. Jack procede a chiamare un suo vecchio amico che lavora in una task force alle Hawaii per parlare delle loro scoperte.\nBounty killer.\nMac e Jack rintracciano un pericoloso fuggitivo che viene rapito da una famigerata famiglia di cacciatori di taglie chiamata; \"I Coltons\". Dopo che i Colton hanno preso il sopravvento su Mac e Jack diverse volte, un team della Fondazione recupera il fuggitivo da loro, mentre Mac, Jack, Bozer e Riley finiscono per salvare le vite dei Colton dai loro datori di lavoro criminali. Nel frattempo, Bozer e Riley tentano senza successo di hackerare il file della CIA di Jack sulla sua storia con Matt, che ha comportato l'addio di Jack alla CIA .\nAmsterdam.\nLa squadra si reca in Olanda e durante la missione viene sconfessata dalla Phoenix Foundation dopo il fallimento di una missione progettata per intrappolarli e farli fallire - una contingenza attivata da Patricia Thornton con il suo nome in codice: Crisalide\nAloha.\nQuando Mac e il team si recano alle Hawaii per aiutare nei soccorsi dopo il terremoto, si alleano con Chin e Kono della task force Five-0 per salvare un gruppo di scienziati governativi intrappolati in un edificio. Tuttavia, mentre lavorano al complicato salvataggio, un gruppo che usa il caos come distrazione mira a rubare le armi top-secret agli scienziati.\nRitorno al campus.\nMac e Jack aiutano una cara amica di Mac del MIT Frankie dopo che ha simulato la propria morte per impedire che qualcuno la uccida per sopprimere la sua ricerca scientifica.\nL'architetto.\nQuando la squadra intercetta il messaggio di un gruppo terroristico destinato a Murdoc, Mac si finge uno psicopatico per salvare l'obiettivo previsto e scoprire perch\u00e9 vogliono che Murdoc lo uccida.\nIl giorno del Cairo.\nMurdoc va avanti con i suoi piani di vendetta contro MacGyver reclutando il suo ex compagno di cella recentemente rilasciato per infiltrarsi nel Phoenix Complex come \"tecnico di laboratorio\" e uccidere ogni agente all'interno."}
{"id": "6325055", "revid": "290023", "url": "https://it.wikipedia.org/wiki?curid=6325055", "title": "Ciao! (Al Caiola)", "text": "Ciao! \u00e8 un album discografico a nome di \"Al Caiola and His Orchestra\", pubblicato dalla casa discografica United Artists Records nell'aprile del 1963.\nAncora una volta, il chitarrista ripropone alcuni successi della canzone italiana, come: \"Quando quando quando\", \"Summertime in Venice\", \"Na voce na chitarra e'o poco, 'e luna\" (portata alla notoriet\u00e0 da Roberto Murolo), \"Al di l\u00e0\" (cantata per primo da Luciano Tajoli), che nell'album \u00e8 accreditata a Carlo Donida e Ervin Drake, mentre di solito reca la firma di Donida-Mogol, la plurieseguita canzone \"Love Theme from La Strada\" (Perry Como \u00e8 uno dei tanti che l'ha cantata), \"Serenade in the Night\" \u00e8 la versione americana della canzone napoletana \"Violino Tzigano\", \"This World We Love In\" \u00e8 il motivo di \"Il cielo in una stanza\" portato al successo sia da Gino Paoli (che \u00e8 anche il co-autore del brano) che da Mina.\nMusicisti.\nNote aggiuntive"}
{"id": "6325056", "revid": "1983214", "url": "https://it.wikipedia.org/wiki?curid=6325056", "title": "Peppe Consolmagno", "text": "Biografia.\nConsolmagno ha scoperto la sua vocazione musicale in maniera molto diversa da altri musicisti: dapprima, da bambino, costruendosi strumenti con oggetti di recupero e pi\u00f9 tardi viaggiando per il mondo. Non era interessato alla musica classica o rock, ma al timbro del suono che da adulto ha sviluppato in modo originale.\nLa sua musica si esprime attraverso strumenti che appartengono a culture extraeuropee, come quella del Brasile (principale fonte di ispirazione), dell'Africa e dell'Asia come il gong birmano, la conchiglia, le tazze da meditazione, i vasi africani, i flauti a una nota pigmei, i tamburi ad acqua, il berimbau e il caxixi, uniti alla voce e ad uno stretto rapporto intimistico con essi. Consolmagno in questo modo crea una dimensione dove prevale il suono naturale assieme al silenzio e al ritmo.\nAl suo attivo figurano numerosi concerti presso importanti eventi internazionali come Umbria Jazz, Montr\u00e9al International Jazz Festival in Canada, Jazz o Brasil a Parigi, Kunstamt Stegliz a Berlino, Drum 2000, festival delle percussioni a Bologna, Festival di Musica da Camera a Tolentino, Festival Visionaria di Siena, Percussion World and Sound PWS7 ad Asti, RAI RadioTre Suite, Jaco Pastorius Music Festival a Coriano, V\u00b0 World Music Festival a Roma, Musica dei Popoli a Firenze, Festival Sete S\u00f3is Luas a Castro Verde in Portogallo, Festival Internazionale di Susa in Tunisia, Festival Banlieues Bleues a Parigi e molti altri.\nConsolmagno ha un'attivit\u00e0 di ricerca musicologica, che lo porta a tenere seminari e laboratori sulla musica extraeuropea e sulla costruzione degli strumenti a percussione, che tra l'altro egli stesso ha costruito per Nan\u00e1 Vasconcelos, e per molti altri musicisti come Cyro Baptista, Trilok Gurtu, Glen Velez, Flora Purim, Duduka da Fonseca, Paolo Vinaccia, con i quali spesso ha suonato insieme. E ha suonato anche con Billy Cobham, Antonello Salis, Antonio Marangolo e tanti altri.\nCome giornalista, scrive per riviste specializzate e quotidiani come Musica Jazz, World Music, Percussioni, Strumenti Musicali, Il manifesto ed altre. \u00c8 stato invitato due volte come unico europeo al \"III e IV PercPan\", Panorama Mondiale della Percussione, a Salvador de Bahia. \u00c8 tra i vincitori di Arezzo Wave nel 1995.\nVive a Tavullia."}
{"id": "6325082", "revid": "1354930", "url": "https://it.wikipedia.org/wiki?curid=6325082", "title": "Giro del Piemonte 1959", "text": "Il Giro del Piemonte 1959, cinquantesima edizione della corsa, si svolse il 5 settembre 1959 su un percorso di 270\u00a0km. La vittoria fu appannaggio dell'italiano Silvano Ciampi, che complet\u00f2 il percorso in 6h34'00\", precedendo i connazionali Aldo Moser ed Arrigo Padovan.\nSul traguardo di Torino 88 ciclisti, su 113 partiti dalla medesima localit\u00e0, portarono a termine la competizione. "}
{"id": "6325083", "revid": "6923", "url": "https://it.wikipedia.org/wiki?curid=6325083", "title": "Trattato Marocco-Congo", "text": "Il trattato Marocco-Congo (in tedesco: \"Marokko-Kongo-Vertrag\"), riguardante gli interessi economici e territoriali delle due potenze coloniali in Africa, \u00e8 un trattato firmato nel 1911 dall'Impero tedesco e dalla Francia, che pose fine alla Crisi di Agadir iniziata il 1\u00ba luglio dello stesso anno.\nStoria.\nCon questo accordo, l'impero tedesco riconobbe il dominio francese in Marocco e in cambio, al costo di una piccola zona nel nord-est del Camerun, detto Alto Camerun o anche \u201cBecco d'anatra\u201d (\"Entenschnabel\"), riceveva dai francesi due strisce di terra utili al commercio e al futuro previsto sfruttamento delle risorse di gomma: una lungo il fiume Congo e l'altra lungo il fiume Ubangi. La Germania ricevette in totale circa 295.000 chilometri quadrati (107.000 miglia quadrate) di territorio, che vennero detti Neukamerun e che furono aggregati al Camerun tedesco.\nDopo questo accordo, la cannoniera Panther, inviata dal governo imperiale tedesco nel mese di luglio per controllare la situazione in territorio marocchino, salp\u00f2 da Agadir, facendo rientrare la crisi.\nConseguenze.\nL'accordo in realt\u00e0 non appag\u00f2 n\u00e9 la Francia n\u00e9 la Germania. Di l\u00ec a poco, a causa di esso, cadeva a Parigi il governo Caillaux, mentre a Berlino il sottosegretario alle colonie Friedrich von Lindequist, che aveva negoziato per la Germania, fu costretto a dimettersi davanti agli attacchi dei nazionalisti.\nPochi anni dopo, in seguito alla sconfitta della Germania nella prima guerra mondiale, il Camerun fu spartito tra Francia e Gran Bretagna."}
{"id": "6325084", "revid": "1386670", "url": "https://it.wikipedia.org/wiki?curid=6325084", "title": "Tolkieniano", "text": ""}
{"id": "6325085", "revid": "1020989", "url": "https://it.wikipedia.org/wiki?curid=6325085", "title": "Uma Musume Pretty Derby", "text": " \u00e8 un videogioco sportivo sviluppato dalla Cygames e pubblicato nel 2021. Due adattamenti manga, intitolati rispettivamente e , hanno iniziato la pubblicazione, sul sito web Cycomics della Cygames, rispettivamente nel 2016 e 2017; un adattamento televisivo anime di 13 episodi, , prodotto da P.A.Works, \u00e8 andato in onda in Giappone dal 2 aprile al 18 giugno 2018. Una seconda stagione, , prodotta dallo Studio Kai, \u00e8 andata in onda dal 5 gennaio al 30 marzo 2021.\nMedia.\nAnime.\nUn adattamento anime prodotto da P.A.Works \u00e8 stato trasmesso su Tokyo MX, BS11, KTV e sts dal 2 aprile al 18 giugno 2018.\nUn adattamento anime del manga yonkoma \"Umayon\" prodotto da DMM.futureworks e W-Toon Studio \u00e8 stato trasmesso su Tokyo MX e BS11 dal 7 luglio al 22 settembre 2020."}
{"id": "6325089", "revid": "88740", "url": "https://it.wikipedia.org/wiki?curid=6325089", "title": "Block", "text": ""}
{"id": "6325098", "revid": "767487", "url": "https://it.wikipedia.org/wiki?curid=6325098", "title": "Ritratto di Richard Wagner", "text": "Il Ritratto di Richard Wagner \u00e8 un dipinto del pittore francese Pierre-Auguste Renoir, realizzato nel 1882 e conservato al museo d'Orsay di Parigi.\nDescrizione.\nNel 1882 Renoir si rec\u00f2 in Italia, sulle orme dell'amato Ingres (che pure viaggi\u00f2 nel Bel Paese con l'intento di studiare l'arte antica e i maestri rinascimentali). Il suo fu un viaggio molto fruttuoso e lungo, e quando giunse a Palermo seppe all'improvviso che nella stessa citt\u00e0 stava risiedendo, proprio in quel momento, il celebre compositore tedesco Richard Wagner. Renoir, nonostante il suo mestiere da pittore, si interessava alla musica con grande sensibilit\u00e0 e perci\u00f2 premette per incontrare il maestro e ritrarlo: dopo due tentativi fallimentari, l'artista riusc\u00ec alla fine a incontrare il maestro, proprio il giorno dopo che aveva portato a termine il \"Parsifal\".\nRenoir ebbe cos\u00ec modo di incontrare Wagner. La seduta di posa per il suo ritratto, tuttavia, fu molto sbrigativa - dur\u00f2 appena trentacinque minuti - e lo stesso Wagner non era pienamente convinto dei risultati, e tratt\u00f2 il pittore in modo assolutamente scostante e precipitoso. A testimoniarci l'accoglienza non caldissima che ricevette il \"Ritratto di Richard Wagner\" \u00e8 lo stesso Renoir, che il 15 gennaio 1882 indirizz\u00f2 una lettera ad un amico scrivendovi:\nSe Wagner apprezz\u00f2 poco l'omaggio di Renoir, lo stesso non si pu\u00f2 dire per il critico d'arte Julius Meier-Graefe, prodigo di plausi per questo \"Ritratto\":"}
{"id": "6325101", "revid": "486946", "url": "https://it.wikipedia.org/wiki?curid=6325101", "title": "Partito Liberaldemocratico (Germania)", "text": ""}
{"id": "6325104", "revid": "6923", "url": "https://it.wikipedia.org/wiki?curid=6325104", "title": "Hermeneumata Pseudodositheana", "text": "Gli Hermeneumata (, conosciuti anche come Hermeneumata Pseudodositheana) sono dei manuali d'istruzione anonimi, scritti nel III secolo nell'Impero romano, per insegnare la lingua greca a coloro che parlavano il latino e la lingua latina a quelli che parlavano il greco. Il termine \"Hermeneumata\" significa \"interpretazioni\" o, qui, \"traduzioni\".\nContenuto.\nGli \"Hermeneumata\" sono costituiti da due glossari, uno organizzato in ordine alfabetico, l'altro per argomenti. Il glossario tematico contiene circa 30\u00a0000 parole, tra le quali i nomi di: divinit\u00e0, costellazioni, templi, festivit\u00e0, vestiari, colori, uccelli e alberi, cos\u00ec come termini militari, giuridici e finanziari. Non erano inclusi vocaboli inerenti alla morte o alla malattia. Le parole sono talvolta presentate di fianco a due o tre traduzioni equivalenti.\nUna serie di dialoghi (noti come \"colloquia\") seguono il dizionario. Questi utilizzano un linguaggio giovanile per raccontare la storia di una giornata della vita di un allievo e del suo maestro. Ci sono otto sezioni: il risveglio, la scuola, il lavoro, la vita sociale, il pranzo, i compiti, il bagno, la cena e il coricamento.\nLa pedagogia si fonda sulla comprensione immediata di frasi estremamente semplici, il pi\u00f9 delle volte limitate a un soggetto, verbo e complemento. Non ci sono spiegazioni grammaticali: le coniugazioni sono semplicemente enumerate a titolo di frasi sconnesse che presentano una variazione sul tema grammaticale (per esempio sostituzione del pronome e tempo verbale).\nStoria.\nIl testo degli \"Hermeneumata\" c'\u00e8 stato tramandato in nove manoscritti, i pi\u00f9 medievali. Il termine \"pseudodositheana\" fa riferimento al grammatico Dos\u00ecteo, a cui gli \"Hermeneumata\" sono stati attribuiti, ma senza validi motivi."}
{"id": "6325105", "revid": "76963", "url": "https://it.wikipedia.org/wiki?curid=6325105", "title": "Johann Ender", "text": "Biografia.\nStudi\u00f2 presso l'Accademia di Vienna, e quando raggiunse la maggiore et\u00e0 vinse quattro premi. Nel 1818-1819, si un\u00ec insieme a lui Istv\u00e1n Sz\u00e9chenyi per fare dei viaggi Turchia e in Grecia. Nel 1820, si rec\u00f2 in Italia, e a Firenze e a Roma dal produsse un certo numero di opere bibliche e storiche. Dopo aver trascorso un anno a Parigi, ritorn\u00f2 nel suo Paese natale nel 1827, dove si dedic\u00f2 principalmente di pittura storica, e di insegnamento presso l'Accademia dove lui frequent\u00f2 da giovane 1829-1850."}
{"id": "6325107", "revid": "87226913", "url": "https://it.wikipedia.org/wiki?curid=6325107", "title": "Attentati di Milano del 1969", "text": ""}
{"id": "6325108", "revid": "1783371", "url": "https://it.wikipedia.org/wiki?curid=6325108", "title": "Durinn", "text": "Durinn (inglese: \"Durin\"), secondo la mitologia norrena, era uno dei due nani che forgiarono la spada magica Tyrfing.\nFonti mitologiche.\nIl mito pi\u00f9 importante associato a questa figura \u00e8 descritto nella redazione H della \"Saga di Herv\u00f6r\". In essa Svafrlami, re di Gar\u00f0ar\u00edki, obblig\u00f2 Durin (indicato Dulinn) assieme a Dvalin, a forgiargli la spada invincibile Tyrfing. Riconquistata la liber\u00e0, i nani maledirono la spada. Tyrfing \u00e8 presente in un lungo ciclo di saghe successive.\nTra i racconti pi\u00f9 antichi, Durinn viene citato nel \"V\u01eblusp\u00e1\":\nRiappare nel \"Gylfaginning\" nella lista dei nani (\"Dvergatal\"), quale secondo creato dopo il capostipite M\u00f3ghsognir.\nNella cultura moderna.\nLo scrittore J.R.R. Tolkien ha tratto ispirazione dalla lista dei nani presente nel \"Gylfaginning\" per creare alcuni personaggi fantasy. Il nome anglicizzato, Durin, corrisponde a un re dei nani presente nelle sue opere.\nDal personaggio mitologico deriva anche nome del cratere Durinn, su Callisto."}
{"id": "6325135", "revid": "1305772", "url": "https://it.wikipedia.org/wiki?curid=6325135", "title": "The Legend of Valkyrie", "text": " \u00e8 un videogioco arcade del 1989 sviluppato e pubblicato da Namco. Seguito di \"Valkyrie no B\u014dken: Toki no Kagi Densetsu\", \u00e8 il secondo titolo della serie ambientato a Marvel Land. Convertito per TurboGrafx-16, il gioco \u00e8 stato distribuito in Giappone per Wii su Virtual Console. \u00c8 inoltre incluso nella raccolta \"Namco Museum Vol. 5\" per PlayStation."}
{"id": "6325136", "revid": "22475", "url": "https://it.wikipedia.org/wiki?curid=6325136", "title": "Valkyrie No Densetsu", "text": ""}
{"id": "6325140", "revid": "580197", "url": "https://it.wikipedia.org/wiki?curid=6325140", "title": "Vilniaus Miesto Futbolo Draugija \u017dalgiris", "text": ""}
{"id": "6325141", "revid": "1104133", "url": "https://it.wikipedia.org/wiki?curid=6325141", "title": "Amarsi baster\u00e0", "text": "Amarsi baster\u00e0 \u00e8 un singolo della cantante italiana Elodie contenuto nell'album \"Tutta colpa mia\". \u00c8 il suo primo duetto, in collaborazione con Zibba.\nDescrizione.\nLa canzone \u00e8 stata scritta da Zibba e da Dario Ciffo. Inoltre, la cantante ha commentato l'inedito, dicendo che:"}
{"id": "6325142", "revid": "767487", "url": "https://it.wikipedia.org/wiki?curid=6325142", "title": "Henrik Weber", "text": "Biografia.\nConsegu\u00ec la sua prima formazione come pittore da un artista locale di nome J\u00e1nos T\u00f3bi\u00e1s K\u00e4rgling (1780-1845). Nel 1835, si iscrisse all'Accademia di belle arti di Vienna, dove studi\u00f2 con Johann Ender e con Leopold Kupelwieser. Sotto la loro influenza, lasci\u00f2 l'accademismo imperante e abbracci\u00f2 il realismo. Durante i suoi studi, lavor\u00f2 come litografo e insegn\u00f2 arte. Dopo aver tenuto una mostra di successo, divenne un ritrattista popolare e rimase a Vienna fino il 1830, lavorando in entrambe le aree urbane e rurali.\nNel 1840, si trasfer\u00ec a Monaco di Baviera, nella speranza di continuare la sua carriera, tuttavia non ebbe un notevole successo allora si occup\u00f2 di ritrarre fatti storici come per esempio la morte del condottiero ungherese J\u00e1nos Hunyadi. Questo cambiamento lo rende ancora pi\u00f9 popolare soprattutto come pittore di storia popolare.\nDal 1845 al 1847 intraprese un viaggio in Italia, dove riprodusse numerosi paesaggi rurali e opere col tema di vita contadina. Quando ritorn\u00f2 di nuovo a Monaco, sent\u00ec la nostalgia di casa, che lo spinse ritornare nuovamente nella sua citt\u00e0 natale, Pest, dove ancora svolse la sua carriera da ritrattista, anche se non era particolarmente redditizia. In questo periodo, cre\u00f2 paesaggi urbani e quadri storici (alcuni su temi biblici). Quando smesse di dipingere, si occup\u00f2 nuovamente della produzione di litografie per riviste locali e diede lezioni d'arte."}
{"id": "6325147", "revid": "110157", "url": "https://it.wikipedia.org/wiki?curid=6325147", "title": "Regole del ghiaccio", "text": "In chimica, e in scienza dei materiali, le regole del ghiaccio (\"ice rules\") sono i tre principi di base che descrivono e governano la disposizione degli atomi di idrogeno in un cristallo di ghiaccio considerato \"ideale\". \nSono dette anche regole (o \"leggi\") di Bernal-Fowler, dal nome dei due studiosi che le hanno enucleate ed enunciate per primi nel 1933, gli scienziati britannici John Desmond Bernal e Ralph H. Fowler.\nPrincipi di Bernal e Fowler.\nTenuto conto che, nella molecola d'acqua, l'unico atomo di ossigeno \u00e8 vincolato da legame covalente ai due atomi di idrogeno, le tre regole stabiliscono che: \nDetto in altri termini, nell'ordinario ghiaccio Ih ogni atomo di ossigeno \u00e8 legato a un totale di quattro di idrogeno: a due di essi con un legame forte (legame covalente) e agli altri due con un legame pi\u00f9 debole (legame idrogeno). Ogni atomo di idrogeno \u00e8 legato a due di ossigeno, in modo forte con uno e in modo debole con l'altro. \nLa configurazione geometrica che ne risulta \u00e8 un reticolo periodico. La distribuzione dei legami su questo reticolo \u00e8 rappresentata da un digrafo (frecce) e pu\u00f2 essere ordinata o disordinata. \nNel 1935, Linus Pauling se ne serv\u00ec per calcolare l'entropia residua (entropia di punto zero) del ghiaccio Ih. Per tali (e altre) ragioni, a volte le regole vengono erroneamente attribuite a lui e chiamate \"regole del ghiaccio di Pauling\" (\"Pauling's ice rules\"), da non confondersi con le (cinque) regole di Pauling (\"Pauling's rules\"), che regolano e predicono la struttura cristallina dei composti ionici.\nOsservazioni.\nRiguardo alla prima delle le condizioni, va notato che i legami idrogeno non possono essere rettilinei, dal momento che l'ampiezza degli angoli H-O-H \u00e8 all'incirca di 106,6 gradi.\nIn base al secondo principio, risultano ammessi solo legami del tipo H-O-H\u00b7\u00b7\u00b7OH2, oppure H2O\u00b7\u00b7\u00b7H-O-H, mentre sono vietati contatti del tipo H-O-H\u00b7\u00b7\u00b7H-O-H, oppure H2O\u00b7\u00b7\u00b7OH2.\nDifetti cristallini.\nI principi descrivono un comportamento ideale, ma nella pratica reale si riscontrano violazioni a tali leggi, che comportano l'emergere di difetti strutturali nel cristallo: nello specifico campo del ghiaccio, tali anomalie cristalline sono chiamate \"difetti di Bjerrum\" e sono responsabili, tra le altre cose, della conduttivit\u00e0 elettrica e del lungo tempo di rilassamento (10-4 secondi).\nAd esempio, quando la rotazione intrinseca tra due molecole vicine impedisce loro di sistemare i legami idrogeno in obbedienza al principio dell'orientamento degli atomi di idrogeno, possono realizzarsi situazioni con legami molecolari del tipo O\u00b7\u00b7\u00b7\u00b7O, cio\u00e8 senza l'interposizione di un protone (configurazione chiamata \"L defect\", o \"leer defect\"), oppure contatti intermolecolari del tipo O-H\u00b7\u00b7\u00b7\u00b7H-O, in cui sono due i protoni che si interpongono tra due atomi di ossigeno (anomalia detta \"D defect\", o \"doppelt defect\"). \nUn altro tipo di anomalia nel cristallo \u00e8 il difetto ionico (o \"ionic defect\") che \u00e8 causato quella causato dalla presenza di ioni H3O+ e OH- nel ghiaccio."}
{"id": "6325150", "revid": "76963", "url": "https://it.wikipedia.org/wiki?curid=6325150", "title": "Thomas Ender", "text": "Biografia.\nEra il fratello gemello di Johann Ender. Inoltre studi\u00f2 presso l'Accademia di belle arti di Vienna con il professore Joseph M\u00f6ssmer, diventando un pittore di paesaggi. Sempre dalla stessa accademia vinse premio presso nel 1816.\nViaggi\u00f2 in Brasile nel 1817, dal quale dipinse quasi un migliaio di disegni ad acquerelli. Visit\u00f2 anche l'Italia, la Palestina, la Grecia e Parigi. Nel 1836, divenne professore presso l'Accademia di Vienna, fino al 1849."}
{"id": "6325152", "revid": "729019", "url": "https://it.wikipedia.org/wiki?curid=6325152", "title": "Servizio ferroviario suburbano di Denver", "text": "Il servizio ferroviario suburbano di Denver \u00e8 il servizio ferroviario suburbano a servizio dell'area metropolitana di Denver, nello Stato del Colorado. \u00c8 gestito dalla Regional Transportation District o RTD.\nSi compone di due linee, la linea A e la linea B. I lavori di costruzione della linea A ebbero inizio il 26 agosto 2010 e terminarono il 22 aprile 2016. La linea B venne invece aperta al pubblico il 25 luglio 2016. Il completamento di due stazioni intermedie lungo la linea B e della nuova linea G \u00e8 invece terminato nel maggio 2017."}
{"id": "6325161", "revid": "86788874", "url": "https://it.wikipedia.org/wiki?curid=6325161", "title": "Regole di Bernal-Fowler", "text": ""}
{"id": "6325169", "revid": "92723", "url": "https://it.wikipedia.org/wiki?curid=6325169", "title": "P\u00e9njamo", "text": "P\u00e9njamo \u00e8 una citt\u00e0 dello stato di Guanajuato, nel Messico centrale, capoluogo dell'omonima municipalit\u00e0.\nLa municipalit\u00e0 conta 40.070 abitanti (2010) e ha un'estensione di 1.561,25\u00a0km\u00b2.\nLa citt\u00e0 \u00e8 ricordata come il luogo di nascita di Miguel Hidalgo y Costilla, eroe della guerra d'indipendenza del Messico."}
{"id": "6325170", "revid": "203575", "url": "https://it.wikipedia.org/wiki?curid=6325170", "title": "Nazionale di calcio della Germania dell'Est", "text": ""}
{"id": "6325172", "revid": "203575", "url": "https://it.wikipedia.org/wiki?curid=6325172", "title": "Nazionale olimpica di calcio della Germania dell'Est", "text": ""}
{"id": "6325173", "revid": "203575", "url": "https://it.wikipedia.org/wiki?curid=6325173", "title": "Nazionale Under-21 di calcio della Germania dell'Est", "text": ""}
{"id": "6325180", "revid": "767487", "url": "https://it.wikipedia.org/wiki?curid=6325180", "title": "Dakota Dunes", "text": "Dakota Dunes \u00e8 un census-designated place (CDP) degli Stati Uniti d'America della contea di Union nello Stato del Dakota del Sud. La popolazione era di 2.540 abitanti al censimento del 2010.\nGeografia fisica.\nDakota Dunes \u00e8 il villaggio pi\u00f9 basso e pi\u00f9 meridionale del Dakota del Sud. Dakota Dunes si trova alla foce del fiume Big Sioux, un affluente del fiume Missouri, che \u00e8 anche il collegamento tra gli Stati del Dakota del Sud, dell'Iowa e del Nebraska.\nDakota Dunes \u00e8 situata a e si estende su una superficie di 8.1\u00a0km\u00b2, nel centro della Big Sioux Township.\nLe localit\u00e0 vicine a Dakota Dunes, oltre la sponda sul lato opposto del fiume Big Sioux che la collega con la citt\u00e0 di Sioux City (Iowa) sono, North Sioux City (7.2\u00a0km a nord) e Jefferson (16.3\u00a0km a nord-ovest) e South Sioux City (14.9\u00a0km).\nLe pi\u00f9 grandi citt\u00e0 vicine sono Sioux Falls (135\u00a0km a nord), Fargo nel Dakota del Nord (518\u00a0km nella stessa direzione), Minneapolis nel Minnesota (455\u00a0km a nord-est), Rochester nel Minnesota (450\u00a0km ad est-nord-est), Des\u00a0Moines nell'Iowa (329\u00a0km a sud-est), Omaha nel Nebraska (171\u00a0km a sud-sud-est) e Kansas\u00a0City nel Missouri (458\u00a0km nella stessa direzione).\nStoria.\nDakota Dunes \u00e8 un insediamento residenziale pianificato per le persone ricche. Nel 1988 \u00e8 stata effettuata dalla \"MidAmerican Energy Holdings Company\", una sussidiaria della Berkshire Hathaway, l'inizio della costruzione.\nSociet\u00e0.\nEvoluzione demografica.\nSecondo il censimento del 2010, la popolazione era di 2.540 abitanti.\nEtnie e minoranze straniere.\nSecondo il censimento del 2010, la composizione etnica del CDP era formata dal 92,05% di bianchi, l'1,61% di afroamericani, lo 0,35% di nativi americani, il 3,43% di asiatici, lo 0% di oceanici, lo 0,28% di altre razze, e il 2,28% di due o pi\u00f9 etnie. Ispanici o latinos di qualunque razza erano il 2,01% della popolazione.\nInfrastrutture e trasporti.\nDakota Dunes si trova sulla Interstate 29, che collega Kansas City a Winnipeg nella provincia canadese del Manitoba. \nIl Graham Field \u00e8 un piccolo aeroporto che si trova 8,6\u00a0km chilometri a nord. I vicini principali aeroporti sono l'aeroporto di Sioux City a 23,5\u00a0km a sud-est e a 139\u00a0km a nord l'aeroporto regionale di Sioux Falls, il pi\u00f9 grande aeroporto del Dakota del Sud."}
{"id": "6325204", "revid": "287204", "url": "https://it.wikipedia.org/wiki?curid=6325204", "title": "Carlos Pilo Boyl", "text": "Biografia.\nAnche noto in bibliografia come \"Carlo\", nacque a Sassari nel 1785 nella nobile famiglia dei Boyl, da Francesco Pilo Boyl, marchese di Putifigari, e da donna Felicita Richelmi dei Conti di Bovile, figlia di Giovanni Battista Richelmi e della marchesa Barbara del Carretto di Gorzegno e Moncrivello. Suo padre era stato censore generale dei monti di soccorso dell'isola e fu in seguito promosso alla carica di reggente di toga del Supremo consiglio di Sardegna; mor\u00ec a Torino il 26 marzo del 1823. Era fratello minore del marchese Vittorio Pilo Boyl di Putifigari.\nSi spos\u00f2 ed ebbe una sola figlia, Caterina, poi moglie del marchese Salvatore Pes di Villamarina da cui ebbero un figlio, Carlo Alberto Pes di Villamrina, morto a soli 3 anni (1851) e sepolto nel Chiostro di Santa Croce di Firenze, dove si trova la sua pietra tombale con incisi gli stemmi araldici di Casa Pes di Villamarina e Boyl di Putifigari. Carlos manifest\u00f2 il desiderio di risposarsi nel 1848 con Donna Zavatta, ma tale matrimonio non risulta sia mai stato celebrato. Ricevette il titolo di Conte di Villaflor, che dopo di lui passer\u00e0 riconfermato al figlio primogenito di suo fratello maggiore, e fu anche luogotenente generale, aiutante in campo del Re di Sardegna nonch\u00e9 \"Grande di Corte\".\nAttivit\u00e0 come architetto.\nCarlos Pilo Boyl fu l'architetto della famiglia Boyl; a lui si devono, oltre alla ristrutturazione assieme a Vittorio Pilo Boyl del Palazzo Boyl di Milis (1840\u20131850) su impianto gi\u00e0 esistente e databile agli inizi del 1300, la palazzina della Polveriera a Cagliari, la Porta dell'Arsenale e la Porta Cristina. Progett\u00f2 inoltre il Palazzo Boyl di Cagliari (1840), considerato tra le pi\u00f9 notevoli residenze nobiliari del centro storico. Progett\u00f2 infine alcune parti dell'acquedotto di Cagliari e si occup\u00f2 di molti altri importanti progetti nella sua Sardegna."}
{"id": "6325212", "revid": "300067", "url": "https://it.wikipedia.org/wiki?curid=6325212", "title": "Jeffrey Congdon", "text": ""}
{"id": "6325215", "revid": "1430665", "url": "https://it.wikipedia.org/wiki?curid=6325215", "title": "Biblioteca nazionale braidense", "text": ""}
{"id": "6325222", "revid": "300067", "url": "https://it.wikipedia.org/wiki?curid=6325222", "title": "Steven Kramer", "text": ""}
{"id": "6325227", "revid": "300067", "url": "https://it.wikipedia.org/wiki?curid=6325227", "title": "Walter Piatkowski", "text": ""}
{"id": "6325252", "revid": "300067", "url": "https://it.wikipedia.org/wiki?curid=6325252", "title": "Jeffrey Crockett", "text": ""}
{"id": "6325253", "revid": "303585", "url": "https://it.wikipedia.org/wiki?curid=6325253", "title": "Dibba al-Baya", "text": ""}
{"id": "6325256", "revid": "438678", "url": "https://it.wikipedia.org/wiki?curid=6325256", "title": "Cimitero della Misericordia (Grosseto)", "text": "Il cimitero della Misericordia costituisce il cimitero monumentale di Grosseto, nonch\u00e9 uno dei due principali camposanti della citt\u00e0.\nStoria.\nA Grosseto esisteva dal 1766 un cimitero, comunemente definito \"leopoldino\" in quanto edificato per volere del granduca Pietro Leopoldo di Lorena, che era stato progettato da Leonardo Ximenes all'esterno delle mura medicee, fuori Porta Nuova, nell'area dove successivamente sarebbe sorta via Roma. Verso la met\u00e0 del XIX secolo, tuttavia, il cimitero risultava in pessimo stato igienico-sanitario e si avvert\u00ec quindi la necessit\u00e0 di realizzarne uno nuovo, preferibilmente in un luogo ancora pi\u00f9 decentrato.\nNel 1854 il priore Benedetto Pierini dell'Arciconfraternita della Misericordia di Grosseto mise a disposizione il terreno, situato poco pi\u00f9 a nord lungo la vecchia via Aurelia in direzione di Montepescali, e fu quindi avviata la costruzione del nuovo cimitero con progetto di Enrico Ciampoli. Nel discorso cerimoniale della posa della prima pietra, il dottor Domenico Pizzetti ricordava le pessime condizioni del cimitero leopoldino, ormai \u00abnello stato pi\u00f9 meschino, il pi\u00f9 abbietto che si possa vedere\u00bb, esprimendo soddisfazione della possibilit\u00e0 di fornire nuova dignitosa sepoltura per le famiglie grossetane. I costi di realizzazione furono sostenuti dai membri della confraternita, con un contributo del granduca Leopoldo II in materiali da costruzione.\nNel 1857 fu promulgato un \"Regolamento organico\" con le direttive per ultimare la costruzione del cimitero. Nel \"Regolamento\" si legge: \u00absarebbe desiderabile che alcuni dei principali possidenti imitando il bello esempio di altre Citt\u00e0 imprendessero a costruire in proprio delle Cappelle, nelle quali accomunare le ossa dei loro congiunti e a coadiuvare al tempo stesso una impresa che tanto onora il Pio Istituto e la Patria\u00bb. Tuttavia, i tempi di realizzazione si protrassero per oltre dieci anni. Nel 1873 il cimitero non risultava ancora ultimato, ma si ha notizia della collocazione della \u00abprima opera scultoria di quel funerario recinto\u00bb, un medaglione di marmo raffigurante la signora Isolina Ademollo, scolpito da Giuseppe Domenico Felli.\nLo studioso Alfonso Ademollo descriveva il camposanto nel 1894 come \u00abnon del tutto ancora terminato, con cappelle per sepolture di stile gotico dei primi tempi del cristianesimo, nel quale si ammirano varie opere scultorie in busti e medaglioni di lavoro forbito di scultori moderni viventi, quali il Sarrocchi di Siena, il Felli di Terrarossa di Casal di Pari e di altri\u00bb. In quegli anni, infatti, sempre pi\u00f9 famiglie benestanti della citt\u00e0 avevano scelto di decorare le proprie sepolture con sculture, o di realizzare cappelle e edicole monumentali, e nell'ambiente artistico grossetano, prima di allora pressoch\u00e9 inesistente, inizi\u00f2 a maturare un vivace interesse verso le committenze artistiche funerarie, grazie all'influenza di scultori della scuola senese, come Tito Sarrocchi e Fulvio Corsini, e l'affermazione di scultori locali come Lorenzo Porciatti o i fratelli Pasquali, permettendo anche agli esordienti di trovare le prime opportunit\u00e0 di lavoro e di farsi conoscere.\nNella prima met\u00e0 del XX secolo, il camposanto sub\u00ec una serie di ampliamenti e vennero completati tutti i lotti per l'edificazione delle cappelle. In seguito alla significativa urbanizzazione di Grosseto, il cimitero si \u00e8 ritrovato da una posizione periferica a essere inglobato nel tessuto urbano del centro citt\u00e0 nei pressi della stazione ferroviaria.\nMonumenti e sculture.\nDel primo monumento posizionato nel cimitero nel 1873, in memoria di \"Isolina Ademollo\" ed opera di Giuseppe Domenico Felli, non \u00e8 rimasta traccia, in quanto perduto nelle successive opere di ampliamento del cimitero. Del Felli, scultore locale originario di Casale di Pari, si trova invece il monumento a \"Venanzio Vibri\" del 1881. Opera dello scultore senese Tito Sarrocchi sono invece i due monumenti a \"Luigi Ponticelli\" (1880) e \"Renieri Fanelli\" (1883). Nel 1897 \u00e8 stata eretta l'edicola Sellari, in uno stile eclettico vagamente egizio, mentre di fianco furono realizzate nel 1902 le cancellate in ferro battuto a delimitare le sepolture Cecchini e Civinini: progettate da Lorenzo Porciatti, sono opera di Luciano Zalaffi. Una coppia di scultori locali, i fratelli Vincenzo e Ferruccio Pasquali, molto attivi non solo a Grosseto, hanno invece realizzato il medaglione ai \"coniugi Signorini\", la neogotica edicola Cappelli in marmo e pietra serena, i monumenti a \"Sofia Adami Tognetti\", \"Alessandrina Ferri Luciani\" (1886) ed \"Angelo Consumi\" (1910). Dello scultore senese Fulvio Corsini \u00e8 invece l'opera scultorea pi\u00f9 significativa del camposanto, \"L'ultimo passo\", a memoria della famiglia Civinini, una monumentale figura umana fusa a Firenze dalla Fonderia artistica di Cusmano Vignali che \u00absimboleggia il lavoro, che depone ai piedi della tomba il peso fardello\u00bb.\nTra i contributi degli artisti della scena grossetana degli anni venti e trenta del Novecento che contribuirono all'abbellimento del cimitero si ricordano quelli di Tolomeo Faccendi e soprattutto dello scultore Ivo Pacini, che scolp\u00ec le prime steli: si ricordano le steli in memoria di Egidio Ginanneschi e di Guerrino Bordigoni (1922), ma anche le decorazioni in marmo delle cappelle Cecchini e Civinini, un bassorilievo bronzeo (\"Piet\u00e0\") nella lunetta della cappella Ulmi (1933) e l\"'Ecce Homo\" per la cappella Del Fa (1939). Sulla cappella Pizzetti si trova invece un \"San Francesco che parla agli uccelli\" dello scultore arcidossino Belisario Baggiani.\nDal punto di vista architettonico, si segnalano la cappella del cimitero, e le varie cappelle gentilizie: tra le pi\u00f9 significative vi sono quelle ad opera di Ernesto Ganelli e Umberto Tombari."}
{"id": "6325260", "revid": "729795", "url": "https://it.wikipedia.org/wiki?curid=6325260", "title": "Al-Quwwat al-Jawwiyya al-Misriyya", "text": ""}
{"id": "6325262", "revid": "33689", "url": "https://it.wikipedia.org/wiki?curid=6325262", "title": "Musaly (Salyan)", "text": ""}
{"id": "6325263", "revid": "33689", "url": "https://it.wikipedia.org/wiki?curid=6325263", "title": "Tutabag", "text": ""}
{"id": "6325264", "revid": "765341", "url": "https://it.wikipedia.org/wiki?curid=6325264", "title": "Yenik\u0259nd (Salyan)", "text": "Yenik\u0259nd o anche Ashagi Khalaj, \u00e8 un comune dell'Azerbaigian situato nel distretto di Salyan. Conta una popolazione di 2.110 abitanti."}
{"id": "6325266", "revid": "1345938", "url": "https://it.wikipedia.org/wiki?curid=6325266", "title": "Yol\u00fcst\u00fc (Salyan)", "text": "Yol\u00fcst\u00fc \u00e8 un comune dell'Azerbaigian situato nel distretto di Salyan. Conta una popolazione di 1.587 abitanti."}
{"id": "6325270", "revid": "115459698", "url": "https://it.wikipedia.org/wiki?curid=6325270", "title": "Dibba Al-Fujairah", "text": "Dibba Al-Fujairah \u00e8 una citt\u00e0 dell'Emirato di Fujaira. La cittadina si affaccia sul golfo di Oman ed ha una popolazione di circa 30.000 abitanti.\nSport.\nLa squadra di calcio della citt\u00e0 \u00e8 il Dibba Al-Fujairah SC."}
{"id": "6325293", "revid": "775372", "url": "https://it.wikipedia.org/wiki?curid=6325293", "title": "Scarborough (Ontario)", "text": "Scarborough \u00e8 una delle municipalit\u00e0 del Canada e sobborgo di Toronto. Situata sopra le Scarborough Bluffs, occupanti la parte orientale della citt\u00e0.\nScarborough \u00e8 delimitata a ovest dalla Victoria Park Avenue, a nord dalla Steeles Avenue, a est dal Rouge River e dalla citt\u00e0 di Pickering e a sud il Lago Ontario.\nLa citt\u00e0 prende il nome da Scarborough nel Regno Unito.\nScarborough negli ultimi anni \u00e8 divenuta una delle destinazioni residenziali preferite per i nuovi immigrati. Come risultato, la citt\u00e0 \u00e8 una delle pi\u00f9 diversamente multiculturali della Greater Toronto Area, ospitando varie religioni e diverse culture. La citt\u00e0 inoltre \u00e8 stata dichiarata la pi\u00f9 verde tra tutte le altre formanti la Greater Toronto Area.\nStoria.\nDai primi stanziamenti europei nel 1790, Scarborough \u00e8 diventata da un insieme di villaggi rurali ad una citt\u00e0 completamente urbanizzata e multiculturalmente diversificata.\nDal 1850 a oggi Scarborough \u00e8 passata da essere una municipalit\u00e0 fino a diventare parte dell'area metropolitana di Toronto nel 1953, borough nel 1967 e infine citt\u00e0 nel 1983.\nDal 1998 Scarborough insieme ad Old Toronto, East York, Etobicoke, North York e York, formano la nuova municipalit\u00e0 di Toronto."}
{"id": "6325295", "revid": "339392", "url": "https://it.wikipedia.org/wiki?curid=6325295", "title": "Portland, Oregon", "text": ""}
{"id": "6325302", "revid": "657000", "url": "https://it.wikipedia.org/wiki?curid=6325302", "title": "The Silver Guardian", "text": " \u00e8 una serie televisiva anime prodotta da Haoliners Emon e diretta da Masahiko \u014ckura, trasmessa in Giappone dal 1\u00ba aprile 2017 e in Cina dal 31 marzo 2017. La serie \u00e8 tratta da un manhua di pubblicato online da Tencent Animation e intitolato (tradizionale:\u9280\u4e4b\u5b88\u5893\u4eba, pinyin: Y\u00edn zh\u012b sh\u01d2u m\u00f9 r\u00e9n, lett. \"Il guardiano delle tombe d'argento\"), che al marzo 2016 \u00e8 stato visualizzato pi\u00f9 di 418 milioni di volte.\nProduzione.\nAnnunciata il 13 dicembre 2015 sul sito dell'evento AnimeJapan 2016 come primo progetto anime dello studio Haoliners Emon, la serie televisiva ha iniziato la trasmissione in Cina tramite streaming il 31 marzo 2017 ed \u00e8 andata in onda in Giappone su Tokyo MX dal 1\u00ba aprile al 17 giugno 2017. La regia \u00e8 a cura di Masahiko \u014ckura e la composizione della serie \u00e8 stata affidata sia a \u014ckura sia a Hidefumi Kimura, i quali hanno sostituito Ken And\u014d e Y\u016bji Hosono che erano inizialmente previsti rispettivamente come regista e sceneggiatore. Il character design \u00e8 stato sviluppato da Yoshiaki Tsubata che \u00e8 subentrato a Y\u016bichi Tanaka e la colonna sonora \u00e8 stata composta da Minako Seki. La sigla di apertura giapponese \u00e8 di Rin Akatsuki, mentre nella versione cinese \u00e8 . Inoltre, nel resto del mondo, ad eccezione dell'Asia, gli episodi sono stati trasmessi in streaming in simulcast, anche coi sottotitoli in lingua italiana, da Crunchyroll. Una seconda stagione anime, annunciata al termine dell'ultimo episodio della prima, ha avuto inizio il 13 gennaio 2018."}
{"id": "6325326", "revid": "767487", "url": "https://it.wikipedia.org/wiki?curid=6325326", "title": "Ever Cantero", "text": "Carriera.\nClub.\nDurante la sua carriera ha giocato con numerose squadre di club."}
{"id": "6325327", "revid": "767487", "url": "https://it.wikipedia.org/wiki?curid=6325327", "title": "Angelo Brigada", "text": "Biografia.\nDopo essersi diplomato in armonia e composizione al liceo musicale di Vercelli, inizia nella seconda met\u00e0 degli anni '30 a lavorare come compositore di musica leggera, scrivendo anche canzoni per il Trio Lescano, Ernesto Bonino e il Quartetto Cetra.\nCon la canzone \"Oro di Napoli\", interpretata da Nilla Pizzi, partecip\u00f2 al primo Festival di Sanremo nel 1951.\nNel 1956 collabor\u00f2 con Dino Verde, per cui scrisse le musiche della commedia musicale \"Vacanze a Monte Carlo\"; nello stesso periodo lavor\u00f2 in radio per \"Il motivo in maschera\", mentre l'anno successivo scrisse le musiche per \"La tombola\", variet\u00e0 con gioco a premi di Guglielmo Zucconi e Umberto Simonetta, presentato da Nunzio Filogamo con la regia di Giulio Scarnicci.\nHa pubblicato alcune incisioni come direttore d'orchestra, usando anche lo pseudonimo Louis Nona.\n\u00c8 sepolto nel cimitero di Maccarese."}
{"id": "6325328", "revid": "1573940", "url": "https://it.wikipedia.org/wiki?curid=6325328", "title": "Hellenolacerta graeca", "text": "La lucertola greca (Hellenolacerta graeca ), unica specie del genere Hellenolacerta , \u00e8 un rettile squamato appartenente alla famiglia dei Lacertidi.\nDescrizione.\nSi tratta di una lucertola relativamente grande, ma allo stesso tempo esile e appiattita, con capo allungato e appuntito e corpo lungo 6-8 cm; la coda \u00e8 circa 2-2,5 volte pi\u00f9 lunga. Un tratto caratteristico \u00e8 la colorazione del dorso, lucido e di tonalit\u00e0 dal grigio al marrone-bronzo, con un insieme di macchie, barre o trattini neri che comunque non formano bande longitudinali. I fianchi sono di colore leggermente pi\u00f9 scuro, con macule chiare, mentre il ventre va dal giallo all'arancione, a sua volta maculato. I maschi sono caratterizzati da scudi ventrali marginali di colore azzurro, e spesso da 3-4 macchie ocellate azzurre ben visibili sui fianchi. Anche le squame del capo hanno una conformazione tipica di questa specie, per esempio nella zona delle guance non sono sviluppati grandi scudi.\nBiologia.\nQuesta specie, generalmente poco schiva, si muove arrampicandosi lentamente su rocce, muri o tronchi d'albero. Si nutre di piccoli insetti e artropodi, ma la sua biologia non \u00e8 ancora ben conosciuta.\nDistribuzione e habitat.\nSpecie endemica del Peloponneso, ne occupa i rilievi montuosi con popolazioni spesso isolate tra loro, in genere ad altitudini superiori a 400 m e fino a 1600 m. Si pu\u00f2 incontrare su pendici esposte al sole (ma non aride) e relativamente povere di vegetazione, o in foreste aperte preferibilmente nelle vicinanze dell'acqua."}
{"id": "6325329", "revid": "86794835", "url": "https://it.wikipedia.org/wiki?curid=6325329", "title": "Hellenolacerta", "text": ""}
{"id": "6325331", "revid": "1427733", "url": "https://it.wikipedia.org/wiki?curid=6325331", "title": "Gottardo Kettler", "text": ""}
{"id": "6325334", "revid": "1427733", "url": "https://it.wikipedia.org/wiki?curid=6325334", "title": "Federico Kettler", "text": ""}
{"id": "6325337", "revid": "61051", "url": "https://it.wikipedia.org/wiki?curid=6325337", "title": "Guro Reiten", "text": "In carriera \u00e8 stata finalista con la nazionale norvegese Under-19 all'Europeo di Italia 2011.\nCarriera.\nClub.\nDopo aver giocato nel campionato norvegese di calcio femminile per la prima parte della carriera, ottenendo tra il 2017 e il 2019 due titoli di Campione di Norvegia con l', nel maggio 2019 si trasferisce al stipulando con il club inglese un contratto triennale."}
{"id": "6325347", "revid": "228587", "url": "https://it.wikipedia.org/wiki?curid=6325347", "title": "Silvia Meseguer", "text": "Carriera.\nNazionale.\nSonia Berm\u00fadez viene convocata nella nazionale spagnola Under-19 debuttando in una competizione ufficiale UEFA il 27 aprile 2006, nella partita vinta 7-0 con le pari et\u00e0 della Grecia in occasione del secondo turno di qualificazione all'edizione 2006 del Campionato europeo di categoria. In incontri per i campionati UEFA con la maglia delle Furie rosse U-19 totalizzer\u00e0 16 presenze realizzando 5 reti.\nNel 2008 viene selezionata per vestire la maglia della nazionale maggiore durante le qualificazioni all'Europeo 2009, debuttando all'Estadio Ruta de la Plata di Zamora il 2 ottobre di quell'anno durante la partita pareggiata 2-2 con le avversarie dell'Inghilterra.\nNel giugno 2013 il commissario tecnico della nazionale Ignacio Quereda la inserisce in rosa per Svezia 2013. Meseguer gioca tutte le partite da titolare fino all'incontro perso 3-1 contro la Norvegia nei quarti di finale.\nViene nuovamente convocata alle partite di qualificazione ai Mondiali di Canada 2015 contribuendo ad ottenere al termine del torneo la storica qualificazione della Spagna a un Mondiale femminile.\nIl nuovo responsabile tecnico della nazionale, Jorge Vilda, la inserisce in rosa nella formazione chiamata a partecipare all'edizione 2017 dell'Algarve Cup, prima volta della Spagna invitata al torneo. Nella partita inaugurale de gruppo B sigla al 59' la rete del parziale 1-0 sulle avversarie del Giappone, incontro poi vinto per 2-1. Con le compagne festeggia la vittoria della coppa al termine della finale dell'8 marzo all'Est\u00e1dio Algarve di Faro dove la Spagna supera per 1-0 il Canada."}
{"id": "6325348", "revid": "729019", "url": "https://it.wikipedia.org/wiki?curid=6325348", "title": "F.M. Einheit", "text": "F.M. Einheit ha poi collaborato con band come KMFDM e Goethes Erben, ed ha registrato numerosi album con altri musicisti come Diamanda Gal\u00e1s, Mona Mur, Andreas Ammer, Ulrike Haage, Massimo Pupillo, oltre che come solista. \u00c8 stato poi anche membro di band e progetti musicali come Palais Schaumburg, Stein e Gry."}
{"id": "6325350", "revid": "767487", "url": "https://it.wikipedia.org/wiki?curid=6325350", "title": "Sergio Santos Gomes", "text": "Caratteristiche tecniche.\n\u00c8 una punta centrale,molto dotata tecnicamente e in possesso di un ottimo dribbling Santos \u00e8 un attaccante che fa del controllo palla la sua dote migliore che lo rende molto pericoloso in fase di progressione unisce un'ottima tecnica individuale e una grande velocit\u00e0 a una discreta forza fisica\nCarriera.\nClub.\nAudax Italiano.\nSergio Santos ha segnato nove gol in 16 presenze di campionato durante la stagione 2018 con l'Audax ed \u00e8 stato il capocannoniere del club. Ha aiutato il club a qualificarsi per la Coppa Sudamericana 2018 e a raggiungere la finale della Coppa del Cile, dove la squadra ha perso in finale con il Palestino.\nPhiladelphia Union.\nIl 14 dicembre 2018 ha firmato con la franchigia dei Philadelphia Union, militanti nella Major League Soccer. Il trasferimento \u00e8 avvenuto per una cifra di circa $500000, con i soldi di allocazione."}
{"id": "6325360", "revid": "767487", "url": "https://it.wikipedia.org/wiki?curid=6325360", "title": "Carlos Salom", "text": "Caratteristiche tecniche.\n\u00c8 un Attaccante."}
{"id": "6325363", "revid": "124387969", "url": "https://it.wikipedia.org/wiki?curid=6325363", "title": "Ennio Marzocchini", "text": "Biografia.\nDopo aver conseguito il diploma di perito aziendale e di telecomunicazioni ed essersi laureato in lettere, studia a Roma presso il Centro Sperimentale di Cinematografia, iniziando a lavorare nel cinema come assistente operatore, aiuto regista e anche segretario di edizione in vari film, tra gli altri con Gianfranco Baldanello, Giuliano Biagetti, Steno e Pasquale Festa Campanile.\nFonda nella sua citt\u00e0 natale, Empoli, l'emittente televisiva Antenna 5 dove \u00e8 regista, ideatore di programmi ed anche conduttore televisivo.\nScrive sotto lo pseudonimo \"Acci d'Empoli\" i libri \"Graffiti &amp; Graffiati\" e \"Graffiti &amp; Graffiati 2\", racconti romanzati basati su aneddoti di personaggi empolesi e del suo circondario.\nSposatosi con Simonetta Felli, nel 1977 nasce sua figlia Karin alla quale nel 1989 dedica il romanzo \"Ricordi di scuola - L'Avviamento e dintorni\" che narra della scuola dell'avviamento e della sua pessima esperienza in quel sistema educativo. In seguito scriver\u00e0 un secondo romanzo, \"Jackpot - La fotocopia da 27 miliardi\".\nDebutta come regista nel 1982 con \"Scoop\", girato tra la fine del 1979 e il 1980, con il quale partecipa al Festival Internazionale di Taormina, ottenendo una nomination cone miglior regista esordiente.\nRi-trasferitosi a Roma nel 1986, lavora come regista e programmista in Rai per vari programmi (come \"Tg2 Medicina 33\" dal 1985 al 1992) e inizia la lavorazione del secondo suo film \"W Verde\" cui \u00e8 sceneggiatore, produttore e regista. Il film, imperniato su tematiche ecologiste, partecipa al Festival di Salerno e a quello di Pescara.\nNel 1995 esce nelle sale il terzo film, \"Empoli 1921 - Film in rosso e nero\", ricostruzione dei Fatti di Empoli, che partecipa a vari festival nazionali ed internazionali e vince il Gran Premio della giuria del Festival di Annecy.\nMuore dopo una grave malattia nell'agosto del 2011, all'et\u00e0 di 68 anni. \u00c8 sepolto nel cimitero di Montaione."}
{"id": "6325364", "revid": "599013", "url": "https://it.wikipedia.org/wiki?curid=6325364", "title": "Ra\u00fal Est\u00e9vez", "text": "Caratteristiche tecniche.\n\u00c8 un Attaccante."}
{"id": "6325414", "revid": "110157", "url": "https://it.wikipedia.org/wiki?curid=6325414", "title": "Campionati europei di canottaggio 1895", "text": "I Campionati europei di canottaggio 1895 si disputarono a Ostenda (Belgio) e furono la III edizione dei Campionati europei di canottaggio.\nProgramma.\nLe quattro gare si svolsero nella giornata del 15 settembre 1895."}
{"id": "6325435", "revid": "196390", "url": "https://it.wikipedia.org/wiki?curid=6325435", "title": "Colonia fenicia", "text": ""}
{"id": "6325437", "revid": "155634", "url": "https://it.wikipedia.org/wiki?curid=6325437", "title": "Fudbalski Klub Mladost Doboj Kakanj", "text": "Il Fudbalski Klub Mladost Doboj Kakanj \u00e8 una societ\u00e0 calcistica bosniaca con sede nella citt\u00e0 di Doboj. Milita nella Premijer Liga, massimo livello del campionato bosniaco.\nStoria.\nLa societ\u00e0 \u00e8 stata fondata nel 1959. Quella in Premijer Liga 2015-2016 \u00e8 stata la prima stagione che la squadra abbia mai disputato nella massima divisione bosniaca."}
{"id": "6325443", "revid": "287204", "url": "https://it.wikipedia.org/wiki?curid=6325443", "title": "Tanit (disambigua)", "text": ""}
{"id": "6325445", "revid": "46291", "url": "https://it.wikipedia.org/wiki?curid=6325445", "title": "Dracocephalum austriacum", "text": "La melissa austriaca (nome scientifico \"Dracocephalum austriacum\" ) \u00e8 una pianta perenne della famiglia delle Lamiaceae.\nEtimologia.\nIl nome generico (\"Dracocephalum\") deriva da due parole greche per \"drago\" e \"testa\" ( = testa di drago) e fa riferimento alla particolare forma della corolla di queste piante. Il termine specifico (\"austriacum\") significa \"dall'Austria\".\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 595. 1753\" del 1753.\nDescrizione.\nQueste piante arrivano ad una altezza di 40 \u2013 60\u00a0cm. La forma biologica \u00e8 camefita suffruticosa (Ch suffr), sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm (le porzioni erbacee seccano annualmente e rimangono in vita soltanto le parti legnose). In alcuni casi la forma biologica pu\u00f2 essere considerata anche emicriptofita (piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve). \nRadici.\nLe radici sono del tipo fascicolato.\nFusto.\nLa parte aerea del fusto \u00e8 legnosa, eretta con peli lanosi addensati soprattutto ai nodi. La sezione del fusto \u00e8 tetragona (quadrangolare) a causa della presenza di fasci di collenchima posti nei quattro vertici. \nFoglie.\nLe foglie, subsessili, lungo il fusto sono disposte in modo opposto (in genere a 2 a 2) e ogni coppia successiva \u00e8 disposta ad angolo retto rispetto alla sottostante (disposizione decussata). La forma della lamina delle foglie inferiori \u00e8 divisa in 3 - 7 lacinie lineari; quelle superiori sono semplici e convolute (alla fine anche queste di aspetto lineare). Le stipole sono assenti. Dimensione delle foglie: larghezza 1 - 1,5\u00a0mm; 18 \u2013 25\u00a0mm. \nInfiorescenza.\nLe infiorescenze sono formate da alcuni fiori (2 - 4) raccolti in pi\u00f9 verticilli (o verticillastri) sovrapposti formanti nell'insieme una infiorescenza cilindrica e compatta. Le brattee dell'infiorescenza sono simili alle foglie ma pi\u00f9 piccole.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice, ossia il perianzio, sono a 5 parti). Lunghezza del fiore: 35 \u2013 45\u00a0mm.\nFrutti.\nIl frutto \u00e8 uno schizocarpo composto da 4 nucule (tetrachenio) secche, con forme da ovoidi a oblunghe fortemente trigone, con superficie liscia e glabra. L'endosperma \u00e8 scarso o assente.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nEcologia.\nQuesta specie \u00e8 rara in quanto confinata in zone xerotermiche a clima continentale. Probabilmente \u00e8 una specie di origine terziaria, ma mentre nel bacino pannonico e sarmatico l'areale si \u00e8 contratto a causa delle oscillazioni climatiche, nelle Alpi la \"Dracocephalum austriacum\" \u00e8 reimmigrata nel periodo caldo susseguente all'ultima glaciazione.\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Dracocephalum\" \u00e8 descritto nella trib\u00f9 Mentheae (sottotrib\u00f9 Nepetinae) appartenente alla sottofamiglia Nepetoideae.\nIl numero cromosomico di \"D. austriacum\" \u00e8: 2n = 14.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nUna specie simile a quella di questa voce \u00e8 \"Dracocephalum ruyschiana\" (l'altra specie del genere \"Dracocephalum\" presente in Italia). La specie \"D. ruyschiana\" si distingue soprattutto per la forma intera delle foglie e una corolla pi\u00f9 piccola.\nAltre notizie.\nLa testa di drago austriaca in altre lingue \u00e8 chiamata nei seguenti modi:"}
{"id": "6325446", "revid": "125352784", "url": "https://it.wikipedia.org/wiki?curid=6325446", "title": "Religione cartaginese", "text": "Con religione cartaginese in questa voce si intende l'insieme di credenze, riti e il culto di figure divine presso la citt\u00e0 di Cartagine dalla sua origine di derivazione fenicia fino al periodo di suo massimo splendore.\nA Cartagine si veneravano molti dei. La suprema coppia divina era formata da Tanit e Baal. Diversamente dalla maggioranza della popolazione i sacerdoti si radevano il viso. Nei primi secoli i rituali della citt\u00e0 includevano danze ritmiche tratte dalla tradizione fenicia e sembra che la dea Astarte fosse molto popolare. Nel periodo di massimo splendore Cartagine ospitava un grande numero di divinit\u00e0 provenienti dalle civilt\u00e0 greca, egizia ed etrusca.\nGli dei.\nLe principali divinit\u00e0 cartaginesi erano di provenienza fenicia.\nI luoghi di culto: il tofet.\nIl luogo di culto principale presso i Cartaginesi era il tofet, un santuario all'aria aperta che consisteva in un'area consacrata dove venivano sepolti i resti combusti dei sacrifici animali e dove venivano sepolti i bambini. Ancora controversa la questione se effettivamente i Cartaginesi avessero la pratica religiosa del sacrificio dei bambini.\nControversie sui riti sacrificali dei bambini.\nLa Cartagine fenicia aveva una fama sinistra per i sacrifici dei bambini. Plutarco (46 - 120) parla di questa pratica, come fanno Tertulliano, Paolo Orosio e Diodoro Siculo. Per contro Tito Livio e Polibio non ne parlano. Scavi archeologici moderni tendono a confermare la versione di Plutarco. In un solo cimitero per bambini chiamato \"Tophet\" (\"area sacra\") \u00e8 stata deposta fra il 400 a.C. e il 200 a.C. una quantit\u00e0 - stimata - di 20.000 urne. Queste urne contenevano le ossa calcinate di neonati e in qualche caso di feti o di bimbi attorno ai due anni. Questo indica che se i bambini erano piccoli, quelli pi\u00f9 giovani venivano sacrificati dai genitori. D'altra parte, in uno studio del 2010 \u00e8 stata mostrata l'evidenza che quelle trovate sono probabilmente le ossa cremate di bambini morti naturalmente, in particolare nella ricerca si indica che i cimiteri per bambini non erano esclusivi per coloro che venivano sacrificati, ma erano cimiteri per tutti i bambini, qualunque fosse stata la causa della loro morte. Questa tesi \u00e8 discordante, d'altra parte, con ritrovamenti precedenti cananei. I pochi testi cartaginesi che ci sono rimasti per\u00f2 non fanno mai menzione a sacrifici di bambini. Il dibattito fra gli storici e gli archeologi rimane aperto.\nScarsit\u00e0 delle fonti.\nQuel che si conosce della religione cartaginese \u00e8 incompleto a causa della mancata sopravvivenza di templi o di fonti scritte sulla mitologia punica da parte degli stessi cartaginesi.\nLa situazione \u00e8 resa ancora pi\u00f9 difficile dall'uso da parte degli scrittori antichi stranieri di nomi greci o latini per definire i riti punici, per non parlare dei loro pregiudizi verso le pratiche religiose straniere.\nLe tombe sono state vitali per apprendere, attraverso i vari oggetti votivi, amuleti e maschere demoniache, nell'indicare una certa credenza presso i cartaginesi di una qualche forma di aldil\u00e0 ."}
{"id": "6325448", "revid": "81103", "url": "https://it.wikipedia.org/wiki?curid=6325448", "title": "Ortopalo", "text": ""}
{"id": "6325455", "revid": "86797067", "url": "https://it.wikipedia.org/wiki?curid=6325455", "title": "Mitologia ugaritica", "text": ""}
{"id": "6325469", "revid": "86797173", "url": "https://it.wikipedia.org/wiki?curid=6325469", "title": "Divinit\u00e0 etrusche", "text": ""}
{"id": "6325471", "revid": "86797190", "url": "https://it.wikipedia.org/wiki?curid=6325471", "title": "Cartagine fenicia", "text": ""}
{"id": "6325474", "revid": "838137", "url": "https://it.wikipedia.org/wiki?curid=6325474", "title": "Citt\u00e0 fenicia", "text": ""}
{"id": "6325475", "revid": "729019", "url": "https://it.wikipedia.org/wiki?curid=6325475", "title": "Achille Porta", "text": "Ufficiale pluridecorato durante la prima guerra mondiale, fu l'ultimo governatore militare di Rodi. Venne nominato anche presidente della Cassa di Risparmio di Mirandola dal 1932 al 1934.\nBiografia.\nArruolatosi come sottotenente degli alpini nel 1888, partecipa alla prima guerra mondiale nel 1915 guidando il battaglione Val Leogra e nel 1916 il gruppo Porta. Promosso tenente colonnello e poi comandante in Val Terragnolo, viene attaccato dagli austriaci dal 15 al 20 maggio 1916, fino a quando non \u00e8 costretto a ritirarsi, nonostante lo strenuo e valoroso combattimento che gli valgono la medaglia d\u2019argento. Nell'estate dello stesso anni guadagna il grado di colonnello del I\u00b0 Gruppo Alpini. Nel giugno 1917 comanda il Gruppo Alpini dei battaglioni Tirano, Vestone, Monte Spluga, Monte Stelvio e Valtellina durante la battaglia dell'Ortigara. Grazie al suo coraggio e capacit\u00e0, il 15 giugno 1917 riesce a respingere un contrattacco notturno del nemico e per questo riceve una seconda una medaglia d\u2019argento. Dopo soli quattro giorni di riposo al passo dell'Agnella, riprende i combattimenti dal 19 al 27 giugno sul passo di Val Caldiera, fino al rientro sulla linea di vigilanza. Promosso Colonnello Brigadiere viene inviato sull'altopiano di Asiago alla guida della Brigata Emilia e poi Toscana. Dal 23 al 25 dicembre 1917 respinse molti e durissimi attacchi austriaci sui Col d'Echele e Col Rosso, meritandosi la terza medaglia d'argento poich\u00e9 respinge numerosi e furiosi attacchi del nemico, sostituendosi al comando di reparti che avevano perso il loro comandante.\nIl 12 maggio 1918 incontr\u00f2 Gabriele D'Annunzio, che gli regal\u00f2 una copia del libro \"La beffa di Buccari\" e in suo onore coni\u00f2 il motto latino \"Ferrea non cedit Porta\", che fu utilizzato dai soldati della brigata Lupi di Toscana, considerati una \"porta solida come il ferro, messa a baluardo della sicurezza nazionale\".\nNel giugno 1918 comand\u00f2 il settore Sasso Rosso-Cornone a sud-est di Foza, sopra il Canale di Brenta, dove l'Austria cerc\u00f2 di sfondare verso la pianura, ma alpini, bersaglieri e Lupi di Toscana resistettero valorosamente.\nDopo aver preso parte ai combattimenti sul Pasubio e alla battaglia di Vittorio Veneto dove sub\u00ec gravi danni alla vista causati dai gas nervini lanciati dall'esercito austriaco, al termine del conflitto guida il IX\u00b0 Raggruppamento Alpini che dal dicembre 1918 all\u2019aprile 1919 ripristin\u00f2 gli argini del Piave.\nDal 18 dicembre 1919 al 7 agosto 1920 fu inviato nel mar Egeo quale comandante del Corpo di spedizione italiano nel Mediterraneo Orientale e venne nominato ultimo governatore militare del Dodecaneso a Rodi, dove abol\u00ec la censura e istitu\u00ec la zona monumentale della citt\u00e0 di Rodi. Il 28 aprile 1920 firm\u00f2 il decreto che istituiva nell'area adiacente al fossato delle fortificazioni di Rodi la \"zona monumentale\", costituita dalle mura medievali dei Cavalieri e dai cimiteri musulmani, per fermare la speculazione edilizia sui terreni degli antichi cimiteri turchi, e iniziava la pianificazione del verde urbano.\nRientrato in Italia nel 1920, divenne ispettore delle truppe di montagna e gli venne assegnato il comando della brigata Marche e nel 1922 quello della brigata Parma. Infine nel 1928 divenne Generale di Divisione militare di Cuneo e nel 1931 di Padova.\nCongedato nel 1932, si trasfer\u00ec a Verona, ma poco dopo venne chiamato a presiedere nella sua citt\u00e0 natale la Cassa di Risparmio di Mirandola dal 26 luglio 1932 al 13 dicembre 1934, al posto del commissario prefettizio Pietro Gandolfi, per far fronte ad una grave situazione economica dell'istituto bancario causata da mala gestione, a cui si rese necessaria una rigida amministrazione di contenenimento delle spese e delle sofferenze finanziarie.\nMor\u00ec nel 1953 a 85 anni nella sua citt\u00e0 natale, nel cui cimitero fu sepolto a fianco della moglie Pia Trentini.\nNel 2003, nel 50\u00ba anniversario della scomparsa, l'amministrazione comunale gli ha intitolato una via, situata nella zona del centro commerciale \"Della Mirandola\"."}
{"id": "6325476", "revid": "196390", "url": "https://it.wikipedia.org/wiki?curid=6325476", "title": "Divinit\u00e0 fenicia", "text": ""}
{"id": "6325477", "revid": "86797310", "url": "https://it.wikipedia.org/wiki?curid=6325477", "title": "Divinit\u00e0 fenicie", "text": ""}
{"id": "6325479", "revid": "86797394", "url": "https://it.wikipedia.org/wiki?curid=6325479", "title": "Castello di Gibelletto", "text": ""}
{"id": "6325480", "revid": "1632387", "url": "https://it.wikipedia.org/wiki?curid=6325480", "title": "Philomena Lee", "text": "Il libro \u00e8 stato poi adattato in un film dal titolo Philomena, uscito nel 2013, che ha ricevuto 4 nomination agli Oscar, tra le quali quella per la miglior attrice protagonista a Judi Dench, che interpreta la parte di Philomena, e quella per il miglior film.\nPhilomena \u00e8 diventata una portavoce per i diritti sulle adozioni, e ha contribuito a creare \"The Philomena Project\" allo scopo di diffondere la consapevolezza in merito alle leggi sull'adozione e individuare possibili miglioramenti.\nNel febbraio 2014, Philomena Lee ha incontrato papa Francesco per discutere in merito alle politiche di adozione nella chiesa cattolica.\nBiografia.\nPhilomena Lee \u00e8 nata nella contea di Limerick, in Irlanda, nel 1933. Sua madre mor\u00ec di tubercolosi quando la bambina aveva solo sei anni. Il padre, un macellaio, mand\u00f2 a scuola lei e le sue sorelle Kaye e Mary presso un convento, mentre tenne i figli maschi a casa con lui. Dopo aver terminato l'istruzione di base al convento, Philomena and\u00f2 a vivere con la zia materna Kitty Madden. Si spos\u00f2 nel 1959, ebbe due figli, Jane e Kevin, e lavor\u00f2 come infermiera. Divorzi\u00f2 dal primo marito e successivamente si rispos\u00f2.\nGravidanza e adozione.\nQuando aveva 18 anni, Philomena rimase incinta di un uomo di nome John, che lavorava presso il locale ufficio postale. Fu quindi mandata al convento Sean Ross Abbey a Roscrea, un luogo che ospitava ragazze madri. Dopo aver dato alla luce un maschietto, visse e lavor\u00f2 nel convento fino all'et\u00e0 di 22 anni.\nCome spesso accadeva a quel tempo in Irlanda, il bambino all'et\u00e0 di 3 anni fu ceduto ad una famiglia cattolica che lo prese in adozione. Fu portato negli Stati Uniti senza che la madre potesse mai saperne nulla e Philomena venne inoltre forzata a firmare un documento in cui rinunciava alla maternit\u00e0 del bambino. Successivamente Philomena lasci\u00f2 il convento e si trasfer\u00ec in Inghilterra.\nLibro.\nA Natale del 2003, Philomena raccont\u00f2 alla propria famiglia dell'esistenza di un figlio dato alla luce quando aveva 19 anni, del quale non aveva avuto pi\u00f9 alcuna notizia. Per tutto quel tempo aveva segretamente cercato di avere notizie sulla sua sorte senza successo. Sua figlia, Jane, contatt\u00f2 il giornalista Martin Sixsmith il capodanno successivo, accennandogli la storia di Philomena, e chiedendo esplicitamente se fosse disponibile ad aiutare la madre nella propria ricerca.\nSixsmith accett\u00f2 e insieme a Philomena spese alcuni anni in nuove ricerche. Scopr\u00ec cos\u00ec che il bambino era stato adottato da una coppia americana, Doc e Marge Hess, prendendo quindi il nome di Michael Hess. Insieme a Michael, gli Hess avevano adottato anche una bambina di nome Mary, sempre nello stesso convento, per non separare i due piccoli che avevano dimostrato un grande attaccamento reciproco nei primi anni di vita insieme.\nDopo aver scoperto la nuova identit\u00e0 del figlio di Philomena, per\u00f2, scoprirono anche che egli era morto nel 1995 di AIDS, all'et\u00e0 di 43 anni. Emerse anche che l'uomo aveva a sua volta cercato inutilmente di ritrovare la madre naturale. Prima della sua morte chiese di poter essere sepolto presso il convento Sean Ross Abbey in cui era nato, nella speranza che sua madre un giorno o l'altro potesse ritrovare la sua lapide.\nFilm.\nJeff Pope e Steve Coogan scrissero una sceneggiatura basata sul libro di Sixsmith. Successivamente, Stephen Frears divenne il regista di un film interpretato da Judi Dench nel ruolo della protagonista.\nIl film venne distribuito dalla Weinstein Company nel novembre 2013 e fu nominato per quattro premi Oscar come miglior film, miglior attrice, miglior sceneggiatura e miglior colonna sonora."}
{"id": "6325481", "revid": "86797444", "url": "https://it.wikipedia.org/wiki?curid=6325481", "title": "Colonie veneziane", "text": ""}
{"id": "6325484", "revid": "86797496", "url": "https://it.wikipedia.org/wiki?curid=6325484", "title": "Sardegna punica", "text": ""}
{"id": "6325488", "revid": "2056951", "url": "https://it.wikipedia.org/wiki?curid=6325488", "title": "Cannizzaro (famiglia)", "text": "I Cannistraci, Cannistr\u00e0, Cannizzaro o Cannizzari sono un'antica famiglia proveniente dalla Catalogna giunta in Sicilia con un Tommaso al seguito del re Pietro III di Aragona da cui ebbe la castellania di Terranova confermata nel 1298 da re Federico.\n&lt;br&gt;Oltre a godere di uffici di corte come quella di gentiluomini del palazzo reale, godette tra le altre delle baronie di Nucifora, Nadore, Rigilifi, Cavaleri, Castelluzzo, Terrati, di Passanito e Bidani nel 1653 per successione Ventimiglia.&lt;br&gt;Da Palermo altri rami della famiglia si radicarono in Messina, Catania, Noto e Siracusa dove vissero i baroni di Ravagliuso, Rigilasi e Scafenda. &lt;br&gt; Ricoprirono numerose volte l\u2019ufficio di Giudice della regia Gran Corte e del Consistorio, oltre ad aver avuto letterati quali Giuseppe, Nicol\u00f2 e Pietro elogiati da Mongitore. Un Francesco fu duca di Belmurgo nel 1689. Ebbero inoltre il marchesato di San Niccol\u00f2.\nCon decreto ministeriale del 1900 \u00e8 stato riconosciuto nei titoli di barone di Belmontino inferiore e signore di Leone il signor Silvestro Cannizzaro\nBlasone.\nTroncato: nel 1\u00ba d'azzurro, a 2 stelle d'oro di 6 raggi, ordinate in fascia; nel 2\u00ba di rosso, a tre sbarre d'oro"}
{"id": "6325493", "revid": "767487", "url": "https://it.wikipedia.org/wiki?curid=6325493", "title": "Hit List - Il primo della lista", "text": "Hit List - Il primo della lista (\"Hit List\") \u00e8 un film statunitense del 1989 diretto da William Lustig.\nTrama.\nMark Collins rientra a casa e trova la moglie svenuta. Il figlio \u00e8 stato rapito da un killer della mafia, che l'ha scambiato per un testimone importante nel processo contro il gangster Vincent Luca. La polizia vuol sfruttare l'errore a suo favore e far credere a Luca di aver rapito la persona giusta: per questo mette Collins in prigione. Ma Mark riesce a fuggire."}
{"id": "6325498", "revid": "944090", "url": "https://it.wikipedia.org/wiki?curid=6325498", "title": "Cassa di risparmio di Firenze", "text": ""}
{"id": "6325542", "revid": "1543377", "url": "https://it.wikipedia.org/wiki?curid=6325542", "title": "Prostituzione in Giappone", "text": "La prostituzione in Giappone \u00e8 esistita lungo tutto il corso della storia del paese. Mentre la legge anti-prostituzione del 1956 afferma che \u00abnessuno pu\u00f2 compiere attivit\u00e0 legate alla prostituzione o diventarne avventore\u00bb esistono a ci\u00f2 scappatoie; interpretazioni liberali e applicazione a larghe maglie della legge hanno permesso all'industria del sesso di prosperare ed arrivare a guadagnare, secondo una stima, fino a 2,3 trilioni di yen (24 miliardi di euro) all'anno.\nIn Giappone la cosiddetta non \u00e8 sinonimo di prostituzione. Dal momento che il diritto giapponese definisce la prostituzione come \u00abil rapporto sessuale con una persona non specificata in cambio di un pagamento\u00bb la maggior parte dei locali \"f\u016bzoku\" per rimanere entro la legalit\u00e0 offre solamente servizi che non comprendono il coito come la conversazione, la danza e attivit\u00e0 legate all'igiene personale. Purtuttavia i sondaggi del MiW e del National Women's Education Center of Japan hanno rivelato che tra il 20 e il 40% degli uomini giapponesi ha pagato per ricevere in cambio servizi sessuali.\nStoria.\nA partire dal XV secolo cinesi, coreani e altri visitatori dell'Asia orientale erano assidui frequentatori dei bordelli in Giappone. Una tale pratica \u00e8 poi proseguita tra i visitatori provenienti dalle regioni occidentali, per lo pi\u00f9 commercianti europei, i quali provenivano spesso con il loro seguito dall'Asia meridionale (in alcuni casi, in aggiunta ai membri dell'equipaggio vi erano anche africani).\nQuesto ha avuto inizio con l'arrivo delle navi portoghesi in terra giapponese nel corso del XVI secolo, quando la popolazione locale dava per scontato che gli occidentali provenissero da , l'antico nome cinese ed in seguito adottato anche in Giappone per indicare il subcontinente indiano (cos\u00ec chiamato a causa della sua importanza come luogo di nascita del buddhismo) e credevano che il cristianesimo fosse una nuova forma di fede indiana.\nQuesta serie di presupposti errati sono stati causati dal fatto che lo Stato indiano di Goa era una delle basi centrali per la Compagnia delle Indie orientali portoghese e a causa del fatto che una parte significativa degli equipaggi saliti a bordo sulle navi portoghesi erano cristiani indiani.\nI visitatori portoghesi e i loro membri d'equipaggio asiatici e africani del sud, spesso erano impegnati in operazioni di tratta degli schiavi in Giappone. Essi compravano o catturavano giovani donne e ragazze giapponesi che erano poi utilizzate come schiave sessuali sulle loro navi; in alternativa venivano condotte a Macao e nelle altre colonie dell'impero portoghese nel sudest asiatico, nelle Americhe e in India, ove vennero a costituire agli inizi del XVII secolo una comunit\u00e0 di schiavi giapponesi e poi commercianti a Goa.\nPi\u00f9 tardi la compagnia delle Indie europea comprese anche gli olandesi e i britannici, i quali vennero coinvolti nel giro della prostituzione durante le loro visite e i soggiorni compiuti in Giappone.\nPeriodo Edo.\nNel 1617 lo shogunato Tokugawa emise un'ordinanza nel tentativo di limitare la prostituzione a determinate aree della periferia cittadina che divennero note col nome di \"y\u016bkaku\" ( o ). Le tre pi\u00f9 famose sono state Yoshiwara a Edo (l'odierna Tokyo), Shinmachi a Osaka e Shimabara a Kyoto.\nLe prostitute e le cortigiane venivano concesse in licenza come \"y\u016bjo\" (), \"donne di piacere\", ed erano valutate in base ad una gerarchia molto elaborata con le \"tay\u016b\" e poi le \"oiran\" al vertice. I distretti adibiti venivano murati e custoditi per la tassazione e il controllo dell'accesso. Ai \"r\u014dnin\", samurai senza padrone, non era permesso l'ingresso; le prostitute non potevano uscire se non per visitare i parenti moribondi e, una volta all'anno, per lo \"hanami\" (l'ammirazione dei ciliegi in fiore).\nNell'era moderna anteguerra.\nL'apertura del Giappone al mondo (Bakumatsu) e la conseguente marea di influenze occidentali che ne derivarono hanno determinato tutta una serie di cambiamenti nel periodo Meiji. I romanzieri giapponesi, in particolare la scrittrice e poetessa Ichiy\u014d Higuchi, hanno cominciato a richiamare l'attenzione sul confinamento e l'esistenza squallida a cui erano sottomesse le prostitute delle classi inferiori nei quartieri a luci rosse.\nNel 1872 il cosiddetto incidente diplomatico della \"Mar\u00eda Luz\" port\u00f2 il governo a produrre una nuova legislazione emancipando i reietti burakumin, tutti gli emarginati che erano stati rifiutati o cacciati, le prostitute ed altre forme di lavoro forzato per debito in tutto il paese.\nNei primi anni del Novecento il governo limit\u00f2 ulteriormente le condizioni di lavoro della prostituzione, e nel 1908 furono introdotte le prime forme di penalit\u00e0 per la prostituzione non regolamentata.\nNel dopoguerra.\nSubito dopo la seconda guerra mondiale fu costituita dal governo di Naruhiko Higashikuni tutta un'organizzazione di bordelli per servire le forze armate alleate d'occupazione del Giappone. Il 19 agosto 1945 il Ministero degli interni ordin\u00f2 agli uffici del governo locale di istituire un servizio di prostituzione per i soldati alleati per \u00abpreservare la \"purezza\" della razza giapponese\u00bb.\nLa forza di polizia giapponese era responsabile nella mobilitazione delle donne atte a servire in queste stazioni in modo simile al modo in cui i militari giapponesi fecero durante la guerra del Pacifico. Le forze di polizia mobilitate sia per le prostitute con licenza sia per quelle senza licenza contribuivano a controllare i servizi svolti in questi campi. Nell'istituzione e nella messa in regola di tali stazioni fu decisivo il contributo degli assessori di gabinetto Yoshio Kodama e Ry\u014dichi Sasakawa.\nIl Comandante supremo delle forze alleate fece abolire il sistema della prostituzione su licenza nel 1946, il che port\u00f2 al cosiddetto sistema , in base al quale alcuni locali notturni iniziarono a offrire servizi sessuali continuando a esercitare come un normale club o caf\u00e9. Le autorit\u00e0 di polizia locale tradizionalmente regolavano la posizione di tali stabilimenti disegnando linee rosse su una mappa. In altre zone, nei cosiddetti locali a \"linea blu\", servizi sessuali erano offerti in ristoranti, bar o altri stabilimenti meno strettamente regolamentati. A Tokyo, i pi\u00f9 noti quartieri a \"linea rossa\" erano Yoshiwara e Shinjuku Ni-ch\u014dme, mentre il pi\u00f9 noto quartiere a \"linea blu\" \u00e8 stato Kabukich\u014d.\nNel 1947 un'ordinanza imperiale puniva le persone che allettavano le donne ad agire come prostitute, ma la prostituzione in s\u00e9 \u00e8 rimasta legale. Diverse le tasse che sono state introdotte per aggiungere ulteriori sanzioni legali contro la sollecitazione alla prostituzione, ma non sono state approvate a causa di dispute nella misura appropriata di punizione.\nIl 24 maggio 1956 la Dieta nazionale del Giappone approv\u00f2 la legge anti-prostituzione, entrata in vigore nel mese di aprile 1958. Secondo la legge l'atto di avere un rapporto sessuale in cambio di una compensazione effettiva o promessa \u00e8 considerato reato. Questo mise fine ai sistemi di \"linea rossa\" e \"linea blu\" ma permise a tutta una serie di stabilimenti di continuare a offrire servizi sessuali a pagamento sotto la dicitura di \"intrattenimento sessuale\", ad esempio, soapland e centri massaggi (in giapponese ).\nConnotazioni religiose.\nShinto.\nLa fede dello shintoismo non considera il sesso come un tab\u00f9. La prostituzione sacra era stata ampiamente praticata all'interno della tradizione delle miko durante l'era pre-Meiji.\nBuddhismo.\nGli insegnamenti buddisti per quanto riguarda il sesso sono piuttosto riservati e il buddhismo \u00abin linea con il principio della Via di mezzo, non sarebbe favorevole n\u00e9 al puritanesimo estremo n\u00e9 all'estremo permissivismo\u00bb. Il buddhismo ha regole e protocolli per coloro che sono preposti a vivere i principi buddisti nei monasteri e anche per la parte laica del Shanga. Per i monaci buddisti o per le monache la castit\u00e0 \u00e8 obbligatoria poich\u00e9 vivono sulla premessa di sbarazzarsi di ogni sentimento di attaccamento. Il loro modo di vivere \u00e8 regolato da regole molto rigide per quanto riguarda il comportamento e questo include anche il sesso.\nPer quanto riguarda i buddisti laici invece, non ci sono regole specifiche da seguire sul sesso; anche se qualsiasi tipo di abuso \u00e8 considerato come \"cattiva condotta\".\nProstituzione oggi.\nStatus legale.\nL'articolo 3 della legge anti-prostituzione () del 1956 afferma che \u00abnessuno pu\u00f2 compiere attivit\u00e0 legate alla prostituzione o diventarne avventore\u00bb, ma nessuna pena giudiziaria \u00e8 definita per questo atto. Al contrario, l'articolo seguente proibisce, con pena di sanzione, il favoreggiamento e lo sfruttamento della prostituzione.\nLa definizione della prostituzione \u00e8 strettamente limitata al coito. Ci\u00f2 significa che la pratica del sesso orale, del sesso anale, della spagnola e di altri atti sessuali non coitali dietro pagamento \u00e8 considerata legale. La legge sulla morale pubblica del 1948 (), modificata nel 1985 e nel 1999, si propone di regolamentare questo tipo di attivit\u00e0."}
{"id": "6325544", "revid": "1573940", "url": "https://it.wikipedia.org/wiki?curid=6325544", "title": "Fitto di Cecina", "text": "Il Fitto di Cecina era un palazzo di Cecina, posto all'interno dell'omonima tenuta da cui si \u00e8 sviluppato il nucleo urbano del paese.\nStoria.\nIn localit\u00e0 poi chiamata Fitto \u00e8 citato almeno dal 720 e fino al 990 un \"Castrum Cecinae\", ovvero un forte. Nel XII secolo \u00e8 documentato accanto al castello un piccolo \"ospedale\" dei Templari, ovvero un luogo di ricovero e ristoro per i residenti e per coloro che attraversavano la \"via delle Maremme\". \nIl fabbricato principale fu ingrandito e ammodernato come palazzo sulla riva sinistra del fiume Cecina, per volont\u00e0 del granduca Ferdinando I de' Medici entro il 1595; costituiva il principale edificio di una vasta tenuta granducale, la quale venne poi concessa in \"fitto\" durante il dominio degli Asburgo-Lorena di Toscana al marchese Carlo Ginori.\nGli scavi del 1878, compiuti da Gorge Dennis, confermarono l'antichit\u00e0 dell'insediamento altomedievale. \nDurante la seconda guerra mondiale l'abitato di Cecina fu gravemente danneggiato, subendo 44 bombardamenti, che portarono limitati danni all'antico palazzo del Fitto. Il palazzo nel dopoguerra fu usato come dimora dagli \"sfollati\"; nel 1964 fu abbattuto per volont\u00e0 dell'amministrazione comunale.\nPrima che le mura fossero definitivamente abbattute, grazie all'intervento di don Rolando Frizzi, fu recuperato un affresco raffigurante la \"Piet\u00e0\".\nSul suo cartiglio si leggeva \"Pierantonio Fraschetti, generale sopra le possessioni di Pisa et Sano Betti agente di questo loco l\u2019anno 1595\".\nL\u2019affresco recuperato \u00e8 oggi al Museo archeologico della Cinquantina, presso Villa Guerrazzi."}
{"id": "6325545", "revid": "124123", "url": "https://it.wikipedia.org/wiki?curid=6325545", "title": "Jaume Sospedra", "text": "In attivit\u00e0 giocava nel ruolo di attaccante.\nCon il Barcellona vinse un campionato (1944-1945)."}
{"id": "6325547", "revid": "113874049", "url": "https://it.wikipedia.org/wiki?curid=6325547", "title": "Yves Meyer", "text": "Biografia.\nYves Meyer ha studiato a Tunisi. Nel 1957 \u00e8 stato ammesso alla \u00c9cole normale sup\u00e9rieure. Ha ottenuto il dottorato nel 1966, con il professor Jean-Pierre Kahane.\nHa insegnato all'Universit\u00e0 di Strasburgo (1963\u20131966), all'Universit\u00e0 Paris XI - Paris-Sud (1966\u20131980), a all'\u00c9cole polytechnique (1980\u20131986), all'Universit\u00e0 Paris IX - Dauphine (1985\u20131995), all'\u00c9cole normale sup\u00e9rieure de Cachan (1999\u20132003), ed \u00e8 professore emerito all' Ecole Normale Sup\u00e9rieure de Cachan dal 2004.\nHa vinto nel 2010 il premio Gauss per i suoi contributi alla Teoria dei numeri, Teoria degli operatori ed alla Analisi armonica. Ha inoltre ricevuto nel 2017 il Premio Abel."}
{"id": "6325549", "revid": "767487", "url": "https://it.wikipedia.org/wiki?curid=6325549", "title": "Kettler (famiglia)", "text": "I Kettler (a volte trascritto anche come Ketteler) furono una famiglia nobiliare di origine tedesca. Originariamente proveniente dalla Vestfalia, divenne nel 1561, grazie a Gotthard Kettler la dinastia regnante sul Ducato di Curlandia e Semigallia fino al 1737.\nOrigini.\nLa famiglia Kettler vanta una lunga tradizione nobiliare; Corrado I Kettler, nominato castellano di H\u00fcsten intorno all'anno 1233, \u00e8 considerato il capostipite della casata, le cui origini si possono dunque far risalire al periodo medievale.\nIl discendente Goswin Kettler zu Assen (c. 1400 \u2013 c. 1471) divise la sua propriet\u00e0 con il fratello pi\u00f9 giovane R\u00f6ttger intorno al 1440, e fond\u00f2 un nuovo ramo della casata, dandogli da quel momento il nome di \"Kettler Neu Assen\". Modific\u00f2 inoltre lo sfondo del suo stemma nobiliare (da argento ad oro) - motivo per il quale il nuovo ramo \u00e8 denominato \"ramo d'oro\". Il \"ramo d'argento\" prese invece la denominazione di \"Kettler Alt Assen\".\nDuchi di Curlandia (1561 - 1737).\nNel 1561 Gotthard Kettler, un discendente del \"ramo d'oro\" della casata, venne nominato Gran Maestro dell'Ordine livoniano. Al termine della Guerra di Livonia egli secolarizz\u00f2 le terre precedentemente appartenenti all'Ordine, creando il Ducato di Curlandia e Semigallia, di cui divenne il primo sovrano."}
{"id": "6325554", "revid": "767487", "url": "https://it.wikipedia.org/wiki?curid=6325554", "title": "Juan Aretio", "text": "Caratteristiche tecniche.\nIn attivit\u00e0 giocava nel ruolo di centrocampista."}
{"id": "6325560", "revid": "599013", "url": "https://it.wikipedia.org/wiki?curid=6325560", "title": "Felix Tekusch", "text": ""}
{"id": "6325564", "revid": "599013", "url": "https://it.wikipedia.org/wiki?curid=6325564", "title": "Johann Meiringer", "text": ""}
{"id": "6325566", "revid": "767487", "url": "https://it.wikipedia.org/wiki?curid=6325566", "title": "Menai Bridge", "text": "Menai Bridge (in gallese: \"Porthaethwy\") \u00e8 una cittadina e comunit\u00e0 (\"community\") della costa nord-occidentale del Galles, situata nell'isola (e contea) di Anglesey ed affacciata sulla stretto di Menai (Mare d'Irlanda). Conta una popolazione di circa 3.000 abitanti.\nGeografia fisica.\nMenai Bridge si trova nella parte meridionale dell'isola di Anglesey, di fronte alla citt\u00e0 di Bangor, e tra le localit\u00e0 di Beaumaris e Llanfair PG (rispettivamente a sud/sud-ovest della prima e a nord/nord-est della seconda).\nStoria.\nLe prime notizie scritte sulla localit\u00e0 si hanno sin dal 1194, quando Llywelyn il Grande combatt\u00e9 una battaglia in loco (nota come battaglia di Porthaethwy) contro suo nipote Rhodi. Tuttavia, la zona era abitata sin dall'Et\u00e0 del Bronzo.\nLa localit\u00e0 inizi\u00f2 quindi a svilupparsi a partire dal XVI secolo.\nNel 1826, la localit\u00e0 (e l'isola di Anglesey) fu collegata per la prima volta alla terraferma grazie alla realizzazione di un ponte sospeso sullo stretto di Menai (v. anche la sezione Ponte sospeso sul Menai.\nNel 1914, la citt\u00e0 ospit\u00e0 alcuni esuli provenienti dalla citt\u00e0 belga di Mechelen, che fuggivano dall'invasione tedesca del loro Paese. A loro si deve la realizzazione della cosiddetta \"Belgian Promenade\".\nMonumenti e luoghi d'interesse.\nArchitetture religiose.\nChiesa di Santa Maria.\nTra i principali edifici religiosi di Menai Bridge, figura la chiesa dedicata a Santa Maria, costruita nel 1858 su progetto dell'architetto Henry Kennedy.\nChiesa di San Tysilio.\nNei dintorni di Menai Bridge si trova la chiesa dedicata a san Tysilio, risalente al XVI secolo.\nArchitetture civili.\nPonte sospeso sul Menai.\nIl pi\u00f9 famoso monumento della citt\u00e0 \u00e8 il ponte sospeso sullo stretto di Menai (Menai Suspension Bridge), un ponte lungo 174 metri e che si eleva fino a 30 metri d'altezza, progettato nel 1826 da Thomas Telford.\nSociet\u00e0.\nEvoluzione demografica.\nAl censimento del'aprile 2001, la community di Menai Bridge contava una popolazione pari a \n3.146 abitanti, di cui 1.663 erano donne e 1.483 erano uomini."}
{"id": "6325568", "revid": "599013", "url": "https://it.wikipedia.org/wiki?curid=6325568", "title": "Fritz Brandstetter", "text": "E il fratello die Josef Brandstetter."}
{"id": "6325570", "revid": "339392", "url": "https://it.wikipedia.org/wiki?curid=6325570", "title": "Friedrich Brandst\u00e4tter", "text": ""}
{"id": "6325571", "revid": "339392", "url": "https://it.wikipedia.org/wiki?curid=6325571", "title": "Friedrich Brandstatter", "text": ""}
{"id": "6325572", "revid": "486946", "url": "https://it.wikipedia.org/wiki?curid=6325572", "title": "Friedrich Brandstaetter", "text": ""}
{"id": "6325573", "revid": "96758", "url": "https://it.wikipedia.org/wiki?curid=6325573", "title": "Juan Rodr\u00edguez Aretio", "text": ""}
{"id": "6325574", "revid": "339392", "url": "https://it.wikipedia.org/wiki?curid=6325574", "title": "Fritz Brandstatter", "text": ""}
{"id": "6325575", "revid": "486946", "url": "https://it.wikipedia.org/wiki?curid=6325575", "title": "Fritz Brandstaetter", "text": ""}
{"id": "6325607", "revid": "1456683", "url": "https://it.wikipedia.org/wiki?curid=6325607", "title": "Satake Yoshishige", "text": "Yoshishige (il cui rango era Hitachi no suke) era il figlio maggiore di Satake Yoshiaki (1531-1565) e governava il castello di Oda nella provincia di Hitachi. Il padre, la cui salute andava peggiorando, pass\u00f2 la guida del clan a Yoshishige nel 1562 e mor\u00ec tre anni dopo.\nYoshishige fu un signore della guerra molto aggressivo e consolid\u00f2 i possedimenti del clan sulla provincia, combattendo contro altri clan locali, tra cui i clan Ashina, Oda e Naya. Mentre conquistava il castello di Shirakawa dal clan Y\u016bki, la sua preoccupazione principale rimaneva la famiglia H\u014dj\u014d. Alleato con i clan Satomi e Utsunomiya, resistette all'espansione degli H\u014dj\u014d nell'est del Kant\u014d per molti anni. Alcune fonti riportano che nella battaglia di Numajiri i Satake, con 20.000 soldati guidati da Yoshishige, sconfissero 80.000 soldati H\u014dj\u014d grazie all'utilizzo di oltre 8600 fucili a miccia.\nNella met\u00e0 degli anni 1580, Yoshishige fu coinvolto in una disputa con uno dei signori in ascesa del Mutsu, Date Masamune. Si alle\u00f2 con gli Ashina ed i S\u014dma, vecchi nemici dei Satake, e partecip\u00f2 alla loro guerra contro i Date, con i soldati Satake impegnati nella battaglia di Hitadori (1585).\nYoshishige lasci\u00f2 ufficialmente la guida del clan nel 1589 a suo figlio Yoshinobu, anche se in realt\u00e0 continu\u00f2 a prendere le decisioni pi\u00f9 importanti.\nI Satake si sottomisero a Toyotomi Hideyoshi e mandarono i loro soldati ad assisterlo nella campagna di Odawara, che termin\u00f2 con l'assedio del castello di Odawara nel 1590. Quando nel 1600 si delinearono gli schieramenti della battaglia di Sekigahara tra Tokugawa Ieyasu, potente vicino del clan Satake dal 1590, e Ishida Mitsunari, Yoshinobu inizialmente tergivers\u00f2. All'inizio decise di schierarsi con Ishida e sped\u00ec messaggi a Uesugi Kagekatsu, ma poi esit\u00f2 e si schier\u00f2 con i Tokugawa. Dopo la battaglia Yoshishige fu in grado di intercedere con Ieyasu sul destino del figlio Yoshinobu quando quest'ultimo fu punito per l'esitazione iniziale. I Satake furono soltanto trasferiti nel dominio di Kubota (chiamato anche Akita) nel 1602 ed i loro introiti furono dimezzati (da 545.000 a 200.000 \"koku\"). Yoshishige visse in seguito nel castello di Rokugo.\nYoshishige era conosciuto per la sua ferocia in battaglia, e portava il soprannome di \"Ogre Yoshishige\" ( Oni Yoshishige). Restano molti aneddoti sulla vita di Yoshishige. Per esempio, si dice che non utilizzasse un futon per dormire, ma semplicemente una stuoia sottile. Probabilmente ebbe questa usanza per l'abitudine a dormire molte notti fuori casa con il suo esercito. Dopo che si trasfer\u00ec a Rokugo, suo figlio Yoshinobu, preoccupato per il suo comfort nel clima freddo, gli invi\u00f2 un futon. In segno di rispetto per il figlio, Yoshishige cerc\u00f2 di dormire sul futon, ma si ritrov\u00f2 incapace di mettersi a proprio agio. Egli quindi torn\u00f2 alla sua vecchia stuoia.\nI suoi figli furono Satake Yoshinobu, Ashina Morishige (Yoshihiro) e Iwaki Sadataka."}
{"id": "6325615", "revid": "124123", "url": "https://it.wikipedia.org/wiki?curid=6325615", "title": "Francisco Peralta", "text": "In attivit\u00e0 giocava nel ruolo di attaccante. Vinse un campionato di Tercera Divisi\u00f3n col M\u00e1laga e fu capocannoniere in Segunda Divisi\u00f3n col Gimn\u00e0stic."}
{"id": "6325616", "revid": "742538", "url": "https://it.wikipedia.org/wiki?curid=6325616", "title": "Commote", "text": "Commote (Lingua gallese: \"cwmwd\", plurale \"cymydau\") era una divisione amministrativa del Galles medievale. La parola deriva dal prefisso gallese \"cym\"- (\"insieme\", simile al latino \"cum \"e l'italiano \"con\") e il sostantivo \"bod \"(\"casa\", \"dimora\"). La parola inglese commote deriva dal Medio gallese \"cymwt\".\nOrganizzazione amministrativa.\nL'unit\u00e0 di base era il \"tref\", un insediamento o un villaggio di medie dimensioni. In teoria 100 \"trefi \"formavano un \"cantref \"(al plurale \"cantrefi\", letteralmente, \"insieme di cento insediamenti\"), e la met\u00e0 oppure un terzo di un \"cantref \"era un \"cymwt\"; tuttavia la realt\u00e0 variava da caso a caso. Insieme ai \"cantrefi\", i \"cymydau \"erano la divisione geografica e amministrativa mediante la quale venivano organizzate la difesa e la giustizia, e potevano essere ulteriormente suddivisi in \"maenorau \"(o \"maenolydd\") Il responsabile di un \"commote \"doveva essere un signore probabilmente legato al principe del regno e la sua sede si trovava in uno speciale \"tref\", chiamato \"maerdref\". Nel \"maerdref \"vivevano gli ufficiali, i servi e coloro che erano legati alla propriet\u00e0 del capo.\nNel Domesday Book.\nNel Domesday Book sono riportati i commotes che nel 1086 erano sotto controllo normanno, ma ancora soggetti alle leggi gallesi. I \"commotes \"qui menzionati rappresentano gli ultimi avanzamenti anglo-normanni in territorio gallese. Sebbene contemporaneamente in Inghilterra si utilizzasse la parola centena (\"hundred\", plurale \"hundreds\") per indicare il sinonimo \"commote\", si preferisce usare il termine originale gallese. Per quanto riguardava il servizio militare e la tassazione a cui i \"commoters \"erano sottoposti, questi obblighi erano misurati in \"carrucatae \"e non in \"hides \"come in territorio inglese.\nStoria.\nUfficialmente, la parola inglese \"commote \"sostitu\u00ec quella gallese \"cwmwd \"solo con la conquista di Edoardo I nel XIII secolo, quando l'inglese divenne la lingua ufficiale per tutti i documenti. Ovviamente i gallesi continuarono e continuarono e continuano tutt'oggi a usare il termine originale \"cwmwd\". In molte zone del Galles, a partire dal 1200 i \"commote \"divennero pi\u00f9 importanti dei \"cantrefi\" e l'amministrazione della legge divenne responsabilit\u00e0 della corte del \"commote \"piuttosto che del \"cantref\"."}
{"id": "6325618", "revid": "6923", "url": "https://it.wikipedia.org/wiki?curid=6325618", "title": "Aeroporto di Eilat-Ramon", "text": "L'aeroporto internazionale di Eilat-Ramon (, \"Namal HaTe'ufa HaBenlumi Ramon-Eilat\") \u00e8 un aeroporto internazionale situato nella valle del Timna, nel Distretto Meridionale di Israele.\nCostruito per sostituire l'aeroporto di Eilat, che ha chiuso il 18 marzo 2019, dista circa 18 km a nord dalla citt\u00e0 portuale di Eilat."}
{"id": "6325619", "revid": "767487", "url": "https://it.wikipedia.org/wiki?curid=6325619", "title": "Willie Evans", "text": "Carriera.\nClub.\nNella stagione 1930-1931 \u00e8 in forza al , club con cui retrocede in terza serie a causa dell'ultimo posto nella serie cadetta inglese. \nLa stagione dopo passa al con cui ottiene l'ottavo posto della Second Division. Nella Second Division 1932-1933 Evans con gli \"Spurs\" ottiene la promozione in massima serie grazie al secondo posto in campionato. Nella prima stagione in massima serie, la First Division 1933-1934, con il suo club ottiene il terzo posto finale mentre l'anno dopo retrocede in cadetteria a seguito dell'ultimo posto ottenuto in campionato. Nell'ultima stagione in forza agli \"Spurs\", Evans ottiene con i suoi il quinto posto finale.\nNazionale.\nEvans ha militato nella nazionale di calcio del Galles dal 1932 al 1936, con cui ha vinto il Torneo Interbritannico 1933 e 1934."}
{"id": "6325621", "revid": "150019", "url": "https://it.wikipedia.org/wiki?curid=6325621", "title": "Discografia dei Jethro Tull", "text": "La seguente \u00e8 una discografia comprensiva del gruppo musicale britannico Jethro Tull.\nGuidato dalla figura del flautista/cantante Ian Anderson, il gruppo ha costruito un proprio sound originale basato su elementi blues rock, folk rock e progressive rock. In circa cinquant'anni di attivit\u00e0, i Jethro Tull hanno venduto oltre 60 milioni di copie nel mondo, collezionando 11 dischi d'oro e 5 dischi di platino nei soli Stati Uniti d'America."}
{"id": "6325624", "revid": "661526", "url": "https://it.wikipedia.org/wiki?curid=6325624", "title": "Forse non \u00e8 la felicit\u00e0", "text": "Forse non \u00e8 la felicit\u00e0 \u00e8 il quarto album dei Fast Animals and Slow Kids, pubblicato il 3 febbraio 2017."}
{"id": "6325625", "revid": "599013", "url": "https://it.wikipedia.org/wiki?curid=6325625", "title": "Jamal Salim", "text": "Carriera.\nClub.\nGioca dal 2011 al 2012 all'Express. Nel 2012 viene acquistato dal Kampala City. Nel 2014 si trasferisce all'Al-Merreikh.\nNazionale.\nDebutta in Nazionale il 10 luglio 2012, nell'amichevole Sudan del Sud-Uganda (2-2)."}
{"id": "6325627", "revid": "767487", "url": "https://it.wikipedia.org/wiki?curid=6325627", "title": "Viktorija Tokovaja", "text": "Biografia.\nPrima di dedicarsi al bob, la Tokovaja ha praticato l'atletica leggera nella disciplina del salto triplo.\nCompete dal 2000 come pilota per la squadra nazionale russa. Colse il suo unico podio in Coppa del Mondo nella stagione 2003/04, il 6 febbraio 2004 a Sigulda dove giunse seconda nel bob a due con Nade\u017eda Orlova e detiene quale miglior piazzamento in classifica generale il sesto posto nel bob a due, ottenuto al termine di quella stessa stagione. A partire dal 2009/10 gareggi\u00f2 anche in \"Coppa Europa\" concludendo quell'annata al terzo posto in graduatoria generale. \nHa partecipato ai Giochi olimpici invernali di e di classificandosi rispettivamente all'ottavo posto (con Kristina Bader) e al settimo (con la Orlova) nel bob a due. \nPrese parte inoltre a ben otto edizioni dei campionati mondiali totalizzando quali migliori risultati il dodicesimo posto nel bob a due ottenuto sia a Sch\u00f6nau am K\u00f6nigssee 2004 che a Lake Placid 2009 e il quinto nella competizione a squadre raggiunto sempre nel 2009. Nelle rassegne continentali non \u00e8 invece andata oltre il nono posto nel bob a due raggiunto ad Altenberg 2012.\nDisput\u00f2 la sua ultima gara internazionale il 17 febbraio 2012 a Lake Placid, in occasione dei campionati mondiali 2012 e terminando la gara a due in quattordicesima posizione.\nDal 2016 fa parte dello staff tecnico della squadra russa insieme a Nade\u017eda Orlova, sua ex frenatrice."}
{"id": "6325629", "revid": "729019", "url": "https://it.wikipedia.org/wiki?curid=6325629", "title": "Battaglia di Hitadori", "text": "Dopo la morte del padre di Date Masamune, Date Terumune, per mano di Hatakeyama Yoshitsugu, Masamune medit\u00f2 vendetta. Dopo esser succeduto al padre nella guida del clan Date, Masamune inizi\u00f2 effettivamente la sua vendetta lanciando un attacco contro gli Hatakeyama a Hitotoribashi nell'ottobre 1585. Nonostante l'inferiorit\u00e0 delle forze in campo (Date: 7.000; Hatakeyama ed alleati: 30.000), l'alleanza a supporto degli Hatakeyama si divise dopo aver battuto Masamune, che si era ritirato nel castello di Motomiya.\nAntefatti.\nDopo che il padre di Masamune fu rapito ed ucciso nei pressi del fiume Abukuma, una guerra generale continu\u00f2 tra i Date ed i suoi nemici storici del clan Hatakeyama. Gli Hatakeyama si allearono con i clan Satake, S\u014dma ed Ashina. L'alleanza marci\u00f2 con i suoi 30.000 soldati verso il castello di Motomiya. Masamune con soli 7.000 soldati prepar\u00f2 una difesa strategica tramite dei forti sulla strada per il castello.\nBattaglia.\nLa sorte della battaglia non and\u00f2 bene per i Date. Tre dei suoi forti vennero conquistati, ed uno dei suoi migliori comandanti, Moniwa Yoshinao, fu ucciso in battaglia. Gli alleati continuarono a pressare i Date in direzione del fiume Seto. Gli uomini di Masamune provarono a ricacciarli indietro ma furono respinti. I Date raccolsero le forze residue per una ultima resistenza. Ma la mattina seguente, con lo stupore dei Date, l'esercito principale degli alleati si allontan\u00f2. Questi erano gli uomini di Satake Yoshishige. In sua assenza il clan Satomi aveva attaccato le sue terre nella provincia di Hitachi.\nGli alleati rimasti pensarono che non avrebbero potuto conquistare Motomiya e si ritirarono."}
{"id": "6325632", "revid": "767487", "url": "https://it.wikipedia.org/wiki?curid=6325632", "title": "Antonio Als\u00faa", "text": "Biografia.\nSuo fratello Rafael Als\u00faa \u00e8 stato anch'egli calciatore professionista."}
{"id": "6325652", "revid": "1456683", "url": "https://it.wikipedia.org/wiki?curid=6325652", "title": "Battaglia di Hitotoribashi", "text": ""}
{"id": "6325658", "revid": "599013", "url": "https://it.wikipedia.org/wiki?curid=6325658", "title": "Timothy Awany", "text": "Carriera.\nClub.\nNel 2014 firma un contratto con il Kampala City, squadra della massima serie ugandese.\nNazionale.\nDebutta in Nazionale il 10 gennaio 2016, nell'amichevole Uganda-Gabon (1-1). Viene convocato per la Coppa d'Africa 2017."}
{"id": "6325661", "revid": "84184", "url": "https://it.wikipedia.org/wiki?curid=6325661", "title": "Altopiano Atherton", "text": "L'altopiano Atherton \u00e8 una fertile pianura in altura che fa parte della Grande Catena Divisoria in Queensland, Australia. Si trova a sud-sud-ovest all'interno di Cairns. Nonostante sia a latitudini tropicali, la sua posizione in altura le conferisce un clima adeguato all'allevamento dei bovini da latte. Si tratta di un'area pari a circa 32.000\u00a0km2 sita ad una quota oscillante tra i 500 e i 1280 metri s.l.m. La fertilit\u00e0 della zona pu\u00f2 essere attribuita alle origini vulcaniche del terreno.\nIl fiume principale che scorre sull'altopiano \u00e8 il Barron, il cui corso \u00e8 stato bloccato da una diga a formare un lago artificiale per l'irrigazione chiamato Tinaroo. IL lago alimenta una piccola centrale idroelettrica chiamata \"Tinaroo Hydro Power Station\", della potenza di 1,6 MW..\nQuest'area \u00e8 una parte del pi\u00f9 grande altopiano della provincia del Nord Queensland, a sua volta parte della cordigliera australiana orientale. A sud dell'altopiano si trova la catena Bellenden Ker.\nStoria.\nL'Atherton fu esplorato dall'europeo J.V. Mulligan nel 1875. Nel 1877, John Atherton si insedi\u00f2 nei pressi della citt\u00e0 che oggi porta il suo nome. L'area fu originariamente esplorata per la sua potenziale presenza di depositi di oro e stagno.\nIndustria.\nIn origine un pioniere agropastorale, John Atherton, fu il primo a trovare depositi di stagno nel Queensland del Nord. La leggenda locale vuole che il lago Tinaroo debba il suo nome ad Atherton che vedendolo url\u00f2 \"Tin! Hurroo!\". Atherton e i suoi amici, William Jack e John Newell, scoprirono il famoso filone aurifero che divenne il \"Great Northern Tin Mine\". Presto giunse un gran numero di minatori nei campi auriferi di Hodgkinson. La costruzione di una strada attraverso il tavoliere port\u00f2 ad una corsa secondaria, questa volta di tagliatori di legname, per estrarre l'oro rosso (cedro rosso) della foresta pluviale. Le basi dei tagliatori di cedro rosso si trovavano a Rocky Creek, Pocket Prior, Oonda Swamp (Carrington) e Pocket di Ziggenbein. Anche se lo stagno era uno dei prodotti pi\u00f9 importanti dell'altopiano, il legname fu ci\u00f2 che diede vita alla citt\u00e0 di Atherton per l'esistenza di vaste aree di cedro rosso, kauri, acero, fagiolo nero, noce, faggio bianco e quercia rossa tulipano utilizzato per la costruzione delle case.\nPrima che la citt\u00e0 di Atherton si sviluppasse, nacque una vera e propria chinatown. Un folto gruppo di cinesi si era trasferito da Palmer River verso la zona di Atherton, dove i grandi alberi per il legname erano stati abbattuti per far posto all'agricoltura. I cinesi furono considerati pionieri dell'agricoltura nel Queensland del nord poich\u00e9 l'80% della produzione agricola sull'altopiano era prodotta da loro, che giocarono un ruolo fondamentale nello sviluppo dell'insediamento. Dopo l'agricoltura si dedicarono alla produzione dei latticini. Mentre la popolazione della Chinatown and\u00f2 ad uumentare, iniziarono ad apparire piccoli negozi, vennero scavati dei pozzi per la fornitura idrica, giunsero cuochi, erboristi, medici e mercanti. Le iniziali capanne di paglia grezza vennero sostituite da case in legno massiccio con verande e tetti in lamiera ondulata. Nel 1909, la Chinatown era diventata la pi\u00f9 grande concentrazione di cinesi sull'altopiano con una popolazione in 1.100 abitanti. Oggi, il tempio Wang Hou rimane come uno dei pochi ricordi dell'ex popolazione cinese dell'altopiano Atherton.\nDurante la seconda guerra mondiale, le truppe australiane erano accampate intorno al distretto prima di essere inviate al fronte e poi di nuovo al loro ritorno. Molti soldati sono stati sepolti nel cimitero di guerra di Atherton.\nLe colture praticare attorno ad Atherton comprendono banana, canna da zucchero, mais, avocado, fragole, macadamia, mango e citrus. Anche il tabacco veniva coltivato fino all'ottobre 2006 quando la produzione venne vietata dal governo. Anche il pascolo, l'industria casearia e l'allevamento del pollame sono praticati sull'altopiano.\nTurismo.\nIl turismo contribuisce all'economia dell'altopiano e la diga Tinaroo ne \u00e8 il punto focale. Yungaburra \u00e8 divenuta una destinazione turistica con i suoi ristoranti e bed and breakfast.\nCitt\u00e0.\nAtherton e Mareeba sono le principali citt\u00e0 dell'area.\nAmbiente.\nL'altopiano contiene diversi piccoli resti di foresta pluviale che un tempo lo ricopriva, molti dei quali sono ora protetti come Parco nazionale ed \u00e8 classificato dalla BirdLife International come una delle pi\u00f9 Important Bird Area dell'Australia, ospitante oltre l'1% della popolazione mondiale della grus antigone e una popolazione significativa di occhione del bush.. Dodici specie di uccelli sono endemiche di quest'area: Atherton scrubwren, Bower's shrikethrush, Bridled honeyeater, Orthonyx spaldingii, Oreoscopus gutturalis, Prionodura newtoniana, Heteromyias cinereifrons, Xanthotis macleayanus, Acanthiza katherina, Arses kaupi, Scenopoeetes dentirostris e Ptiloris victoriae."}
{"id": "6325663", "revid": "599013", "url": "https://it.wikipedia.org/wiki?curid=6325663", "title": "Muhammad Shaban", "text": "Carriera.\nClub.\nNel 2015 firma un contratto con l'Onduparaka, squadra della massima serie ugandese.\nNazionale.\nDebutta in Nazionale l'8 novembre 2016, nell'amichevole Uganda-Zambia (0-1). Viene convocato per la Coppa d'Africa 2017."}
{"id": "6325664", "revid": "100644298", "url": "https://it.wikipedia.org/wiki?curid=6325664", "title": "La grande casa (album)", "text": "La grande casa \u00e8 il quarto album del gruppo musicale italiano Formula 3, pubblicato dall'etichetta discografica Numero Uno nel 1973.\nL'album \u00e8 prodotto da Mogol, autore unico di tutti i testi, tranne \"Rapsodia di Radius\" e \"Bambina sbagliata\", scritti in collaborazione con Marva Jan Marrow. Le musiche sono firmate dagli stessi Tony Cicco, Gabriele Lorenzi e Alberto Radius, ovvero i componenti del gruppo.\nDal disco vengono tratti i singoli \"La ciliegia non \u00e8 di plastica/Cara Giovanna\" e \"Rapsodia di Radius/Bambina sbagliata\".\nL'anno seguente il gruppo si scioglie, per ricostituirsi nel 1990."}
{"id": "6325668", "revid": "767487", "url": "https://it.wikipedia.org/wiki?curid=6325668", "title": "Orchestre National Bordeaux Aquitaine", "text": "L'Orchestre National Bordeaux Aquitaine (ONBA) \u00e8 un'orchestra sinfonica francese con sede a Bordeaux. La sua sala da concerti principale \u00e8 il \"Palais des Sports\". Oltre ai suoi concerti sinfonici regolari, la ONBA serve come orchestra dell'Op\u00e9ra National de Bordeaux e del Balletto dell'Op\u00e9ra National de Bordeaux. L'ONBA partecipa anche a festival musicali francesi come La Folle Journ\u00e9e (Nantes) e La Roque-d'Anth\u00e9ron Festival. L'ONBA riceve il sostegno finanziario della \"Mairie de Bordeaux\", il Ministero della Cultura francese e il \"Conseil R\u00e9gional d'Aquitaine\" (Consiglio regionale d'Aquitania).\nL'ONBA ha le sue radici storiche in due gruppi strumentali con sede a Bordeaux. Il primo era l'\"Orchestre de la Soci\u00e9t\u00e9 Sainte-C\u00e9cile\", fondata nel 1853 dal direttore del \"Grand-Th\u00e9\u00e2tre de Bordeaux\", Charles M\u00e9zeray. La seconda organizzazione datata dal 1932, \u00e8 l\"'Association des Professeurs du Conservatoire\", che fond\u00f2 Gaston Poulet, il direttore del Conservatorio della citt\u00e0. Nel 1940 le due formazioni furono essenzialmente unite, sotto la direzione di Poulet, per formare la \"Soci\u00e9t\u00e9 des Concerts du Conservatoire\". Questo gruppo ha lavorato anche con il Grand-Th\u00e9\u00e2tre de Bordeaux.\nDopo la seconda guerra mondiale, Poulet si dimise dal conservatorio di Bordeaux e dall'orchestra. L'orchestra fu ribattezzata l\u2019\"Orchestre Philharmonique de Bordeaux\" e un nuovo responsabile assunse la guida sia dell'orchestra che del conservatorio, Georges Carr\u00e8re, che prest\u00f2 servizio fino al 1963. Nel 1963 Jacques Pernoo divenne direttore dell'orchestra e l'orchestra cambi\u00f2 di nuovo nome in \"Orchestre Symphonique de Bordeaux\". Nel 1972 l'orchestra acquis\u00ec un nuovo nome, l' \"Orchestre de Bordeaux Aquitaine\". Sulla scia delle politiche di \"decentramento\" attuate da Marcel Landowski ai finanziamenti della musica francese, l'orchestra potenzi\u00f2 le sue attivit\u00e0 regionali. Durante la guida del suo direttore di allora, Roberto Benzi, l'orchestra raggiunse la dimensione di 95 musicisti. Con il successivo direttore musicale Alain Lombard, dal 1988 al 1995, l'orchestra fu rinominata col suo nome attuale, l\u2019\"Orchestre National Bordeaux Aquitaine\" e ampliata alle sue dimensioni attuali di circa 120 musicisti.\nL'attuale direttore musicale dell'ONBA \u00e8 il direttore britannico Paul Daniel, a partire dalla stagione 2013-2014. In passato i direttori ospiti principali dell'ONBA hanno compreso Yutaka Sado, dal 1999 al 2004. L'ONBA ha effettuato registrazioni commerciali per etichette come Naxos Records, Harmonia Mundi, e Mirare."}
{"id": "6325672", "revid": "599013", "url": "https://it.wikipedia.org/wiki?curid=6325672", "title": "Aleksej Pu\u0161karev", "text": ""}
{"id": "6325673", "revid": "203575", "url": "https://it.wikipedia.org/wiki?curid=6325673", "title": "Nazionale di hockey su prato della Germania dell'Est", "text": ""}
{"id": "6325674", "revid": "619191", "url": "https://it.wikipedia.org/wiki?curid=6325674", "title": "Cinque gemelli diversi", "text": ""}
{"id": "6325675", "revid": "203575", "url": "https://it.wikipedia.org/wiki?curid=6325675", "title": "Nazionale di pallavolo maschile della Germania dell'Est", "text": ""}
{"id": "6325676", "revid": "203575", "url": "https://it.wikipedia.org/wiki?curid=6325676", "title": "Nazionale di rugby a 15 della Germania dell'Est", "text": ""}
{"id": "6325677", "revid": "203575", "url": "https://it.wikipedia.org/wiki?curid=6325677", "title": "Nazionale di pallacanestro femminile della Germania dell'Est", "text": ""}
{"id": "6325678", "revid": "203575", "url": "https://it.wikipedia.org/wiki?curid=6325678", "title": "Nazionale di pallavolo femminile della Germania dell'Est", "text": ""}
{"id": "6325681", "revid": "767487", "url": "https://it.wikipedia.org/wiki?curid=6325681", "title": "Shafik Batambuze", "text": "Carriera.\nClub.\nGioca dal 2009 al 2011 al Simba. Nel gennaio 2012 passa al Muhoroni. Nel luglio 2012 si trasferisce al Villa. Nel 2013 viene acquistato dal Western Stima. Nel 2014 passa al Sofapaka. Nel 2015 torna al Western Stima. Nel 2016 viene acquistato dal Tusker. Nel 2017 si traserisce in Tanzania, al Singida United. Il 28 settembre 2018 viene acquistato dal Gor Mahia.\nNazionale.\nDebutta in Nazionale l'8 novembre 2016, nell'amichevole Uganda-Zambia (0-1)."}
{"id": "6325684", "revid": "1305772", "url": "https://it.wikipedia.org/wiki?curid=6325684", "title": "Discografia degli Heart", "text": "La seguente \u00e8 una discografia comprensiva del gruppo musicale statunitense Heart."}
{"id": "6325685", "revid": "1543377", "url": "https://it.wikipedia.org/wiki?curid=6325685", "title": "Alpheus Spring Packard", "text": "Descrisse pi\u00f9 di 500 nuove specie di animali, in gran parte farfalle e falene, e fu uno dei fondatori di \"The American Naturalist\".\nBiografia.\nPackard era il figlio di Alpheus Spring Packard Sr. (1798\u20131884), professore di greco e latino presso il Bowdoin College, e di Frances Elizabeth Appleton, figlia di Jesse Appleton, presidente del Bowdoin College, ed era fratello di William Alfred Packard.\nFu professore di zoologia e geologia presso la Brown University a Providence dal 1878 fino alla sua morte.\nNel 1867 fu uno dei curatori dell'Accademia delle Scienze Peabody di Salem di cui fu direttore nel biennio 1877-1878.\nPackard fu un sostenitore della teoria evoluzionistica neo-lamarckiana."}
{"id": "6325689", "revid": "486946", "url": "https://it.wikipedia.org/wiki?curid=6325689", "title": "Lupo cecoslovacco", "text": ""}
{"id": "6325690", "revid": "86800259", "url": "https://it.wikipedia.org/wiki?curid=6325690", "title": "Cane lupo giapponese", "text": ""}
{"id": "6325727", "revid": "729019", "url": "https://it.wikipedia.org/wiki?curid=6325727", "title": "Castello di Beauvoorde", "text": "Il castello di Beauvoorde (in francese \"ch\u00e2teau de Beauvoorde\") \u00e8 un castello della Provincia delle Fiandre Occidentali in Belgio, situato a Wulveringem (Beauvoorde), antico comune ora facente parte di Veurne.\nStoria.\nIl primo proprietario noto del castello \u00e8 Jan de Valuwe, che lo possedeva nel 1408.\nIl castello fu incendiato dai Pezzenti di mare (\"Watergeuzen\") nel 1584 e fu ricostruito nel 1617 in stile rinascimentale.\nIn quest'epoca, il castello era di propriet\u00e0 di Jacob Bryarde e la sua famiglia ne rimase proprietaria fino al 1828; in seguito, il castello divenne una fattoria feudale, che doveva essere demolita.\nArthur Merghelynck acquist\u00f2 il castello nel 1875 quasi totalmente in rovina e ne intraprese la ristrutturazione.\nL'edificio fu ingrandito da Joseph Vinck, l'architetto della citt\u00e0 di Furnes. Al possedimento fu aggiunto un giardino franco-inglese.\nNel 1905, Merghelynck, privo di discendenza, lasci\u00f2 i suoi beni tramite testamento allo Stato belga, per essere messi a disposizione dell'Acad\u00e9mie royale de Langue et Litt\u00e9rature n\u00e9erlandaises (KANTL).\nNel 1987, il castello fu classificato monumento storico. Nel 1998, la KANTL trasfer\u00ec la gestione del castello alla Fondazione del patrimonio fiammingo, mentre il parco del castello \u00e8 gestito dalla Communaut\u00e9 flamande a partire dal 2003."}
{"id": "6325729", "revid": "115455455", "url": "https://it.wikipedia.org/wiki?curid=6325729", "title": "Nicola Sole (politico)", "text": "Fu senatore del Regno d'Italia nella XVII legislatura.\nBiografia.\nFiglio di Alessandro Sole, avvocato, e di Antonia Aronne di Morano Calabro (il padre colonnello, fu luogotenente di Gioacchino Murat che la tenne a battesimo), che ebbero 5 figli: Vincenzo, Nicola, Giuseppe, Domenica e Luisa.\nLaureato in Legge, fu Deputato al Parlamento per sei legislature e quindi nominato il 12 aprile 1890 Senatore del Regno. Visse celibe tra Roma e Senise, dove cess\u00f2 di vivere il 28 agosto 1901, assistito dai suoi famigliari nella sua villa tra gli uliveti di famiglia, di colore rosso, sita sulla collina. Nelle sue pause di relax, adorava sedersi sotto un grande cedro del Libano, presente nella villa a Senise, per scrivere appunti di lavoro. Invece l'abitazione in paese era situata nel centro storico ai piedi del castello, nel grande palazzo di famiglia con ingresso gentilizio con portone in pietra. Abitazione di propriet\u00e0 della famiglia Sole.\nDurante il suo operato, come riportato negli Atti della Camera, Nicola Sole fu molto decisivo nella realizzazione della tratta ferroviaria Napoli-Reggio Calabria, Lagonegro-Castrovillari e per la Sapri-Jonio."}
{"id": "6325732", "revid": "123967368", "url": "https://it.wikipedia.org/wiki?curid=6325732", "title": "Pornografia in Giappone", "text": "La pornografia in Giappone \u00e8 una vasta e attivit\u00e0 di intrattenimento per adulti con caratteristiche uniche che la distinguono facilmente dalla pornografia occidentale. Riflettendo il punto di vista giapponese sulla sessualit\u00e0 e la cultura, la pornografia nipponica si addentra in un ampio spettro di atti sessuali eterosessuali, omosessuali e transgender oltre a feticci e parafilie unici.\nA partire dai racconti erotici e stampa su blocchi di legno da prima del XX secolo (gli ukiyo-e), la pornografia giapponese si \u00e8 evoluta in sottocategorie distinte con i mezzi di comunicazione che, oltre ai video pornografici e alle riviste di attori dal vivo, presentano categorie di manga (fumetti giapponesi) pornografici, videogiochi per computer pornografici (sia per PC sia per console di gioco) e anime pornografici (con raffigurazioni animate di attivit\u00e0 sessuali).\nPer il diritto giapponese, i genitali di attori e attrici devono essere censurati in qualsiasi prodotto pornografico, e lo stesso valeva per i peli pubici fino alla met\u00e0 degli anni 1990. L'ano \u00e8 soggetto a censura solo in caso di contatto o penetrazione sessuale. Questo tipo di censura si estende anche al fumetto, ai videogiochi e agli anime prodotti per gli adulti. Nei tentativi di eludere questo tipo di censura (e per soddisfare particolari feticismi), la pornografia giapponese presenta elementi raramente rappresentati nella pornografia occidentale. \"Bukkake\", \"gokkun\", \"omorashi\" e \"tentacle rape\" sono solo alcuni dei generi unicamente giapponesi che hanno acquistato notoriet\u00e0 anche tra i telespettatori occidentali. Il genere \"lolicon\" e il suo contributo alle polemiche per quanto riguarda la regolamentazione della raffigurazione della pornografia minorile ha costituito un grande problema per quanto riguarda la libert\u00e0 di parola dentro e fuori del Giappone.\nStoria.\nPrima del XX secolo.\nLe immagini pornografiche su blocchi di legno \"shunga\" sono state stampate nel corso dei secoli in tutte le situazioni immaginabili. Verso la fine del periodo Edo, quando la presenza straniera \u00e8 diventata situazione comune, anche gli atti sessuali con maschi stranieri sono stati elaborati e venduti, per non parlare di atti con gli animali, demoni sia maschili (\"incubus\") che femminili (\"succubus\"). Gli usi reali dello \"shunga\" in questo periodo sono ancora dibattuti, ma probabilmente somigliavano agli usi moderni del materiale pornografico, tra cui la masturbazione e la visione condivisa con un amante.\nDopo la restaurazione Meiji, nella seconda met\u00e0 del XIX secolo, la pubblicazione di materiale pornografico \u00e8 diminuita sotto la pressione del governo.\nNel XX secolo.\nDurante il tardo periodo Taish\u014d e l'inizio del periodo Sh\u014dwa, un movimento artistico chiamato \"ero guro-nansensu\" (letteralmente \"erotico-grottesco-nonsense\"), si \u00e8 ampliato sotto l'influenza delle opere del decadentismo europeo. Le aperte espressioni sessuali sono state ammesse in romanzi e manga, ma uno stretto controllo \u00e8 stato applicato a fotografie e filmati. Durante la seconda guerra mondiale, il materiale pornografico \u00e8 stato vietato del tutto: \u00abDalla fine della seconda guerra mondiale l'articolo 175 del codice penale giapponese, nota come legge sull'oscenit\u00e0, ha rappresentato l'unica restrizione ufficiale sulla libert\u00e0 di espressione, che \u00e8 comunque garantita dalla l'articolo 21 della Costituzione del 1947\u00bb.\nInfluenzate da riviste come \"Playboy\", le riviste pornografiche hanno cominciato ad essere stampate subito dopo la fine della seconda guerra mondiale. Gli articoli di \"Playboy\" trattavano soprattutto lo stile di vita americano; le modelle raffigurate erano per lo pi\u00f9 donne non asiatiche e le interviste erano con persone in gran parte ancora del tutto sconosciute in Giappone, mentre la moda e lo sport erano prettamente americani, generando cos\u00ec un feticcio e un genere conosciuto come \"yomono\" (letteralmente \"cose occidentali\").\nNei primi anni del 1960 diversi studi cinematografici hanno iniziato a produrre \"pinku eiga\" (film soft-core, letteralmente \"film rosa\"). Con le leggi sulla censura che vietavano la visione dei genitali ma per il resto libero di esprimere qualsiasi altra cosa, questi film si diversificarono rapidamente fino a riempire tutti i generi, tra cui gli stupri e la messa in schiavit\u00f9. Nel corso degli anni 1960 i \"pinku eiga\" sono stati prodotti principalmente con un budget a disposizione limitato da registi indipendenti come K\u014dji Wakamatsu. Nel 1971 il grande studio Nikkatsu \u00e8 entrato nel genere cinematografico rosa.\nA partire dal 1971 cominciarono ad apparire anche riviste orientate verso l'omosessualit\u00e0, tra cui \"Barazoku\". Le riviste omosessuali tendono ad essere su misura per particolari fette della popolazione, come \"Badi\" che dispone di giovani maschi adulti, \"Samson\" dedicata agli uomini in carne e \"G-men\" con la rappresentazione di uomini muscolosi.\nAnni 1980.\nIl mercato dei video pornografici, comunemente chiamati A/V (abbreviazione di \"video per adulti\"), ebbe un picco di vendite nel corso degli anni 1980, perch\u00e9 la maggior parte delle famiglie giapponesi ora avevano almeno due televisori e un videoregistratore. Uno dei motivi del boom del VHS a discapito del formato Betamax negli anni ottanta si dice sia dovuto proprio al gran numero di A/V pubblicati in formato VHS in quel periodo. Pochi A/V vennero invece venduti in formato Laserdisc.\nLa fine del decennio vide crescere anche il mercato d\u014djinshi. Si stima che circa la met\u00e0 di questo mercato sia costituito da contenuti pornografici. Nonostante i problemi di copyright che affliggono il mercato, quello d\u014djinshi ha da sempre rappresentata il punto di partenza per molti mangaka prima di fare il proprio debutto da professionista. Il genere \"yaoi\" ha avuto origine all'interno del mercato d\u014djinshi.\nAnni 1990.\nSecondo John Carr, consulente governativo del Regno Unito in materia di politica di sicurezza Internet per i bambini, i due terzi di tutte le immagini pedofile su Internet alla fine del 1990 possono aver avuto origine in Giappone. Lo stesso Carr ritiene inoltre che \u00abla pornografia infantile, in qualsiasi forma essa appaia, aiuti a trasmettere il messaggio che sia legittimo abusare sessualmente dei bambini. Aiuta i pedofili a giustificare le loro idee o comportamenti e desensibilizza la societ\u00e0 nel suo complesso\u00bb. Da quando la legge contro la pornografia infantile \u00e8 stata promulgata nel 1999, la percentuale di immagini pedopornografiche prodotte in Giappone si aggira a meno del 2%. L'ECPAT (End Child Prostitution, Child Pornography and Trafficking of Children for Sexual Purposes) ritiene che molti produttori di pornografia infantile siano passati a produrre anime o film che presentano adulti vestiti da bambini.\nRegolamentazione.\nLeggi sulla censura.\nIn Giappone, ai sensi dell'articolo 175 del codice penale, le persone che vendono o distribuiscono materiale osceno possono essere punite con sanzioni o con la detenzione. L'articolo 175 \u00e8 stato incluso nel documento originale nel 1907 e rimane relativamente immutato. Mostrare i peli pubici e i genitali degli adulti una volta era considerato osceno. Il video pornografico raffigura scene di sesso esplicito abitudinariamente con i genitali dei partecipanti oscurati da pixelizzazione. Il livello di censura sul pene pu\u00f2 variare. La pubblicazione di \"Waterfruit\" e \"Santa Fe\" da parte del fotografo Kishin Shinoyama rappresent\u00f2 probabilmente la prima pubblicazione in cui vennero mostrati i peli pubici.\nMolte aziende di produzione video appartengono ad associazioni etiche che forniscono indicazioni su ci\u00f2 che \u00e8 accettabile e ci\u00f2 che non lo \u00e8. Il Nihon Ethics of Video Association, la Contents Soft Association e la Ethics Organization of Computer Software sono esempi di tali tipi di organizzazione. Negli anni duemila vennero sollevate polemiche sul legittimo uso di materiale artistico o didattico raffigurante peli pubici o genitali in contesti educativi. Nel 2014 la polizia giapponese ha scoperto un negozio di pornografia clandestino che possedeva una macchina in grado di rimuovere la pixelizzazione dalle immagini contenute su DVD censurati.\nPedopornografia.\nLa distribuzione di materiale pedopornografico \u00e8 illegale per legge a partire dal 1999, dopo la pressione internazionale da parte delle Nazioni Unite, dell'UNICEF e di altre organizzazioni internazionali. La legge fa comunque distinzione tra pornografia hardcore e softcore, quest'ultima ampiamente disponibile in Giappone attraverso il fenomeno \"junior idol\" e \"lolicon\", il cui materiale \u00e8 liberamente accessibile in quartieri come Akihabara e Nipponbashi o nei comuni convenience store (\"konbini\"), i negozi giapponesi.\nNel giugno 2008 un disegno di legge che ha proposto l'imposizione di un divieto di possesso di pornografia infantile \u00e8 stata presentata alla Camera dei rappresentanti, dove \u00e8 poi stato discusso dinanzi alla Dieta nazionale nel mese di settembre, ma riuscendo tuttavia a ricevere i voti necessari per essere approvato. Il possesso di pornografia infantile che raffigura bambini veri \u00e8 illegale in Giappone dal giugno 2014.\nViolenza sessuale.\nIl professore Milton Diamond e il giornalista Ayako Uchiyama asseriscono che la massiccia presenza di materiale pornografico in Giappone dal 1970 in poi ha comportato una diminuzione della violenza sessuale effettiva segnalata. Nel 2016 il gruppo Human Rights Campaign Now ha riportato testimonianze di alcune donne che sarebbero comparse in film pornografici contro la loro volont\u00e0. Il gruppo ha chiesto l'introduzione di una normativa per regolamentare le societ\u00e0 di produzione e per il supporto per tutti i performer che avessero subito abusi\nAspetti culturali.\nReligione e pornografia.\nLo shintoismo, la religione indigena del Giappone, ha sede nell'animismo ed ha la convinzione che gli esseri soprannaturali dimorino in natura. Gli dei e le dee dello shintoismo non sono depositari di moralit\u00e0 o di perfezione; invece, esistono all'interno della natura e quindi, anche la sessualit\u00e0 contribuisce ad essere una parte innata della vita stessa. Pertanto gli atteggiamenti religiosi non sono un ostacolo alla presenza di materiale pornografico nella societ\u00e0 laica del Giappone e la pornografia non \u00e8 in alcuna maniera punibile per blasfemia, neppure quando raffigura persone religiose (per lo pi\u00f9 fanciulle dei santuari) o esseri mitologici.\nMedia.\nSottogeneri del porno giapponese.\nTra i vari sottogeneri di pornografia giapponese vi sono i seguenti:\nAnime e manga.\nL'animazione erotica (conosciuta in Occidente come \"hentai\", ma in Giappone come \"anime per adulti\") \u00e8 un genere popolare e mantiene generalmente lo stesso stile di animazione visto in altre forme popolari di animazione giapponese (anime). Il termine \"hentai\" significa letteralmente \"metamorfosi\" o \"trasformazione\", ma in uso alternato e nel contesto della situazione, significa \"maniera perversa\" o \"pervertito\".\nManga con un target pornografici o contenuti per adulti si rivolgono sia ad pubblico maschile che femminile, e sia artisti manga maschili che femminili possono scrivere opere pornografiche.\nD\u014djin e parodie.\nLe \"d\u014djinshi\", riviste pubblicate in proprio, contengono spesso imitazioni pornografiche di anime popolari, giochi e manga.\nVideogiochi.\nI \"bish\u014djo game\" o \"galge\" e gli \"eroge\" sono videogiochi orientati per un pubblico adulto"}
{"id": "6325735", "revid": "767487", "url": "https://it.wikipedia.org/wiki?curid=6325735", "title": "Bellini (gruppo musicale italo-statunitense)", "text": "I Bellini sono un supergruppo italiano fondato a Catania composto da membri della band italiana Uzeda e statunitensi dei Girls Against Boys e dei Soulside. Il loro nome \u00e8 un tributo al compositore italiano Vincenzo Bellini.\nStoria.\nI Bellini nacquero nel 2001, dopo lo scioglimento temporaneo dei Don Caballero di Damon Che, che per questo nuovo progetto chiam\u00f2 Agostino Tilotta degli Uzeda. Fu poi la moglie di Tilotta, Giovanna Cacciola che coinvolse Matthew Taylor dei Girls Against Boys al basso. Steve Albini produsse il loro album di debutto dal titolo \"Snowing Sun\", realizzato nel 2002. Che per\u00f2 abbandon\u00f2 il gruppo durante il successivo tour americano, per essere rimpiazzato da Alexis Fleisig dei Soulside.\nNel 2005 i Bellini registrarono il loro secondo album dal titolo \"Small\" \"Stones\" seguito poi da \"The Precious Prize of Gravity\" del 2009, entrambi con la produzione artistica di Steve Albini.\nNel mese di settembre 2018 esce il nuovo lavoro dal titolo \"before the day has gone\"."}
{"id": "6325736", "revid": "188116", "url": "https://it.wikipedia.org/wiki?curid=6325736", "title": "Elezioni comunali a Trapani", "text": "Le elezioni comunali a Trapani dal 1946 a oggi sono le seguenti:\n1946.\nLe elezioni si tennero il 7 aprile 1946.\n1952.\nLe elezioni si tennero il 25 maggio 1952.\n1956.\nLe elezioni si tennero il 27 maggio 1956.\n1960.\nLe elezioni si tennero il 6 novembre 1960.\n1964.\nLe elezioni si tennero il 22 novembre 1964.\n1970.\nLe elezioni si tennero il 7 giugno 1970.\n1975.\nLe elezioni si tennero il 15 giugno 1975.\n1980.\nLe elezioni si tennero l'8 giugno 1980.\n2017.\nDopo il risultato del primo turno delle amministrative dell'11 giugno 2017 , a causa del ritiro dal ballottaggio da parte del candidato pi\u00f9 votato Girolamo Fazio e del mancato raggiungimento del quorum del 50% dei votanti il 25 giugno al secondo turno del candidato Pietro Savona, non sono stati assegnati i consiglieri comunali e il 30 giugno sindaco, giunta e consiglio vengono commissariati."}
{"id": "6325737", "revid": "767487", "url": "https://it.wikipedia.org/wiki?curid=6325737", "title": "Glimmerati", "text": "Glimmerati \u00e8 un videogioco di corse sviluppato nel 2005 dall'azienda Finlandese Bugbear Eentertainment per conto della connazionale Nokia su piattaforma N-Gage.\nTrama.\nNella trama del gioco, il giocatore si immedesima nella parte di un ricco erede che ad un certo punto incontra un altro uomo molto facoltoso con il pallino nelle corse, costui ammira il giocatore per le sue peculiari abilit\u00e0 nella guida; cos\u00ec invita il novellino a far parte del Club Glimmerati; si tratta di un incontro esclusivo di persone ricche e famose che fanno gare per le strade pubbliche praticando corse clandestine con il solo scopo ludico.\nModalit\u00e0 di gioco.\nPrendendo le mosse dall\u2019incipit narrativo appena descritto, Glimmerati coniuga l\u2019azione su pista vera e propria con uno storyline volutamente iper-patinato, animato da personaggi da calendario che si muovono tra vicende ancorate ai pi\u00f9 classici clich\u00e9 da soap opera. Un meccanismo, questo, che funziona egregiamente sia come mero collante tra una fase di guida e l\u2019altra, sia come strumento di gameplay, offrendo all\u2019utente la possibilit\u00e0 di scegliere il proprio percorso a seconda delle relazioni che sar\u00e0 in grado di allacciare coi vari personaggi. Quel che pi\u00f9 conta nel titolo Bugbear \u00e8 comunque sempre rappresentato dalle effettive fasi a bordo dei propri bolidi, che potranno essere sbloccati man mano che si prosegue nella propria ascesa al successo. Tre sono i diversi tipi di competizione tra le quali l\u2019utente ha modo di dividersi in Glimmerati: la prima, e pi\u00f9 banale, \u00e8 costituita dalle varie gare che compongono il campionato, da disputarsi contro sette vetture comandate da altrettanti piloti vip. Potendo contare su una decina di tracciati ambientati in tre diverse citt\u00e0, questa \u00e8 decisamente la parte pi\u00f9 corposa ed interessante del gioco, che svolge bene il proprio lavoro pur denotando un livello di sfida generalmente piuttosto basso. Un'altra modalit\u00e0 di gioco consiste nel soddisfacimento di alcune richieste degli altri personaggi, che il pi\u00f9 delle volte si risolvono nel raggiungere un determinato punto del tracciato entro un tempo limite. Ultimo tipo di competizione riguarda le sfide singole contro i piloti del torneo, vincendo le quali si possono ottenere nuove auto con cui riempire il proprio garage. Da non scordare poi l\u2019immancabile supporto Bluetooth che permette un\u2019azione multiplayer per un massimo di quattro giocatori.\nOltre ad offrire tre diverse sezioni di gioco, Glimmerati svolge un buon lavoro anche nell\u2019ambito pi\u00f9 strettamente corsistico, grazie ad un preciso sistema di controllo delle vetture che favorisce un gameplay dal gustoso stampo arcade. Piede costantemente sull\u2019acceleratore e sbandate sono quindi all\u2019ordine del giorno, con in pi\u00f9 la possibilit\u00e0 di sfruttare una carica di turbo che va via via ricaricandosi dopo l\u2019uso. Il tutto \u00e8 favorito dall\u2019adozione di una mai troppo lodata visuale a volo d\u2019uccello, che permette una fruizione ottimale di un prodotto del genere su una console portatile. Il risultato finale \u00e8 un titolo che ricorda approssimativamente -dal punto di vista cosmetico e ludico- i vari esponenti della serie Micromachines, seppure questo Glimmerati adotti un\u2019impronta decisam\nente pi\u00f9 adulta. Parlando del comparto tecnico della produzione Bugbear, da segnalare sicuramente la qualit\u00e0 della veste grafica, che si dimostra curata e particolareggiata: pur senza sfoggiare un polygon count mostruoso, Glimmerati offre alla vista scenari caratterizzati da un sapiente utilizzo degli effetti di luce e da un\u2019efficace disposizione di texture dalla notevole definizione, facendo scorrere il tutto ad un frame rate sempre stabile. Meno esaltante, ma comunque all\u2019altezza, il lavoro svolto sul fronte sonoro, che si compone di un accompagnamento musicale piacevole, di effetti adatti alla situazione e da un doppiaggio dei dialoghi tanto \u201cfinto\u201d quanto i protagonisti della storia."}
{"id": "6325740", "revid": "123323141", "url": "https://it.wikipedia.org/wiki?curid=6325740", "title": "Micropithecus", "text": "Il micropiteco (gen. Micropithecus) \u00e8 un primate estinto, appartenente ai catarrini. Visse nel Miocene inferiore - medio (circa 19 - 15 milioni di anni fa) e i suoi resti fossili sono stati ritrovati in Africa.\nDescrizione.\nTutto ci\u00f2 che si conosce di questo animale sono alcuni denti isolati, una mandibola e un palato ben conservato, ed \u00e8 quindi difficile ricostruirne l'aspetto. \u00c8 probabile che \"Micropithecus\" fosse un animale molto piccolo, del peso di circa tre chilogrammi. I denti sono molto simili a quelli di altri primati africani (\"Dendropithecus\", \"Limnopithecus\"), un tempo considerati vicini all'origine dei gibboni. Se fosse stato effettivamente simile ai dendropiteci, \u00e8 probabile che \"Micropithecus\" fosse una piccola scimmia arboricola, forse priva di coda e dalle lunghe braccia.\nClassificazione.\n\"Micropithecus\" venne descritto per la prima volta nel 1975, sulla base di resti fossili ritrovati in terreni del Miocene inferiore in Uganda; la specie tipo \u00e8 Micropithecus clarki. Altri fossili simili a questa specie sono stati ritrovati in Kenya (Leakey e Walker, 1985). Una mandibola fossile proveniente sempre dal Kenya, ma da terreni pi\u00f9 recenti (Miocene medio dell'Isola di Maboko) \u00e8 stata descritta come una nuova specie di \"Micropithecus\", M. leakeyorum. \n\"Micropithecus\", a causa dei resti frammentari, non gode di una classificazione chiara; \u00e8 stato in passato avvicinato all'origine dei gibboni, e con altri animali simili \u00e8 stato incluso nella famiglia dei dendropitecidi (Zalmout et al., 2010). Altri studiosi non ritengono che \"Micropithecus\" sia appartenuto a questo gruppo, ma non lo attribuiscono a un particolare gruppo di catarrine.\nPaleoecologia.\nSembra che la specie \"M. leakeyorum\" fosse meno specializzata nella dieta frugivora rispetto a \"M. clarki\", e probabilmente includeva nella sua dieta una maggiore proporzione di foglie tenere o frutti di consistenza pi\u00f9 dura. Ci\u00f2 sarebbe in accordo con un cambiamento generale nella dieta della comunit\u00e0 delle catarrine, da una dieta frugivora generalista nel Miocene inferiore a una dieta maggiormente a base di foglie durante il Miocene medio (Harrison, 1989)."}
{"id": "6325744", "revid": "96758", "url": "https://it.wikipedia.org/wiki?curid=6325744", "title": "Finale della Coppa delle Fiere 1960-1961", "text": "La finale della 3\u00aa edizione della Coppa delle Fiere fu disputata in gara d'andata e ritorno tra e .\nIl 27 settembre 1961 al St Andrew's di Birmingham la partita, arbitrata dallo scozzese Bobby Davidson, fin\u00ec 2-2. La gara di ritorno si disput\u00f2 dopo circa due settimane all'Olimpico di Roma e fu arbitrata dal francese Pierre Schwinte. Il match termin\u00f2 2-0 e ad aggiudicarsi il trofeo fu la squadra italiana.\nIl cammino verso la finale.\nLa Roma esord\u00ec contro i belgi dell' vincendo 4-1 il ritorno in Italia dopo che l'andata a Saint-Gilles si concluse a reti inviolate. Ai quarti di finale i \"Giallorossi\" eliminarono la rappresentativa di Colonia con una vittoria nello spareggio: la Roma vinse 2-0 in Germania Ovest, ma perse in casa col medesimo risultato; sempre all'Olimpico il \"replay\" si concluse 4-1 per i padroni di casa. In semifinale affront\u00f2 gli scozzesi dell' pareggiando 2-2 a Edimburgo e 3-3 a Roma; poich\u00e9 non era ancora stata introdotta la regola dei gol fuori casa si gioc\u00f2 uno spareggio, che la Roma vinse con un tennistico 6-0.\nIl Birmingham City inizi\u00f2 il cammino europeo contro gli ungheresi dell' battendoli sia all'andata sia al ritorno, rispettivamente, coi risultati di 3-2 e 2-1. Ai quarti di finale i \"Bluenoses\" incontrarono i danesi del vincendo in casa con un netto 5-0 nella gara di ritorno, dopo che l'andata a Copenaghen si concluse con un rocambolesco 4-4. In semifinale gli italiani dell' furono sconfitti sia all'andata sia al ritorno col risultato di 2-1.\nLe partite.\nA Birmingham va in scena la finale d'andata tra i padroni di casa, che vogliono riscattarsi dalla sconfitta subita in finale l'anno precedente, e la Roma, che si affaccia per la prima volta in finale di una competizione europea. I \"capitolini\" partono subito forte e a dieci minuti dall'inizio della ripresa conducono 2-0 grazie alla doppietta di Pedro Manfredini. Ci\u00f2 nonostante il pallino del gioco \u00e8 tutto nelle mani degli inglesi, che si rendono pi\u00f9 volte pericolosi nel corso della gara, ma che vedono i loro sforzi annientati dalle parate di Fabio Cudicini. L'iniziativa inglese d\u00e0 i suoi frutti solo nel finale, quando il numero uno giallorosso si arrende due volte a dodici minuti dal termine, con i gol di Hellawell e Orritt, per il 2-2 finale.\nA Roma, dopo circa due settimane, il Birmingham si presenta in formazione rimaneggiata, senza l'ala scozzese Bertie Auld. La Roma dal canto suo gioca in maniera perfetta nel primo quarto d'ora con manovre possenti e svelte, che non si trasformano in gol solo per via della scarsa precisione sottoporta. Nella seconda parte di gara \u00e8 l'autorete di Farmer a far ritrovare il pallino del gioco ai \"Giallorossi\", che comunque non vanno in rete prima del novantesimo con Paolo Pestrin il quale chiude la gara e d\u00e0 la coppa ai suoi."}
{"id": "6325748", "revid": "1543377", "url": "https://it.wikipedia.org/wiki?curid=6325748", "title": "Antigrazioso", "text": "Antigrazioso o L'antigrazioso, conosciuto anche come La madre, \u00e8 una scultura in gesso patinato di Umberto Boccioni realizzata tra 1912 e 1913 e conservata presso la Galleria nazionale d'arte moderna e contemporanea di Roma.\nIl busto \u00e8 uno dei pochi esempi superstiti delle sculture futuriste eseguite da Boccioni nel 1912 e 1913 ed esposti alla Galerie 23 di Parigi nel 1913.\nStoria.\nIl gesso originale, presente dal 1938 nella Galleria nazionale d'arte moderna, fu acquistato dal museo nel 1950 da Benedetta Marinetti.\nDescrizione.\nLa scultura rappresenta la scomposizione futurista del volto della madre dello scultore, ripreso nel dipinto \"Materia\" del 1913. Boccioni esegue anche un dipinto con lo stesso titolo, \"Antigrazioso\" del 1913, di impostazione differente.\nIl busto ha uno stile simile a \"Forme uniche della continuit\u00e0 nello spazio\".\nFusione in bronzo.\nDell'opera esiste una fusione in bronzo del 1950-1951, conservata presso il Metropolitan Museum di New York."}
{"id": "6325752", "revid": "726373", "url": "https://it.wikipedia.org/wiki?curid=6325752", "title": "Himssen-yeoja Do Bong-soon", "text": "Himssen-yeoja Do Bong-soon (, lett. \"Do Bong-soon la donna forzuta\"; titolo internazionale Strong Girl Bong-soon, anche noto come \"Strong Woman Do Bong-soon\") \u00e8 un serial televisivo sudcoreano trasmesso su JTBC dal 24 febbraio al 15 aprile 2017.\nTrama.\nNella famiglia di Do Bong-soon si tramanda da secoli una forza sovrumana e la ragazza ne \u00e8 l'ultima portatrice. Un giorno Ahn Min-hyuk, giovanissimo amministratore delegato della Ainsoft, un'azienda produttrice di videogiochi, vede la ragazza usare la sua incredibile forza contro un gruppo di malviventi e decide di assumerla come guardia del corpo: il giovane ha infatti ricevuto minacce e intimidazioni agghiaccianti. Nel frattempo, In Gook-do, cotta storica di Bong-soon ora diventato ufficiale di polizia, sta indagando su una serie di spaventosi casi di rapimento che imperversano proprio nel loro quartiere. Con l'aiuto di Ahn Min-hyuk, Do Bong-soon imparer\u00e0 a controllare la sua forza e catturer\u00e0 entrambi i colpevoli.\nProduzione.\nIl drama \u00e8 stato sceneggiato da Baek Mi-kyung, conosciuta anche per avere lavorato a \"Saranghaneun Eun-dong-a\", e diretto da Lee Hyung-min, precedentemente regista di \"Uk-ssi Nam Jeong-gi\". Le riprese sono iniziate ad ottobre 2016 e sono terminate l'11 aprile 2017.\nIl drama vede lavorare di nuovo insieme Park Hyung-sik e Yoo Jae-myung dopo il drama \"Hwarang\" della KBS2."}
{"id": "6325753", "revid": "47767", "url": "https://it.wikipedia.org/wiki?curid=6325753", "title": "Harilaos", "text": ""}
{"id": "6325758", "revid": "844563", "url": "https://it.wikipedia.org/wiki?curid=6325758", "title": "Kup Mar\u0161ala Tita 1983-1984", "text": "La Kup Mar\u0161ala Tita 1983-1984 fu la 36\u00aa edizione della Coppa di Jugoslavia. Migliaia di squadre parteciparono alle qualificazioni che portarono alle 32 che presero parte alla coppa vera e propria.\nIl detentore era la , che in questa edizione usc\u00ec in semifinale.\nIl trofeo fu vinto dal , che sconfisse in finale la . Per gli spalatini fu il settimo titolo in questa competizione.\nIl successo diede al Hajduk l'accesso alla Coppa delle Coppe 1984-1985.\nLa , vincitrice del campionato, giunse in finale e fall\u00ec il double.\nQualificazioni.\n Queste due delle partite della Coppa di Voivodina del \n Agrounija In\u0111ija - Proleter 2-4 e 1-2\nSquadre qualificate.\nLe 18 partecipanti della Prva Liga 1982-1983 sono qualificate di diritto. Le altre 14 squadre (in giallo) sono passate attraverso le qualificazioni.\nCalendario.\nIn finale, dal 1969 al 1986, vigeva la regola che:"}
{"id": "6325759", "revid": "124123", "url": "https://it.wikipedia.org/wiki?curid=6325759", "title": "Zden\u011bk Kudrna (motociclista)", "text": "Carriera.\nGli inizi nel motocross.\nKudrna cominci\u00f2 a praticare il motocross nel 1962, laureandosi anche campione nazionale.\nSpeedway.\nNel 1972 pass\u00f2 allo speedway, inizialmente per squadre cecoslovacche.\nCorse per squadre inglesi di speedway a partire dalla stagione 1979: dapprima per gli Exeter Falcons (1979), poi per i Birmingham Brummies (nel 1980 e poi, dopo che nel 1981 le autorit\u00e0 cecoslovacche gli negarono il nulla osta al trasferimento in Gran Bretagna, nella stagione 1982).\nRaggiunse le finali del Speedway World Championship nel 1978, quando per\u00f2 non termin\u00f2 la gara, e nel 1979, dove chiuse al settimo posto. Fu inoltre membro della nazionale cecoslovacca che vinse il bronzo alla Speedway World Team Cup del 1979, e che chiuse al quarto posto quella successiva.\nIce speedway.\nNell'ice speedway vinse per due volte il bronzo nell'Individual Ice Speedway World Championship (1977 e 1979).\nGrass track.\nRaggiunse per sei volte le finali del World Longtrack Championship (1975, 1976, 1977, 1978, 1979, 1980 e 1981). Il suo miglior risultato fu il sesto posto del 1976.\nFu campione nazionale nel 1977.\nMorte.\nKudrna \u00e8 morto per i postumi di in un incidente durante una gara di grass track in corso a Stadskanaal il 31 maggio 1982, valida per il campionato europeo: si schiant\u00f2 contro le barriere, finendo impalato da un palo di legno che le sosteneva. Portato in ospedale, fu operato ma mor\u00ec il giorno successivo."}
{"id": "6325764", "revid": "767487", "url": "https://it.wikipedia.org/wiki?curid=6325764", "title": "Barron (fiume Australia)", "text": "Il Barron \u00e8 un fiume del nord del Queensland in Australia.\nGeografia.\nHa una lunghezza di 165 km e drena un bacino idrografico di 2.300 km2 di superficie.\nNasce dal monte Hypipamee, ad est di Atherton, ad una quota di 1200 metri s.l.m. Scorre poi verso nord sull'altopiano Atherton prima di volgere verso oriente e generare una cascata alta 230 metri prima di giungere ad un delta che sbocca nell'oceano Pacifico.\nLe cascate, non grandiose ma con un salto molto elevato, sono visibili prendendo un pittoresco trenino: il Kuranda.\nUna diga artificiale, realizzata lungo il corso del fiume, ha sepolto l'antica citt\u00e0 di Tinaroo creando il lago Tinaroo.\nStoria.\nIl nome aborigeno del fiume \u00e8 \"Bibhoora\" e venne scoperto da James Venture Mulligan nel 1874.\nIl nome attuale deriva dal capo della polizia di Brisbane nel 1875 : \"T.H. Barron\" dedicato a lui da due suoi ufficiali subalterni, Johnstone e Douglas."}
{"id": "6325766", "revid": "962319", "url": "https://it.wikipedia.org/wiki?curid=6325766", "title": "Shore Line East", "text": "La Shore Line East \u00e8 il servizio ferroviario suburbano a servizio della zona costiera del Connecticut sud-orientale. Serve 14 stazioni ed \u00e8 gestito dal dipartimento dei trasporti del Connecticut.\nIl servizio venne attivato tra le stazioni di New Haven Union e Old Saybrook il 29 maggio 1990, per alleggerire il traffico veicolare durante i lavori per l'Interstate 95. Grazie alla sua popolarit\u00e0, il servizio venne mantenuto dopo il termine dei lavori ed esteso il 1\u00ba febbraio 1996 da Old Saybrook a New London e il 17 dicembre 2001 da New Haven a Stamford.\nIl servizio.\nLa linea \u00e8 attiva sette giorni su sette, con un servizio ridotto nei fine settimana."}
{"id": "6325770", "revid": "1100311", "url": "https://it.wikipedia.org/wiki?curid=6325770", "title": "Milutin Sredojevi\u0107", "text": "Carriera.\nGiocatore.\nHa giocato dal 1987 al 1988 al NK Lubiana. Nel 1988 si \u00e8 trasferito al Sin\u0111eli\u0107 Belgrado. Nel 1989 \u00e8 passato al Grafi\u010dar Belgrado. Nel 1991 \u00e8 stato acquistato dallo Zorka. Gioca la sua ultima stagione al Pionir. Nel 1994 si ritira.\nAllenatore.\nAllena dal 1994 al 2000 il Pali\u0107. Nel 2000 firma un contratto con lo Spartak Subotica. Nel 2001, dopo una breve esperienza alla guida della Jugoslavia Under-20, allena l'Hajduk Kula. Allena dal 2001 al 2004 il Villa. Nel 2004 firma un contratto con il Saint-George. Ha allenato, dal 13 giugno 2006 al 16 gennaio 2007. Nel 2007 viene ingaggiato dallo Young Africans. Dal 2007 al 2010 allena il Saint-George. Nella stagione 2010-2011 allena l'Al-Hilal. Il 1\u00ba novembre 2011 firma un contratto con la Nazionale di calcio del Ruanda. Allena la Nazionale ruandese fino al 17 aprile 2013. Il 20 maggio 2013 viene ufficializzato il suo ingaggio come allenatore della Nazionale di calcio dell'Uganda."}
{"id": "6325796", "revid": "110396854", "url": "https://it.wikipedia.org/wiki?curid=6325796", "title": "Zzacotturtaic", "text": "Zzacotturtaic \u00e8 un album di Tullio De Piscopo, pubblicato nel 1995."}
{"id": "6325806", "revid": "6923", "url": "https://it.wikipedia.org/wiki?curid=6325806", "title": "Elmo di Wollaston", "text": "L'elmo di Wollaston (o Pioneer o Northamptonshire) \u00e8 un elmo anglosassone del VII secolo rinvenuto dagli archeologi nel Northamptonshire. \u00c8 molto simile nella sua struttura di base all'Elmo di York, anche se presenta dimensioni pi\u00f9 grandi. L'elmo accompagnava la sepoltura di un giovane uomo, possibilmente adagiato su un letto, con una spada, un piccolo coltello, una ciotola, tre fibbie in ferro e un gancio appendiabiti in lega di rame.\nI frammenti di questo elmo sono stati trovati negli scavi a Wollaston, Northamptonshire su un sito gestito dalla \"Pioneer Aggregates\". L'elmo porta il nome di tale societ\u00e0 in riconoscimento del suo sostegno finanziario nel restauro e nella sua conservazione.\nDopo il restauro l'elmo era originariamente in esposizione al Royal Armouries (Leeds) al fianco di una replica, e poi al British Museum; attualmente (2010) \u00e8 tornato al Royal Armouries."}
{"id": "6325808", "revid": "1494169", "url": "https://it.wikipedia.org/wiki?curid=6325808", "title": "Astarte (disambigua)", "text": ""}
{"id": "6325811", "revid": "86802635", "url": "https://it.wikipedia.org/wiki?curid=6325811", "title": "Divinit\u00e0 cananea", "text": ""}
{"id": "6325815", "revid": "86802836", "url": "https://it.wikipedia.org/wiki?curid=6325815", "title": "Et\u00e0 volgare", "text": ""}
{"id": "6325816", "revid": "86802846", "url": "https://it.wikipedia.org/wiki?curid=6325816", "title": "Antiche religioni semitiche", "text": ""}
{"id": "6325820", "revid": "1632387", "url": "https://it.wikipedia.org/wiki?curid=6325820", "title": "Chaoswave", "text": "I Chaoswave furono un gruppo musicale Italo-danese Progressive/Groove metal fondato dall'ex chitarrista dei Sinphonia Henrik Rangstrup, nel 2003"}
{"id": "6325821", "revid": "116800033", "url": "https://it.wikipedia.org/wiki?curid=6325821", "title": "Sunday Mornin' Comin' Down", "text": "Sunday Mornin' Comin' Down \u00e8 un brano musicale composto da Kris Kristofferson reso popolare nel 1969 da Ray Stevens prima di diventare un successo da primo posto in classifica nella versione di Johnny Cash nel 1970.\nIl brano.\nNell'interpretazione di Stevens la canzone raggiunse la 55\u00aa posizione nella classifica di \"Billboard\" Hot Country Singles, e la numero 81 nella Billboard Hot 100 nel 1969. Inoltre fu inclusa dall'autore sul proprio album \"Kristofferson\" nel giugno 1970. Nel corso di un'intervista del 2013, Kristofferson disse che la canzone gli \"aveva aperto un sacco di porte\": \u00abTante persone che ammiravo, ammiravano la canzone. In effetti, fu il brano che mi permise di smettere di lavorare per vivere\u00bb.\nCover di Johnny Cash.\nIl successo maggiore la canzone lo riscosse nell'interpretazione di Johnny Cash, che la esegu\u00ec dal vivo al Ryman Auditorium durante la registrazione di una puntata del \"Johnny Cash Show\" nel 1969. Il brano sarebbe stato incluso nell'album \"The Johnny Cash Show\" l'anno successivo, e pubblicato su singolo (Columbia Records 4-45211). La versione di Cash vinse il premio Country Music Association Award come \"Canzone dell'anno\" per il 1970 e raggiunse la vetta della classifica country statunitense.\nSecondo quanto riferito da Kristofferson, a Cash era stato chiesto di cambiare il verso: \"\u00abI'm wishing Lord that I was stoned\u00bb\" (con il suo riferimento alla marijuana) per la performance televisiva, ma egli si rifiut\u00f2 e cant\u00f2 la canzone senza censure."}
{"id": "6325822", "revid": "838137", "url": "https://it.wikipedia.org/wiki?curid=6325822", "title": "Citt\u00e0 fenicie", "text": ""}
{"id": "6325826", "revid": "682087", "url": "https://it.wikipedia.org/wiki?curid=6325826", "title": "Sicilia fenicia", "text": ""}
{"id": "6325832", "revid": "6923", "url": "https://it.wikipedia.org/wiki?curid=6325832", "title": "Muhammad Shah di Pahang", "text": "Primi anni di vita.\nRaja Muhammad nacque a Malacca nel 1450 circa ed era il secondo figlio del sultano Mansur Shah di Malacca e di sua moglie Putri Wanang Sri Lela Wangsa, figlia del maharaja di Dewa Sura, sovrano del Pahang e parente del re di Ligor. Sia la madre e che il nonno furono catturati e presentati al sultano di Malacca dopo la conquista del Pahang.\nRaja Muda di Malacca.\nEssendo il figlio prediletto del padre, venne nominato Raja Muda del trono di Malacca al posto del fratello maggiore, Raja Ahmad. Aveva per\u00f2 un temperamento molto focoso che lo port\u00f2 a uccidere per errore il figlio del bendahara (primo ministro) Tun Perak dopo una partita di sepak takraw. Su pressione della famiglia del bendahara, Raja Muhammad venne privato del suo titolo ed esiliato nel Pahang per divenirne sultano. Questo segn\u00f2 l'inizio della dinastia di Malacca a Pahang.\nSultano di Pahang.\nRaja Muhammad port\u00f2 nel Pahang diversi suoi collaboratori. Tra questi vi furono Tun Hamzah, gi\u00e0 governatore del Pahang che divenne suo primo bendahara, Seri Akar Raja, che divenne hulubalang (comandante militare), un penghulu bendahari (capo tesoriere), un temenggong (nobile) e cento ragazzi e cento ragazze di nobile famiglia. Venne formalmente investito nell'anno 1470.\nI confini del suo regno si estendevano dal fiume Sedili Besar ai confini con il Terengganu. \u00c8 dimostrato che prese residenza a Tanjung Lanngar, l'antica sede dei principi del Pahang. Muhammad Shah era sposato con la principessa Mengindra Putri, nipote di Iskandar Shah, sultano di Kelantan ed ebbe quattro figli, tre maschi e una femmina. Mor\u00ec avvelenato il 17 settembre 1475 e fu sepolto a Langgar, Dusun Pinang. Ricevette il titolo postumo di Marhum Langgar e gli succedette il fratello maggiore, Raja Ahmad."}
{"id": "6325840", "revid": "767487", "url": "https://it.wikipedia.org/wiki?curid=6325840", "title": "Pasi\u00f2n mediterranea", "text": "Pasi\u00f2n mediterranea \u00e8 un album di Tullio De Piscopo, pubblicato nel 1997.\nTracce.\nPrima del Temporale: Voce femminile - Roberta Golisciani"}
{"id": "6325842", "revid": "86805608", "url": "https://it.wikipedia.org/wiki?curid=6325842", "title": "Tempio di Erice", "text": ""}
{"id": "6325855", "revid": "4193", "url": "https://it.wikipedia.org/wiki?curid=6325855", "title": "Murus", "text": ""}
{"id": "6325878", "revid": "1573940", "url": "https://it.wikipedia.org/wiki?curid=6325878", "title": "Dinarolacerta mosorensis", "text": "La lucertola di Mosor (Dinarolacerta mosorensis ) \u00e8 un rettile squamato appartenente alla famiglia dei Lacertidi.\nDescrizione.\nDi taglia media, con il suo corpo esile e appiattito lungo 6-7 cm, la lucertola di Mosor ha un capo lungo e appuntito e una lunga coda ricoperta di squame carenate. Le parti superiori sono solitamente lucide (come \u00abuntuose\u00bb) e di colori variabili tra bruno-grigiastro, olivastro o marrone, con macchie o screziature scure. Il dorso \u00e8 solitamente di colore leggermente pi\u00f9 chiaro rispetto ai fianchi, e questi ultimi spesso delimitati nella regione inferiore da squame ventrali marginali azzurre. Il ventre va dal giallognolo all'arancione, senza marcature. Ha una lunghezza totale di 15-22 cm.\nBiologia.\nLa lucertola di Mosor \u00e8 una delle lucertole pi\u00f9 rare d'Europa, molto schiva e in grado di arrampicarsi con agilit\u00e0. Dopo un lungo letargo invernale e accoppiamenti in maggio/giugno, tra fine luglio e agosto le femmine depongono 4-6 uova gi\u00e0 molto sviluppate, che si schiudono dopo appena 3 settimane.\nDistribuzione e habitat.\nQuesta specie popola diversi rilievi montuosi vicini alle coste e geograficamente isolati l'uno dall'altro tra sud della Croazia, Bosnia-Erzegovina, Albania e Montenegro, per esempio il Monte Mosor presso Spalato o il massiccio montuoso del Durmitor. Vive soprattutto su pendii rocciosi umidi e parzialmente ombreggiati ad altitudini comprese tra 500 e 1900 m, ma anche in foreste rade di latifoglie, tra cespugli di ginepro, presso sorgenti o in habitat carsici ombreggiati."}
{"id": "6325880", "revid": "86803793", "url": "https://it.wikipedia.org/wiki?curid=6325880", "title": "Esercito norvegese", "text": ""}
{"id": "6325887", "revid": "1924342", "url": "https://it.wikipedia.org/wiki?curid=6325887", "title": "Alma (cantante 1996)", "text": "Biografia.\nAlma ha esordito all'interno del panorama musicale nel 2013 con la partecipazione alla settima edizione del talent show finlandese \"Idols\", dove si \u00e8 piazzata quinta. Durante il programma ha conosciuto la rapper Sini Sabotage, con la quale ha registrato il brano \"Muuta ku m\u00e4\", incluso nell'EP \"Lue mun huulilta\" del 2015.\nAlma ha firmato un contratto discografico con la PME Records a livello finlandese nel 2014 e con la Universal Music Group a livello mondiale nel maggio del 2016. Il singolo di debutto, \"Karma\", \u00e8 stato pubblicato il mese successivo e ha raggiunto il quinto posto della classifica in Finlandia. Ha seguito a breve \"Bonfire\", la collaborazione con il DJ tedesco Felix Jaehn, che in Germania \u00e8 arrivata terza in classifica e ha venduto pi\u00f9 di unit\u00e0, venendo certificata triplo disco d'oro. A fine 2016 \u00e8 uscito il secondo singolo da solista di Alma, \"Dye My Hair\", che \u00e8 entrato in classifica in Finlandia, Germania, Austria e Danimarca. \"Karma\" e \"Dye My Hair\", oltre al brano inedito \"Knock\", sono inclusi nell'EP \"Dye My Hair\", messo in commercio ad ottobre 2016.\nIl terzo singolo solista, \"Chasing Highs\", viene pubblicato per la prima volta a marzo 2017. Quest'ultimo regala la fama alla cantante anche in Regno Unito, Paese nel quale il brano viene premiato con la certificazione di disco d'argento dopo essersi collocato al diciottesimo posto.\nAgli Emma Award del 2017, i premi musicali annuali organizzati dalla Musiikkituottajat, Alma \u00e8 stata nominata in 5 categorie: migliore artista esordiente, miglior brano, migliore artista pop, video musicale dell'anno e artista dell'anno. \u00c8 riuscita a portare a casa il premio di migliore artista esordiente, venendo inoltre insignita del premio speciale come migliore esportazione musicale dell'anno."}
{"id": "6325933", "revid": "287204", "url": "https://it.wikipedia.org/wiki?curid=6325933", "title": "Gand-Wevelgem 2017", "text": "La Gand-Wevelgem 2017, settantanovesima edizione della corsa e valida come dodicesima prova dell'UCI World Tour 2017 categoria 1.UWT, si svolse il 26 marzo 2017 su un percorso di 249\u00a0km, con partenza da Deinze e arrivo a Wevelgem, in Belgio. La vittoria fu appannaggio del belga Greg Van Avermaet, che complet\u00f2 il percorso in 5h39'05\", alla media di 44,060\u00a0km/h, precedendo il connazionale Jens Keukeleire e lo slovacco Peter Sagan.\nSul traguardo di Wevelgem 115 ciclisti, su 200 partiti da Deinze, portarono a termine la competizione."}
{"id": "6325941", "revid": "712828", "url": "https://it.wikipedia.org/wiki?curid=6325941", "title": "Capone Bege", "text": ""}
{"id": "6325947", "revid": "6923", "url": "https://it.wikipedia.org/wiki?curid=6325947", "title": "Ahmad Shah I di Pahang", "text": "Primi anni di vita.\nRaja Ahmad nacque a Malacca prima del 1450 ed era il primo figlio del sultano Mansur Shah di Malacca e di sua moglie Putri Wanang Sri Lela Wangsa, figlia del maharaja di Dewa Sura, sovrano del Pahang e parente del re di Ligor. Sia la madre e che il nonno furono catturati e presentati al sultano di Malacca dopo la conquista del Pahang.\nRaja Ahmad avrebbe dovuto essere il primo sultano del Pahang ma lo precedette il fratello minore Muhammad che venne bandito da Malacca per aver commesso un omicidio nel 1470. Il fratellastro minore Alauddin Riayat eredit\u00f2 la corona del sultanato di Malacca. Questo evento lo port\u00f2 all'odio verso il fratellastro negli anni a venire. Anche Raja Ahmad and\u00f2 in esilio nel Pahang e ne divenne sovrano nel 1475, dopo la morte del fratello.\nRegno.\nI rapporti tra il sultanato di Malacca e lo Stato vassallo del Pahang si deteriorarono notevolmente dopo l'ascesa al trono di Raja Ahmad. Nel 1488 Alauddin Riayat mor\u00ec a Pagoh, sul fiume Muar. In breve tempo si diffuse la voce che il sultano era stato avvelenato per ordine dei governanti di Pahang e Indragiri. Con l'ascesa al trono del figlio del defunto sovrano Mahmud Shah l'inimicizia tra lo zio nel Pahang e il nipote a Malacca permase.\nAhmad Shah nutriva molto rancore verso il nipote. In particolare dopo che Mahmud Shah rap\u00ec e spos\u00f2 Tun Teja, figlia del bendahara di Pahang e sua promessa sposa.\nAbdicazione.\nPer la vergogna abdic\u00f2 in favore del suo giovanissimo figlio, Raja Mansur. Il nuovo sovrano venne posto sotto la tutela dei suoi cugini, i tre figli di Mahmud Shah. Di fatto, fino al 1512, il maggiore di essi Abdul Jamil fu suo co-regnante.\nDopo la rinuncia alla corona visse dedicandosi alla religione. Mor\u00ec a Pekan Lama nel 1511"}
{"id": "6325955", "revid": "228587", "url": "https://it.wikipedia.org/wiki?curid=6325955", "title": "TCR International Series 2017", "text": "La stagione 2017 delle TCR International Series \u00e8 la terza edizione del campionato organizzato da Marcello Lotti. \u00c8 iniziata il 1\u00ba aprile a Rustavi ed \u00e8 terminata il 27 novembre a Yas Marina."}
{"id": "6325959", "revid": "767487", "url": "https://it.wikipedia.org/wiki?curid=6325959", "title": "Les Victimes de l'alcoolisme", "text": "Les Victimes de l'alcoolisme \u00e8 un film francese, del 1902 diretto da Ferdinand Zecca.\nTrama.\nUn operaio, a causa del suo alcolismo, trascina se stesso e la sua famiglia nella miseria.\nFilm in cinque dipinti:"}
{"id": "6325961", "revid": "181699", "url": "https://it.wikipedia.org/wiki?curid=6325961", "title": "Palazzo Manenti", "text": "Palazzo Manenti, conosciuto anche come Palazzo Panciroli Trivelli, \u00e8 un edificio storico di Reggio Emilia, situato alla congiunzione tra Corso Garibaldi e Via Farini.\nIl palazzo fu costruito nel 1431, sul sedime di alcuni edifici tardo trecenteschi, dai Panciroli, una famiglia di mercanti che diventer\u00e0 in seguito una delle pi\u00f9 illustri della citt\u00e0. Il restauro del 1544, voluto da Alberto Panciroli, contribu\u00ec a dare al palazzo le sue forme rinascimentali. Qui nacque nel 1523 Guido Panciroli, figlio di Alberto, che divenne un importante storico e giurista.&lt;br&gt; \nNel XVIII secolo il palazzo fu venduto alla famiglia Trivelli, facoltosi mercanti di seta di origine svizzera. In quegli anni le sue stanze ospitarono diversi personaggi illustri: Napoleone Bonaparte vi soggiorn\u00f2 in tre occasioni, la prima nel 1797 in occasione dell'istituzione del tricolore della Repubblica Cisalpina, e successivamente nel 1805; il vicer\u00e9 Eugenio di Beauharnais vi pass\u00f2 nel 1808 mentre il re di Napoli Gioacchino Murat fu ospitato per pi\u00f9 di un mese nel 1814.&lt;br&gt;\nNel 1881 il palazzo divenne propriet\u00e0 del conte Luigi Monzani e nel 1931 pass\u00f2 alla famiglia Manenti, attuale proprietaria e da cui prende il nome con cui \u00e8 conosciuto. \nTra gli elementi pi\u00f9 notevoli del palazzo vi sono gli affreschi del cortile. Le figure delle Beatitudini, commissionate dal canonico Ottavio Panciroli, risalgono al 1610. In origine dovevano essere otto ma quattro sono andate perdute durante successivi lavori di ampliamento. Agli inizi del XIX secolo risale invece l'affresco trompe-l'\u0153il, raffigurante atri e loggiati, opera dello scenografo Vincenzo Carnevali."}
{"id": "6325963", "revid": "6923", "url": "https://it.wikipedia.org/wiki?curid=6325963", "title": "William II de Cantilupe", "text": "Biografia.\nWilliam de Cantilupe (\u2020 1251) (anticamente \"Cantelow, Cantelou, Canteloupe, ecc.\", latinizzato in \"de Cantilupo\").\nEra il figlio maggiore di William de Cantilupe (\u2020 1239), che pure \u00e8 stato Barone e amministratore del Re inglese e Sceriffo. Era fratello di Walter de Cantilupe (\u2020 1266), Vescovo dell'antica Diocesi di Worcester.\nPrima del 1216 spos\u00f2 Millicent (o Maud) di Gournay, figlia del nobile francese Hugo V di Gournay, rimasta vedova nel 1213 di Amaury VI di Montfort, gi\u00e0 Conte di \u00c9vreux e dal 1200 Conte di Gloucester, portando in dote ulteriori possedimenti. Acquis\u00ec col matrimonio terre nell'Oxfordshire con 6,5 \"tasse del cavaliere\", ma per le quali dovette sostenere un contenzioso con Gilberto di Clare, V conte di Gloucester, perch\u00e9 Gilberto di Clare, come nuovo Conte di Gloucester rivendicava per se i possedimenti di Amaury di Montfort. Ebbero cinque figli.\nCome suo padre fu definito uno dei \"cattivi consiglieri\" del re Giovanni d'Inghilterra dal cronista Ruggero di Wendover. Durante la prima guerra dei baroni si trov\u00f2 dalla parte del re e prese parte nel 1217 insieme al padre all'assedio del castello di Mountsorrel e alla successiva battaglia di Lincoln.\nNel 1220 era al seguito di Ranulph de Blondeville, VI conte di Chester. Come suo padre, \u00e8 stato uno dei baroni che nel novembre del 1223, guidati da Ranulph de Blondeville si ribellarono al re recandosi alla Torre di Londra per protestare contro il governo di Hubert de Burgh.\nRitornarono a servizio del re; con Ranulph di Chester e il padre furono al seguito del re Enrico III durante la spedizione in Bretagna nel 1230.\nFu uno degli esecutori testamentari di Ranulph di Chester dopo la sua morte nel 1232, poi entr\u00f2 al servizio di Giovanni di Scozia, conte di Huntingdon, il nuovo conte di Chester.\nNel 1236 intraprese un pellegrinaggio a Santiago di Compostela.\nDopo la morte di Giovanni di Scozia nel 1238 entr\u00f2 a servizio del re, assumendo la carica di Lord Steward, come lo era stato suo padre.\nNel 1238 ebbe la tutela col favore del re di Eva de Braose, la minore delle figlie e coerede del marchese lord Guglielmo di Braose. La fece sposare nel luglio 1241 con il figlio Guglielmo III, acquisendo con la dote l'Onore di Abergavenny in Galles e la met\u00e0 di quella di Totnes nel Devon, aumentando considerevolmente i possedimenti della famiglia.\nFu nominato sceriffo di Nottinghamshire e Derbyshire nel 1239. Dopo la morte del padre nel 1239 eredit\u00f2 i possedimenti della famiglia, tra cui Eaton Bray nel Bedfordshire e Aston Cantlow nel Warwickshire.\nNe 1241 William Cantilupe fece da conciliatore tra il re e il principe gallese Dafydd ap Llywelyn.\nNel 1242 fu uno dei tre Custodi del Regno, con i Vescovi Walter de Gray e Walter Mauclerk, durante l'assenza di re Enrico per la campagna in Poitou.\nNel 1245 come rappresentante dei baroni inglesi partecip\u00f2 al primo Concilio di Lione, dove si fece portavoce dello scontento per le imposte elevate dal Papa per finanziare la campagna in terra Santa.\nMor\u00ec nel 1251. Gli succedette il figlio primogenito William III de Cantilupe (\u2020 1254). La sua vedova Millicent ottenne la custodia della figlia del re Enrico III Margherita, poi regina di Scozia.\nLa loro figlia Juliana spos\u00f2 un benestante appartenente alla famiglia dei Tregoz. Un altro figlio, Thomas de Cantilupe (1218\u20131282), fu lord cancelliere d'Inghilterra, vescovo dell'antica Diocesi di Hereford e proclamato santo da papa Giovanni XXII nel 1320."}
{"id": "6325964", "revid": "287204", "url": "https://it.wikipedia.org/wiki?curid=6325964", "title": "Antonio Trivulzio (disambigua)", "text": ""}
{"id": "6325965", "revid": "767487", "url": "https://it.wikipedia.org/wiki?curid=6325965", "title": "Ghiacciaio Ambergris", "text": "Il ghiacciaio Ambergris () \u00e8 un ghiacciaio situato sulla costa di Oscar II, nella Terra di Graham, in Antartide. Il ghiacciaio, il cui punto pi\u00f9 alto si trova 557\u00a0m s.l.m., fluisce verso sud-sudest a partire dal monte Sara Teodora, passando fra le dorsali di Chintulov e di Valkosel fino ad unirsi al flusso del ghiacciaio Flask, poco a ovest della dorsale di Fluke, nelle montagne di Aristotele, sulla costa di Oscar II.\nStoria.\nCome molte altre formazioni nella stessa zona, il nome del ghiacciaio Ambergris ha a che fare con la baleneria, il suo nome deriva infatti dall'ambergris, o ambra grigia, una sostanza secreta dall'intestino dei capodogli usata nella produzione di profumi. Tale nome gli fu assegnato dal Comitato britannico per i toponimi antartici nel 1987."}
{"id": "6325966", "revid": "1345932", "url": "https://it.wikipedia.org/wiki?curid=6325966", "title": "Ghiacciaio Amos", "text": "Il ghiacciaio Amos \u00e8 un ghiacciaio lungo circa 7\u00a0km situato sulla costa di Scott, nella regione centro-occidentale della Dipendenza di Ross, in Antartide. Il ghiacciaio, il cui punto pi\u00f9 alto si trova , fluisce verso sud-est a partire dal picco Bettle, nella dorsale Royal Society, fino a congiungersi con il flusso del ghiacciaio Blue, a sud-ovest del ghiacciaio Geoid.\nStoria.\nIl ghiacciaio Amos \u00e8 stato cos\u00ec battezzato nel 1992 dal Comitato consultivo dei nomi antartici in onore di Larry Leon Amos, un ingegnere civile facente parte dello United States Geological Survey (USGS), nonch\u00e9 membro della squadra di ricognizione astronomica (formata da due persone) dello USGS di stanza alla base Amundsen-Scott e alla stazione Byrd nella stagione 1969-70. Tra le altre cose, la squadra ridetermin\u00f2 la posizione del Polo Sud geografico (precedentemente stabilita nel 1956)."}
{"id": "6325971", "revid": "712828", "url": "https://it.wikipedia.org/wiki?curid=6325971", "title": "Tontatta", "text": ""}
{"id": "6325972", "revid": "110157", "url": "https://it.wikipedia.org/wiki?curid=6325972", "title": "Ghiacciaio Amundsen", "text": "Il ghiacciaio Amundsen (in inglese \"Amundsen Glacier\") () \u00e8 uno dei pi\u00f9 grandi ghiacciai dell'Antartide. Largo tra i 6 e i 10\u00a0km e lungo circa 128, il ghiacciaio ha origine nel plateau antartico, dove ricopre l'area a sud e a ovest del pianoro di Nilsen, e discende attraverso le Montagne della Regina Maud per entrare poi nella barriera di Ross, poco a ovest dei nunatak MacDonald, sulla costa di Amundsen, nella Dipendenza di Ross.&lt;br&gt;\nNel suo percorso, il ghiacciaio Amundsen, riceve il flusso di diversi tributari, tra cui il ghiacciaio Blackwall che, prima di unirsi all'Amundsen, fluisce verso nord-ovest lungo il versante nordorientale dello sperone Hansen.\nStoria.\nIl ghiacciaio Amundsen fu scoperto dal contrammiraglio Richard Evelyn Byrd durante una sorvolo del Polo Sud nel novembre 1929. Il nome del ghiacciaio fu proposto da Laurence Gould, capo della sezione geologica della spedizione di esplorazione antartica Byrd che, nel dicembre 1929, aveva attraversato per prima la bocca del ghiacciaio con la slitta, in onore dell'esploratore norvegese Roald Amundsen."}
{"id": "6325973", "revid": "1345932", "url": "https://it.wikipedia.org/wiki?curid=6325973", "title": "Ghiacciaio Anuchin", "text": "Il ghiacciaio Anuchin (in inglese \"Anuchin Glacier\") \u00e8 un ghiacciaio situato sulla costa della Principessa Astrid, nella Terra della Regina Maud, in Antartide. Il ghiacciaio, il cui punto pi\u00f9 alto si trova a circa , fluisce verso sud fino al lago Unter-See, sul versante settentrionale della montagne di Gruber.\nStoria.\nIl ghiacciaio Anuchin fu scoperto e quindi delineato sulla base di fotografie aeree effettuate durante la spedizione Nuova Svevia nel 1938-39. In seguito esso fu mappato sempre pi\u00f9 precisamente dapprima grazie a fotografie aeree della sesta spedizione antartica norvegese, 1956-60, e poi della spedizione antartica sovietica, 1960-61, che lo battezz\u00f2 con il suo attuale nome in onore del geografo sovietico Dmitry Nikolayevich Anuchin."}
{"id": "6325974", "revid": "712828", "url": "https://it.wikipedia.org/wiki?curid=6325974", "title": "Riku Doldo III", "text": ""}
{"id": "6325982", "revid": "1442080", "url": "https://it.wikipedia.org/wiki?curid=6325982", "title": "Mittetulundus\u00fching Football Club Viljandi", "text": "Il Mittetulundus\u00fching Football Club Viljandi, conosciuto come MT\u00dc FC Viljandi o solamente FC Viljandi, era una societ\u00e0 calcistica estone di Viljandi.\nStoria.\nIl club fece una prima apparizione nel 2000, in Esiliiga. Si classific\u00f2 al terzo posto, dopodich\u00e9 cedette il titolo sportivo all'Elva e spar\u00ec dai campionati nazionali.\nRicomparve un decennio pi\u00f9 tardi, quando il Tulevik Viljandi, pur salvo sul campo al termine della Meistriliiga 2010, decise di ripartire dalla II Liga (allora terza serie) con giocatori locali, mentre il resto della squadra conflu\u00ec nel nuovo FC Viljandi, che prese il posto lasciato vacante in massima serie.\nIl club disput\u00f2 per due anni la Meistriliiga, classificandosi 8\u00ba nel 2011 e 7\u00b0 nel 2012. Al termine della stagione, in coincidenza con la promozione del Tulevik in Esiliiga, la squadra si sciolse."}
{"id": "6326050", "revid": "1543377", "url": "https://it.wikipedia.org/wiki?curid=6326050", "title": "Episodi di iZombie (terza stagione)", "text": "La terza stagione della serie televisiva iZombie \u00e8 stata trasmessa in prima visione dalla rete televisiva statunitense The CW dal 4 aprile al 27 giugno 2017.\nIn Italia \u00e8 trasmessa dal 14 settembre 2017 su Premium Action, canale a pagamento del pacchetto Mediaset Premium, mentre in chiaro va in onda dal 23 maggio 2018 su La 5."}
{"id": "6326054", "revid": "298229", "url": "https://it.wikipedia.org/wiki?curid=6326054", "title": "Evgeny Pechonkin", "text": ""}
{"id": "6326056", "revid": "287204", "url": "https://it.wikipedia.org/wiki?curid=6326056", "title": "Evgenij Pecenkin", "text": ""}
{"id": "6326057", "revid": "599013", "url": "https://it.wikipedia.org/wiki?curid=6326057", "title": "Francesca De Beni", "text": ""}
{"id": "6326071", "revid": "111433", "url": "https://it.wikipedia.org/wiki?curid=6326071", "title": "Sandro Simeoni", "text": ""}
{"id": "6326073", "revid": "1005847", "url": "https://it.wikipedia.org/wiki?curid=6326073", "title": "Wallenberg", "text": "La famiglia Wallenberg \u00e8 un'importante famiglia svedese, di banchieri, industriali, politici, funzionari dello Stato e diplomatici. \nI Wallenberg hanno partecipazioni nella maggior parte dei grandi gruppi industriali svedesi, come Ericsson, Electrolux, ABB, SKF, AIK, Atlas Copco ed altri ancora.\nNegli anni Novanta la \"sfera Wallenberg\" produceva quasi un terzo del PIL svedese.\nNegli anni '70, la famiglia Wallemberg da sola occupava il 40% della forza-lavoro svedese e rappresentava il 40% della capitalizzazione di mercato della Borsa di Stoccolma..\nIl pi\u00f9 famoso dei Wallenberg, il diplomatico Raoul Wallenberg, oper\u00f2 a Budapest durante la seconda Guerra mondiale per salvare gli Ebrei dall'Olocausto. Fra il luglio e il dicembre 1944, rilasci\u00f2 passaporti e ospit\u00f2 Ebrei, salvandone decine di migliaia.\nStoria.\nIl pi\u00f9 antico membro conosciuto della famiglia Wallenberg \u00e8 Per Hansson (1670\u20131741) che nel 1692 spos\u00f2 Kerstin Jacobsdotter Schuut (1671\u20131752). Il loro figlio Jakob Persson Wallberg (1699\u20131758) si spos\u00f2 due volte: i figli di primo letto usarono il cognome Wallberg, mentre quelli di secondo letto si chiamarono Wallenberg. Jakob Persson Wallberg fu il bisnonno di Andr\u00e9 Oscar Wallenberg che nel 1856 fond\u00f2 la Stockholms Enskilda Bank, precursore della odierna Skandinaviska Enskilda Banken.\nIl figlio di Andr\u00e9 Oscar Wallenberg, Knut Agathon Wallenberg divenne l'amministratore delegato della Stockholms Enskilda Bank nel 1886.\nCome molti altri membri della famiglia Wallenberg, Knut Agathon Wallenberg si impegn\u00f2 anche nella politica svedese e nella diplomazia, diventando Ministro degli Esteri dal 1914 al 1917 e deputato alla camera alta del Riksdag dal 1907 al 1919. Nel 1916 la nuova legge bancaria rese difficile per le banche possedere azioni nelle imprese industriali per lunghi periodi. Fu perci\u00f2 costituita la Investor AB come \"holding\" di investimenti della Stockholms Enskilda Bank.\nIl fratello minore di Knut Agathon, Marcus Wallenberg (1864\u20131943), port\u00f2 avanti la tradizione di famiglia e divenne amministratore delegato della Banca nel 1911, al posto del fratello maggiore che venne nominato presidente del consiglio di amministrazione.\nJacob Wallenberg, figlio primogenito di Marcus, divenne l'amministratore delegato della Banca dopo la morte di Joseph Nachmanson nel 1927, raggiunto dal fratello minore Marcus (1899\u20131982) come viceamministratore delegato. Nel 1938 Knut Agathon Wallenberg mor\u00ec senza figli perci\u00f2 Marcus senior fu nominato presidente del consiglio di amministrazione della Stockholms Enskilda Bank.\nDurante la guerra la banca collabor\u00f2 con il governo tedesco perci\u00f2 il Segretario del Tesoro degli Stati Uniti Henry Morgenthau Jr. consider\u00f2 Jacob Wallenberg come collaborazionista e gli Stati Uniti sottoposero la SEB ad un embargo che fu revocato solo nel 1947.\nLa quarta generazione della famiglia entr\u00f2 nel \"business\" di famiglia nel 1953: in particolare Marc Wallenberg, figlio primogenito di Marcus Wallenberg junior, che divenne viceamministratore delegato della Stockholms Enskilda Bank nel 1953 e poi amministratore delegato nel 1958. Dopo una lotta per il comando fra Jacob Wallenberg e suo fratello minore Marcus Wallenberg (junior), il primo diede le dimissioni dal consiglio di amministrazione nel 1969.\nLe dimissioni lasciarono libero un posto nel consiglio di amministrazione della Banca per Peter Wallenberg (senior), il figlio minore di Marcus Wallenberg (junior). Marcus Wallenberg (junior) spinse per la fusione fra la Stockholms Enskilda Bank e la rivale Skandinaviska Banken nel 1971. Subito dopo accadde una tragedia, quando Marc Wallenberg si suicid\u00f2: gli osservatori ipotizzarono che l'atto derivasse dal fatto che Marc Wallenberg si sentisse inadeguato al compito di dirigire quella che stava diventando il gigante bancario scandinavo Skandinaviska Enskilda Banken. La fusione ebbe luogo nel 1972.\nMarcus Wallenberg (junior) ed il figlio minore Peter Wallenberg (senior) concentrarono i loro interessi sulle societ\u00e0 finanziarie della famiglia, Investor AB e Providentia. Investor allora divenne la nuova azienda ammiraglia del gruppo, e, sotto la guida di Marcus Wallenberg (juniors) inizi\u00f2 a promuovere attivamente la ristrutturazione di molte delle imprese sotto il suo controllo, sostituendo consiglieri d'amministrazione e promuovendo giovani amministratori delegati e dirigenti.\nPeter Wallenberg (senior) prese la guida dopo la morte di Marcus Wallenberg (junior) nel 1982. Per molti osservatori il cambio alla guida della famiglia rappresent\u00f2 il momento finale del dominio pi\u00f9 che secolare della famiglia sull'economia svedese. Subito Peter Wallenberg (senior) accett\u00f2 la sfida, facendo entrare la Investor AB e l'industrie svedese in una nuova era. Nel 1990 si stimava che la famiglia producesse indirettamente un terzo del Prodotto nazionale lordo svedese. Peter Wallenberg (senior) si ritir\u00f2 dalla guida della Investor nel 1997.\nNel 2006 ha preso il comando dell'impero familiare la quinta generazione: Marcus Wallenberg (1956-), figlio di Marc Wallenberg, nonch\u00e9 Jacob Wallenberg (1956 -) e Peter Wallenberg (junior), figli di Peter Wallenberg (senior).\nOggi.\nI Wallenberg tengono un basso profilo pubblico, astenendosi da eccessive manifestazioni di ricchezza. Il motto di famiglia \u00e8 infatti \"Esse non videri\" (\"Essere, non apparire\"). L'impero economico dei Wallenberg \u00e8 costituito da un ampio gruppo di imprese, controllate dalla societ\u00e0 finanziaria di famiglia, la Investor AB, o dalla Foundation Asset Management AB."}
{"id": "6326076", "revid": "110157", "url": "https://it.wikipedia.org/wiki?curid=6326076", "title": "The Original Sun Sound of Johnny Cash", "text": "The Original Sun Sound of Johnny Cash, noto anche semplicemente come The Original Sun Sound, \u00e8 il 18\u00ba album discografico in studio del cantautore country Johnny Cash e venne pubblicato dalla Sun Records nel 1964.\nIl disco.\nSebbene Cash fosse sotto contratto con la Columbia Records sin dal 1958, l'artista aveva lasciato la Sun con abbastanza materiale inedito e non da permettere all'etichetta di pubblicare altri dischi a suo nome nel corso dei primi anni sessanta.\nNel 2003 l'album \u00e8 stato ristampato con 5 tracce aggiuntive."}
{"id": "6326083", "revid": "767487", "url": "https://it.wikipedia.org/wiki?curid=6326083", "title": "Schramm (film)", "text": "Schramm \u00e8 un film horror del 1993 diretto da J\u00f6rg Buttgereit.\nTrama.\nIl serial killer Lothar Schramm giace in una pozza del suo stesso sangue. Sta morendo, e il suo passato gli scorre davanti agli occhi. Nella vita di tutti i giorni, Lothar \u00e8 un tassista gentile e apparentemente inoffensivo, che per\u00f2 attira alcuni clienti a casa sua per ucciderli e comporne poi i corpi in pose suggestive. Ha abitualmente rapporti sessuali con una bambola gonfiabile e non disdegna pratiche masochistiche. \u00c8 inoltre vittima di allucinazioni e sogni di grande violenza, incentrati sull'automutilazione. Invaghito di Marianne, prostituta sua vicina di casa, un giorno riesce ad attirarla nel suo appartamento per poi drogarla, spogliarla e masturbarsi furiosamente."}
{"id": "6326084", "revid": "1345932", "url": "https://it.wikipedia.org/wiki?curid=6326084", "title": "Ghiacciaio Apfel", "text": "Il ghiacciaio Apfel (in inglese \"Apfel Glacier\") \u00e8 un ghiacciaio largo circa 10\u00a0km e lungo 40, situato nella Terra della Regina Maria, in Antartide. Il ghiacciaio fluisce verso ovest-nordovest lungo il versante meridionale delle colline Bunger e termina nella lingua di ghiaccio Edisto.\nStoria.\nIl ghiacciaio Apfel fu mappato sulla base di fotografie aeree effettuate durante l'operazione Highjump, 1946-47, e cos\u00ec battezzato da parte del Comitato consultivo dei nomi antartici in onore di Earl T. Apfel, professore di geologia all'Universit\u00e0 di Syracuse, che fu membro dell'operazione Windmill, 1947-48, la quale install\u00f2, tra le altre cose, stazioni di controllo astronomico lungo le coste antartiche della Regina Maria, di Budd e di Knox."}
{"id": "6326090", "revid": "124642377", "url": "https://it.wikipedia.org/wiki?curid=6326090", "title": "Episodi di Better Call Saul (terza stagione)", "text": "La terza stagione della serie televisiva Better Call Saul \u00e8 stata trasmessa in prima visione negli Stati Uniti d'America da AMC dal 10 aprile al 19 giugno 2017.\nIn Italia la stagione \u00e8 stata pubblicata sul servizio di video on demand Netflix dall'11 aprile al 20 giugno 2017, con un episodio a settimana, il giorno successivo la messa in onda americana.\nMabel.\nTrama.\nNel flashfoward in bianco e nero di inizio stagione, a Omaha, Saul sta mangiando un sandwich e leggendo un libro durante la pausa pranzo, quando vede un giovane taccheggiatore nascondersi dentro una cabina fotografica. Sia pur riluttante, ne svela la posizione alle guardie di sicurezza del centro commerciale che lo stavano inseguendo, ma, mentre il ragazzo viene portato via, l'uomo gli urla d'istinto di restare in silenzio e assumere un avvocato. Tornato al lavoro, Saul sviene all'improvviso.\nNel 2002 Jimmy chiama Hamlin per informarlo della decisione di Chuck di ritirare le sue dimissioni. Aiuta quindi il fratello a rimuovere il rivestimento in stagnola dai muri e si ricorda di un libro che leggevano insieme da piccoli. Chuck pone fine rapidamente alla parentesi nostalgica e ricorda all'altro che non dimenticher\u00e0 il suo misfatto e che pagher\u00e0 per esso. Jimmy fa rientro all'ufficio che condivide con Kim e le confessa quanto sia stato rigenerante non essere odiato da Chuck, sia solo per pochi minuti. Chuck fa ascoltare ad Hamlin la confessione di Jimmy. Sbalordito, Howard gli chiede quale sia l'utilit\u00e0 della registrazione, considerando le circostanze in cui \u00e8 stata carpita, il fatto che Jimmy potrebbe negare che si tratti della sua voce e l'improbabilit\u00e0 di un ritorno della Mesa Verde alla HHM. Chuck, con un sorrisetto, gli assicura che sapr\u00e0 come farne uso.\nMike si allontana in tutta fretta dal luogo del tentato omicidio di Hector Salamanca e ispeziona la sua station wagon alla ricerca di un dispositivo di tracciamento, ma non trova nulla. Determinato a scoprire come il sabotatore gli abbia impedito di uccidere Hector, egli smonta pezzo per pezzo il veicolo presso uno sfasciacarrozze locale, ma non riesce a rinvenire alcun segnalatore, finch\u00e9 non ha un'intuizione e lo scopre nascosto nel tappo del serbatoio dell'auto. Tornato a casa, scopre un altro localizzatore piazzato sulla sua Chrysler.\nIl capitano dell'Air Force Bauer, che aveva fatto da guida a Jimmy e alla sua troupe in una base militare, accusa l'avvocato di averlo ingannato e minaccia di denunciarlo se lo spot non sar\u00e0 sospeso. Jimmy resta indifferente, facendo notare al capitano che la sua carriera sarebbe a rischio se venisse alla luce che ha consentito a persone non autorizzate di entrare nella base e che potrebbe sempre chiamare Fudge come testimone per portare la giuria dalla sua parte. Bauer esce dallo studio infuriato, non prima di aver avvisato l'avvocato che chi gioca sporco alla fine paga.\nKim riesce a gestire con successo il caso della Mesa Verde, ottenendo un anticipo dell'udienza e ricevendo i complimenti di Paige. Tuttavia resta in conflitto con la propria etica professionale a causa del fatto di essere a conoscenza del segreto sulla frode di James. Nel frattempo Ernesto, a casa di Chuck, nel cambiare le batterie, aziona accidentalmente il registratore e ascolta la confessione di Jimmy. Chuck lo spegne all'istante e fa promettere a Ernesto di non parlare con nessuno di quanto ha sentito in nome degli obblighi di riservatezza.\nProcuratosi un dispositivo di tracciamento identico tramite Caldera, Mike ne studia il funzionamento e comprende che il segnalatore \u00e8 predisposto per avvisare a distanza l'operatore quando le batterie stanno per esaurirsi. Sostituisce quindi l'apparecchio celato nel tappo della sua auto con il nuovo, fa scaricare le batterie del dispositivo con cui veniva controllato e si mette ad aspettare. A notte fonda, qualcuno viene a prelevare il segnalatore; Mike si veste, si arma e inizia il suo inseguimento.\nTestimone.\nTrama.\nAl tramonto, Chuck chiacchiera con David, un investigatore privato che ha recentemente assunto e che \u00e8 impegnato in un solitario. Spente tutte le luci, l\u2019avvocato guarda fuori dalla finestra di casa.\nMike osserva i due tirapiedi che ha seguito da casa sua mentre affidano il dispositivo tracciante a un corriere. Insegue dunque quest\u2019ultimo per tutta la notte, osservandolo mentre svolge le sue faccende nei dintorni di Albuquerque, finch\u00e9 al mattino egli, portando con s\u00e9 uno zaino, entra e sosta in un ristorante, \u201cLos Pollos Hermanos\u201d. Dopo che il corriere lascia il locale, il display del tracciatore indica che l\u2019apparecchio \u00e8 stazionario.\nJimmy continua a ristrutturare l\u2019ufficio condiviso con Kim, quando si presenta per un colloquio di lavoro una donna di nome Francesca Liddy (segretaria di Saul in Breaking Bad). Jimmy \u00e8 ansioso che inizi a lavorare immediatamente come receptionist e la guida nella gestione delle prime chiamate, la seconda delle quali \u00e8 di Mike. Jimmy si accorda con l\u2019uomo per incontrarsi il mattino seguente.\nMike incarica Jimmy di entrare a \u201cLos Pollos Hermanos\u201d e di sorvegliare il corriere al suo arrivo per scoprire cosa far\u00e0 con lo zaino. Jimmy cerca senza successo di comportarsi con disinvoltura mentre spia il corriere, questo per\u00f2 consuma il pasto, svuota il vassoio in un cassonetto e lascia il ristorante con lo zaino. Jimmy raggiunge il contenitore dell\u2019immondizia per verificare se sia stato nascosto qualcosa all\u2019interno. Subito viene avvicinato da Gus Fring, che gli chiede se abbia bisogno di aiuto. Jimmy si sfila l\u2019orologio dal polso e afferma di averlo perso nella pattumiera. Gus aiuta l\u2019avvocato a ritrovare l\u2019orologio e questi se ne va. Dice quindi a Mike di non aver visto nulla di sospetto riguardo allo zaino, con grande frustrazione dell\u2019amico. Gus \u00e8 all\u2019esterno, intento a pulire, e vede Jimmy allontanarsi con l\u2019auto, avendo cos\u00ec conferma che Mike \u00e8 sulle sue tracce.\nMike continua a piantonare \u201cLos Pollos Hermanos\u201d e nota una Escalade nera guidata da Victor (uno degli uomini di Gus) che sosta sul retro dell\u2019edificio e inizia a pedinarla, in quanto il segnalatore \u00e8 all\u2019interno della vettura. L\u2019inseguimento porta Mike lontano, sino a una strada statale nel deserto, dove trova un cellulare squillante attaccato al tappo del serbatoio. Raccoglie dunque il cellulare e prende la chiamata.\nNel frattempo Ernesto, visibilmente scosso, si reca presso lo studio di Jimmy e Kim e chiama la donna all'esterno. Dopo aver parlato con Ernesto, Kim prende Jimmy in disparte e gli chiede una simbolica parcella per diventare sua legale. Garantita ora dal segreto professionale, dice a Jimmy di essere consapevole che egli ha confessato al fratello di aver alterato i documenti della Mesa Verde. Jimmy difende il proprio operato e rassicura Kim che si tratterebbe della sua parola contro quella di Chuck, ma a questo punto la donna gli rivela che Chuck ha registrato la sua confessione, il che lascia Jimmy interdetto.\nDopo aver consultato il suo vecchio professore, Kim dice che la registrazione non potrebbe avere valore probatorio in tribunale, n\u00e9 Chuck la user\u00e0 per riportare la Mesa Verde alla HHM, giacch\u00e9 farebbe una pessima figura; suggerisce quindi a Jimmy di attendere che sia il fratello a fare la prima mossa. Dapprima apparentemente tranquillo, Jimmy lascia poi lo studio legale infuriato. Intanto Howard raggiunge furtivamente la casa di Chuck, che si dice certo che Ernesto abbia riferito a Jimmy della registrazione. Chuck infatti vuol fare arrestare Jimmy per furto, ipotizzando che il fratello si introdurr\u00e0 in casa sua nottetempo per distruggere il nastro. Con gran sorpresa di tutti, in quel momento arriva un Jimmy incollerito. In pieno giorno, l\u2019uomo butta gi\u00f9 a calci la porta dell\u2019abitazione e si scaglia verbalmente contro il fratello per averlo ingannato con la messinscena e registrato. Distrugge poi la cassetta e minaccia di dare fuoco alla casa per eliminare altre eventuali copie. Jimmy cade cos\u00ec nel tranello di Chuck: Howard e David palesano la loro presenza e si dichiarano testimoni dei suoi reati.\nCosti irrecuperabili.\nTrama.\nGus raggiunge Mike nel deserto e i due giungono a un accordo che prevede la cessazione della sorveglianza di quest'ultimo dietro assicurazione che non cercher\u00e0 ancora di uccidere Hector, anche se Gus si dice ammirato dalla voglia di giustizia di Mike. Dopo una veloce riflessione, tuttavia, Mike capisce che Gus \u00e8 un concorrente del messicano e si propone di danneggiare nuovamente il suo business. \nIn attesa della polizia, Chuck spiega a Jimmy che sporger\u00e0 denuncia contro di lui per il suo bene, al fine di farlo cambiare. Jimmy invece gela il fratello, rispondendogli che un giorno si sentir\u00e0 male di nuovo e che stavolta non ci sar\u00e0 nessuno ad occuparsi di lui, perci\u00f2 morir\u00e0 solo in ospedale circondato da macchinari elettrici. A quel punto arriva la polizia e Jimmy viene arrestato. Il giorno dopo in tribunale sceglie di rappresentarsi da s\u00e9 (contro il volere di Kim), si dichiara non colpevole ed esce su cauzione. In un secondo momento, spiega quanto accaduto in occasione della sua irruzione e invita Kim a lavorare per la Mesa Verde mentre lui proseguir\u00e0 la sua personale battaglia legale; la donna acconsente senza convinzione. \nIl pubblico ministero designato per il caso di Jimmy, Hay, incontra Chuck e gli assicura che non intende farla passare liscia a suo fratello con un patteggiamento favorevole e che quindi il caso potrebbe finire in tribunale. A quel punto Chuck si finge preoccupato per Jimmy e chiede di trovare \"una soluzione migliore per tutti\".\nIn Messico, Mike si fa procurare dal medico Barry Goodman, amico di Gus, un pacchetto di cocaina. Nasconde la droga in un paio di scarpe, che appende sui cavi della linea elettrica ad un incrocio stradale a qualche chilometro dalla frontiera, e successivamente le colpisce con un fucile da cecchino mentre un camion di propriet\u00e0 di Hector transita al di sotto, facendo s\u00ec che la cocaina si depositi sul veicolo. Quando il camion raggiunge il confine, un cane antidroga si allarma e due autisti di Hector vengono arrestati. \nJimmy parla con Kim fuori dall'ufficio e le spiega che, su idea di Chuck, il procuratore gli ha offerto il patteggiamento con alcune condizioni: potr\u00e0 evitare la prigione, ma dovr\u00e0 confessare il reato di violazione di domicilio e trasmettere la dichiarazione all'Ordine degli avvocati del New Mexico, il che comporter\u00e0 sicuramente la radiazione. Jimmy capisce che \u00e8 in trappola, perch\u00e9 se invece andr\u00e0 a processo e perder\u00e0, alla radiazione si aggiunger\u00e0 la prigione. Capisce quindi il vero obiettivo di Chuck non \u00e8 farlo finire in cella, ma solo impedirgli di fare l'avvocato. Kim convince Jimmy a farsi aiutare per contrastare il piano di Chuck. \nSabrosito.\nTrama.\nNel 1999, Hector Salamanca porta il suo tributo a Don Eladio nella sua villa in Messico, ma viene umiliato quando Gustavo Fring invia un tributo di gran lunga maggiore tramite Juan Bolsa, guadagnando il favore di Don Eladio.\nNel presente, Hector si reca a Los Pollos Hermanos con Arturo e Nacho, e comincia a spadroneggiare nel locale, ignorando i richiami dei dipendenti e facendo andare via tutti i clienti. Quando Fring arriva, trova Hector nel suo ufficio: quest'ultimo ignora le composte lamentele di Gus sul suo comportamento sconsiderato e gli dice che usufruir\u00e0 temporaneamente dei camion di Los Pollos Hermanos per spostare la droga, ora che la polizia ha chiuso il suo percorso principale di contrabbando. Gus finge di essere infastidito, ma una volta rimasto solo mostra tutta la sua soddisfazione per aver raggiunto il suo obiettivo: essere il solo ad avere il controllo delle spedizioni di droga dal Messico. Gus inoltre invia un pagamento a Mike per i suoi servizi, ma Mike rifiuta di accettarlo.\nNel frattempo, Mike svolge un incarico per Jimmy: spacciandosi per addetto alla riparazione della porta, fotografa l'interno della casa di Chuck consentendo cos\u00ec a Jimmy di anticipare le sue mosse. Mike ritorna al suo lavoro giornaliero, dove Gus va ad incontrarlo. Gus chiede a Mike il motivo per cui non ha accettato i suoi soldi, inoltre gli fa sapere che \u00e8 interessato ad assumerlo e rivela che lo ha trattenuto da uccidere Hector perch\u00e9 una pallottola in testa sarebbe stato un gesto fin troppo umano. \nJimmy, Kim, Howard, Chuck e Ada Hay si incontrano per finalizzare il patteggiamento di Jimmy, con quest'ultimo che accetta di avere esaminata la sua confessione dalla New Mexico Bar Association, che di conseguenza dovr\u00e0 decidere sulla radiazione. Inoltre, Jimmy \u00e8 costretto dalla Hay a chiedere scusa a Chuck, facendolo con poca convinzione. Dopo la riunione, Kim affronta Chuck, dicendogli che sospetta che lui abbia una copia del nastro. Chuck conferma i suoi sospetti e afferma che intende presentare il nastro come prova nell'udienza disciplinare di Jimmy. Kim quindi informa Jimmy che tutto \u00e8 andato come speravano.\nImbroglio.\nTrama.\nIn un flashback vediamo Chuck che, col pieno supporto di Jimmy, tenta di riconciliarsi con Rebecca, invitandola a cena a casa sua. Per giustificare la totale mancanza di elettricit\u00e0 in casa - dovuta di fatto alla sua elettrosensibilit\u00e0 - l'uomo adduce come motivazione un disguido con la compagnia elettrica. La bugia sembra reggere, ma quando Rebecca riceve la telefonata del suo direttore d'orchestra Chuck va in panico e le toglie bruscamente il telefono di mano. Jimmy vorrebbe spiegarle il perch\u00e9 di questo comportamento, ma Chuck glielo impedisce e Rebecca va via.\nNel presente, Jimmy chiede al Dottor Caldera se conosce qualcuno con un tocco leggero, disposto a svolgere un lavoretto per lui. Nel frattempo, dopo un'udienza favorevole di fronte al Banking Board del New Mexico, Kim informa Paige e Kevin delle accuse rivolte da Chuck nei confronti di Jimmy circa la manomissione dei documenti della Mesa Verde. I due non credono a tali accuse, ritenendole dettate dall'incapacit\u00e0 di Chuck di ammettere un errore. Kim rassicura Paige che la Mesa Verde non subir\u00e0 contraccolpi. Howard cerca di convincere Chuck a non testimoniare all'audizione presso l'Ordine degli Avvocati, dicendogli che il caso ha gi\u00e0 delle solide basi e ricordandogli che potrebbe mettere a rischio la reputazione della HHM, ma le sue argomentazioni non fanno presa su Chuck, deciso a testimoniare per spiegare bene il ruolo del nastro nella vicenda in modo da assicurare al fratello la radiazione.\nArriva il giorno dell'udienza: Kim e il rappresentante legale dell'Ordine fanno le loro dichiarazioni iniziali, occasione colta dalla donna per ricondurre il nocciolo della questione alla faida familiare tra Jimmy e Chuck. Howard \u00e8 il primo a deporre: racconta l'irruzione a casa di Chuck, illustra i trascorsi di Jimmy alla HHM e di come Chuck si fosse opposto all'ingresso del fratello nello studio per timore di essere accusato di nepotismo. Kim ha buon gioco nel sottolineare come Howard stesso sia figlio di uno dei soci fondatori della HHM. Il nastro recante la confessione di Jimmy \u00e8 fatto ascoltare alla commissione che presiede al caso. Frattanto Chuck viene accompagnato in tribunale da Howard e, mentre sale le scale, \u00e8 urtato da Huell Babineaux (futuro tirapiedi di Saul Goodman). \nChuck spiega le circostanze della registrazione, il fatto che avesse recitato per farsi raccontare la verit\u00e0, il suo disturbo (che a suo dire non gli impedisce di ragionare chiaramente) e l'importanza che a differenza del fratello attribuisce alla legge. D'improvviso Rebecca entra in aula, sorprendendo Chuck: chiesta una pausa alla corte, l'uomo si fa incontro all'ex moglie, che spiega di essere stata contattata da Jimmy, il quale le ha illustrato la sua patologia, ed esprime la sua vicinanza. Chuck le risponde che il suo coinvolgimento rientra in una tattica del fratello per destabilizzarlo. \nAl ritorno in aula, James conduce il controinterrogatorio di Chuck. Per prima cosa chiede al fratello di chiarire le circostanze della registrazione, poi illustra al comitato le condizioni della casa di Chuck e ipotizza che il suo disturbo sia una questione mentale e non fisica. Jimmy afferma che Chuck lo odia e che gli ha mentito per farlo stare meglio, e cos\u00ec ottiene il via libera dalla commissione a interrogare il fratello sulla sua salute mentale. L'interrogatorio quindi continua e verte sulla presenza di Rebecca in aula, sull'inizio della malattia e dei suoi sintomi. Jimmy chiede al fratello a quale distanza debba trovarsi un dispositivo elettrico perch\u00e9 egli ne avverta la presenza; rivela quindi di aver tenuto il cellulare in tasca ma Chuck, smascherando il bluff, mostra che Jimmy ha rimosso la batteria. Quest'ultimo lo invita ora a prendere dal taschino della sua stessa giacca la batteria, completamente carica, confessa di averla fatta introdurre da Huell e osserva come il fratello non abbia affatto risentito del contatto con il dispositivo elettrico per un'ora e mezzo, lasciando sbalorditi tutti. Quando il legale dell'Ordine fa obiezione e dichiara che la malattia mentale di Chuck \u00e8 irrilevante, accostandola alla schizofrenia, l'uomo sbotta: dice di non essere pazzo e inizia a inveire pesantemente contro il fratello accusandolo di aver manomesso i documenti e pagato il commesso della copisteria per coprirlo; infine elenca le sue malefatte, come aver rovinato il padre e aver defecato nella decappottabile. Chuck giunge a supplicare disperatamente la giuria di radiare Jimmy, finch\u00e9 interrompe di colpo la filippica in quanto si rende conto di aver scioccato l'intera aula, giurati inclusi, e di essere caduto nel tranello del fratello mostrando la sua profonda avversione verso di lui. Jimmy conclude mestamente il controinterrogatorio.\nDiverso.\nTrama.\nNacho viene costretto da Hector a picchiare Domingo (\"Krazy-8\" in Breaking Bad), uno dei suoi distributori, per non aver portato tutto il denaro. La sera, sentendosi in colpa, si ferisce con una cucitrice nel negozio del padre. \nA Jimmy viene data solo una sospensione di un anno dopo la battaglia legale con Chuck. Pi\u00f9 tardi, mentre lui e Kim festeggiano, arriva Rebecca che chiede a Jimmy di aiutare Chuck, chiusosi in casa sua, ma Jimmy rifiuta, non considerandolo pi\u00f9 come suo fratello. Irritata, Rebecca gli rinfaccia di averle mentito per farla tornare ad Albuquerque e partecipare all'udienza e gli dice che Chuck aveva ragione su di lui. \nLa stessa sera, Chuck fa entrare Howard a casa sua. Howard offre a Chuck del whisky e gli suggerisce di dimenticare Jimmy e di guardare al futuro; Chuck sembra essere d'accordo. Tuttavia, Chuck pi\u00f9 tardi esce di casa, cammina per le strade di Albuquerque e chiama la dottoressa Cruz, il medico che ha diagnosticato la sua condizione. Jimmy annuncia a tutti i suoi clienti di aver preso un anno di pausa, improvvisamente si ricorda di dover rimuovere gli spot pubblicitari dalla tv, ritrovandosi con i suoi restanti spazi commerciali inutilizzati. Kim vuole licenziare Francesca e rescindere il contratto d'affitto dell'ufficio ora che Jimmy non pu\u00f2 esercitare la professione di avvocato, ma quest'ultimo rifiuta, deciso a mantenere l'ufficio. Nel frattempo Mike consolida il legame con Stacey.\nCome parte dell'accordo di Gus con Hector, Tyrus e Victor consegnano una parte dei loro panetti di droga a Nacho, che insiste a prenderne uno di pi\u00f9. Gus ordina ai suoi di dargli la parte extra, mentre sta visitando una lavanderia commerciale in vendita con l'aiuto di Lydia, la stessa lavanderia che sar\u00e0 la copertura del laboratorio di metanfetamina in Breaking Bad. Nacho ritorna da Hector con la droga, anche se il boss vuole un nuovo percorso di contrabbando e decide di usare l'impresa di tappezzerie del padre di Nacho come copertura; tuttavia Nacho si oppone. Hector va su tutte le furie dopo aver ricevuto notizia che Tuco \u00e8 stato coinvolto in una rissa in carcere, cosa che prolungher\u00e0 la sua detenzione, e Nacho sfrutta la confusione per rubare una delle pillole di Hector. \nJimmy decide di girare delle pubblicit\u00e0 per conto terzi e mandarle in onda usando i suoi slot televisivi rimasti, ma non riesce a trovare clienti; allora con l'aiuto della sua squadra di ripresa gira un nuovo spot in cui pubblicizza la sua attivit\u00e0: nello spot Jimmy interpreta un personaggio chiamato Saul Goodman (dalla frase idiomatica \"'s all good, man\").\nSpese.\nTrama.\nJimmy cerca di svolgere il servizio sociale stabilito dal tribunale mentre cerca di vendere le sue pubblicit\u00e0. Anche se riesce a trovare un cliente, non riesce a convincerlo a pagare per tutti gli spot. Di conseguenza, Jimmy si trova in difficolt\u00e0 nell'affrontare le spese dell'ufficio, ma non lo dice a Kim. Nel frattempo, Nacho si avvicina a Pryce con la pillola rubata ad Hector e gli chiede di procurargli delle copie vuote da scambiare con le pillole che Hector assume per il cuore. \nMike comincia a costruire il nuovo parco giochi per la parrocchia di Kaylee e Stacey e riceve qualche aiuto da parte di altri membri del gruppo, tra cui una donna di nome Anita. Al suo ritorno al lavoro, si avvicina Pryce, che lo vuole riassumere come guardia del corpo per l'affare con Nacho, ma Mike rifiuta. In una riunione con il gruppo di supporto di Stacey per chi ha subito tragedie famigliari, Mike inizia a fare amicizia con Anita mentre quest'ultima gli racconta come il marito sia scomparso misteriosamente durante un viaggio a piedi in una foresta e il fatto che lei non sappia cosa gli sia successo. Apparentemente toccato dalla storia di Anita, Mike chiama Pryce e accetta di essere la sua guardia del corpo. \nJimmy \u00e8 talmente disperato nella ricerca di clienti per gli spot che, in un negozio di strumenti musicali, offre ai gestori di girarne uno gratis e farsi pagare in seguito se gli affari andranno bene. Kim rivela alla Mesa Verde che si \u00e8 pentita di distruggere la reputazione di Chuck nell'udienza disciplinare. Mentre cena con Jimmy, si chiede se avessero fatto la cosa giusta, e Jimmy risponde che quello che \u00e8 successo a Chuck \u00e8 colpa sua e che avrebbe dovuto dimenticarsi di lui. \nMike e Pryce si incontrano con Nacho per la vendita delle capsule. Mike ha gi\u00e0 intuito che Nacho vuole scambiare le pillole con quelle di Hector per farlo morire, Nacho si giustifica spiegando come Hector voglia costringere suo padre al commercio della droga. Mike accetta di non interferire, ma consiglia a Nacho di scambiare nuovamente le pillole dopo che Hector morir\u00e0 in modo che nessuno possa sospettare di lui, avvisandolo che oltre ai Salamanca deve preoccuparsi di altre persone (alludendo a Gus). Gli chiede poi un favore. \nJimmy si incontra con un agente di assicurazione per cercare di ottenere un rimborso per la sua polizza di assicurazione non utilizzata. Tuttavia, l'agente spiega che ci\u00f2 non \u00e8 possibile e aggiunge che, a causa della sua sospensione, il suo premio aumenter\u00e0 addirittura del 150% quando riavr\u00e0 la licenza di avvocato. Jimmy finge di avere un crollo emotivo e \"accidentalmente\" menziona la malattia mentale di Chuck, anch'egli loro cliente, all'agente prima di andarsene.\nPasso falso.\nTrama.\nIn un flashback, Jimmy e Marco recuperano alcune monete dal vecchio negozio dei McGill per utilizzarle in una prossima truffa. Qui, Jimmy non mostra pentimento per il suo ruolo nel fallimento del negozio e attribuisce tutta la colpa al padre, che era troppo generoso e credeva a tutti i truffatori. \nNel presente, Mike torna nel punto in cui ha rapinato il furgone di Hector, e su indicazione di Nacho trova il corpo dell'uomo che aveva liberato l'autista (ucciso poi da Hector), segnalando in anonimo il ritrovamento alla polizia. Chuck si consulta con la dottoressa Cruz e ammette che gli eventi dell'udienza disciplinare hanno mostrato che il suo disturbo sia di natura mentale. Chuck dice di migliorare velocemente e programma di poter tornare alla vita di prima in brevissimo tempo, la dottoressa si impegna ad aiutarlo ma gli raccomanda di non bruciare le tappe. \nI proprietari del negozio di chitarre, nonostante il successo della pubblicit\u00e0, decidono di non pagare Jimmy e di girare da soli i prossimi spot: Jimmy mette in scena una \"scivolata e caduta\" inciampando su una bacchetta da tamburo; dolorante, ricatta i proprietari invocando l'assicurazione del negozio. Il giorno dopo, Kim \u00e8 a pranzo con i colleghi della Mesa Verde che le propongono un altro cliente, quando Howard si avvicina al tavolo e ne tesse le lodi che a Kim appaiono ruffiane. Offesa, la donna tenta di rimborsare ad Howard il prestito ricevuto per gli studi in modo da non sentirsi pi\u00f9 in obbligo nei confronti della HHM, lui rifiuta il denaro accusandola di aver infangato la reputazione dello studio con Jimmy, ma Kim risponde che non avrebbe dovuto cercare di coprire la condizione di Chuck. In ufficio, Kim trova Jimmy che ha costretto i proprietari del negozio a comprare tutti gli slot pubblicitari e pu\u00f2 quindi pagare la sua parte di affitto. Malgrado le rassicurazioni, Kim \u00e8 dubbiosa circa la capacit\u00e0 di Jimmy di pagare e decide di dedicarsi anche al cliente propostole, per coprire le spese e alleggerire per Jimmy l'assillo di trovare il denaro ad ogni scadenza.\nChuck riesce ad andare al supermercato a comprare da solo le vivande senza nessuna protezione, al ritorno trova Howard che gli riferisce che hanno un problema con la sua assicurazione legale (ignari del ruolo di Jimmy nella questione). Nacho mette in azione il suo piano per uccidere Hector, sostituendo con successo le pillole del farmaco per il cuore con pillole uguali nell'aspetto ma contenenti solo ibuprofene. \nPi\u00f9 tardi, Jimmy \u00e8 in grado di guadagnare 700 dollari durante il suo servizio di comunit\u00e0, aiutando uno spacciatore a \"far visita al suo bambino ammalato\" usando minacce di azioni legali contro il supervisore che, intimidito, cede alle pretese. Quella notte, Mike si avvicina a Gus Fring per cercare aiuto nel riciclare i rimanenti $200.000 rubati ad Hector in modo che possano essere lasciati alla sua famiglia. Gus dice di avere la soluzione ma avverte Mike che il processo sar\u00e0 lungo, i due si stringono le mani come a siglare l'inizio di una collaborazione continuativa.\nCaduta.\nTrama.\nJimmy si reca da Irene, la rappresentante della causa contro la Sandpiper, per ottenere un aggiornamento sul caso: dopo aver esaminato i documenti in possesso della donna, si rende conto che la Sandpiper ha gi\u00e0 offerto un accordo che frutterebbe a Jimmy pi\u00f9 di un milione di dollari, ma Irene gli comunica che Erin Brill della Davis &amp; Main le ha consigliato di aspettare e non accettare. Jimmy resta interdetto e suggerisce all'anziana donna che sarebbe meglio godersi subito i soldi. \nMike incontra Lydia Rodarte-Quayle e viene assunto come \"consulente di sicurezza\" alla Madrigal su raccomandazione di Gus per riciclare il suo denaro. Intanto Howard e Chuck hanno un incontro con i rappresentanti della loro agenzia assicurativa, che visti i recenti problemi di McGill propongono di aumentare il premio di ogni avvocato della HHM o in alternativa solo quello di Chuck, che per\u00f2 dovr\u00e0 essere sempre seguito e sorvegliato. Chuck rifiuta di negoziare e invece decide di combattere la compagnia di assicurazioni in tribunale. Per Howard questa \u00e8 la goccia che fa traboccare il vaso, e quindi suggerisce a Chuck di ritirarsi, dal momento che il suo giudizio non pu\u00f2 pi\u00f9 essere affidabile. Chuck non apprezza le parole del collega e va via irritato.\nNel frattempo, Kim si fa carico della Gatwood Oil come suo secondo cliente, alle prese con un problema di tassazione. Jimmy cerca di convincere Howard ad accettare l'accordo della Sandpiper, ma quest'ultimo, ben consapevole dell'interesse personale di Jimmy, rifiuta sprezzante. Hector e Gus si incontrano con i rispettivi uomini e ricevono una chiamata da Bolsa: l'esponente del cartello comunica che l'unico modo per spedire la droga oltre il confine sar\u00e0 attraverso il sistema di trasporto di Gus. Hector si infuria e distrugge il cellulare, prende poi una delle false pillole per il cuore, che per\u00f2 non ha alcun effetto.\nPer assicurarsi che l'accordo della Sandpiper venga accettato, Jimmy comincia a frequentare le amiche di Irene e mette in atto una serie di manipolazioni: induce le anziane a pensare che Irene stia agendo contro i loro interessi facendo invece quelli degli avvocati, che guadagnerebbero molto di pi\u00f9 con accordo pi\u00f9 sostanzioso, mentre per gli anziani cambierebbe poco. Irene comincia quindi a essere isolata dalle sue amiche. \nNonostante l'ordine del cartello, Hector vuole il suo sistema di trasporto: Nacho ammette a suo padre che sta lavorando per i Salamanca e lo invita a seguire gli ordini di Hector senza fare nulla di stupido promettendogli che le cose si risolveranno molto presto. Indignato, l'uomo gli intima di lasciare la sua casa.\nChuck, che nel frattempo \u00e8 tornato ad usare gli elettrodomestici, cita in giudizio la HHM per violazione di contratto: chiede quindi il pagamento di 8 milioni di dollari, il valore della sua quota di liquidazione. Chuck sa benissimo che la HHM non possiede quella somma, per questo considera il suggerimento di Howard un bluff per farlo ritirare. \nAlla Sandpiper, Irene viene esclusa da tutti senza capire perch\u00e9 e scoppia in lacrime durante il bingo. Jimmy consola l'anziana e ipotizza che forse le amiche abbiano bisogno del denaro e non si siano sentite considerate da lei: Irene decide cos\u00ec di accettare l'accordo della Sandpiper. Jimmy ritorna all'ufficio per dare la buona notizia a Kim e festeggiare, ma lei \u00e8 troppo impegnata a prepararsi per un incontro importante con la Gatwood Oil e se ne va in fretta. Tuttavia, a causa della sua stanchezza, Kim si addormenta al volante, uscendo di strada e schiantandosi contro una roccia.\nLanterna.\nTrama.\nIn un flashback, un giovane Chuck legge una storia a un Jimmy ancora bambino sotto la luce di una lanterna, nel loro giardino. \nNel presente, Kim ha un braccio rotto a causa dell'incidente automobilistico. Jimmy, sentendosi in parte responsabile della situazione della compagna, concorda di interrompere l'affitto dell'ufficio e di lavorare a casa per risparmiare. Kim decide di prendersi una pausa dal lavoro e rinuncia alla Gatwood Oil. \nIntanto i soci della HHM si riuniscono per discutere della minaccia di Chuck di fare causa: Chuck propone di lasciare tutto alle spalle e tende la mano ad Hamlin, questi per\u00f2 rifiuta e chiede agli altri soci di uscire. Rimasti soli, Howard dice a Chuck che ha posto interessi (e vendette) personali davanti a quelli dello studio e lo accusa di aver tradito la loro amicizia facendogli causa, mettendo a rischio anche la HHM. Howard d\u00e0 a Chuck un assegno da 3 milioni di dollari: la HHM ha deciso di pagare a rate la sua buonuscita di 8 milioni, in parte messi da Howard per non costringere lo studio a chiudere. Howard annuncia a tutti i dipendenti l'uscita di scena di Chuck, che riceve un lungo applauso ma va via senza dire una parola.\nHector arriva al negozio del padre di Nacho e cerca di corromperlo contro la sua lealt\u00e0. Sotto richiesta di Nacho, il padre accetta con riluttanza la tangente, ma Hector rimane sospettoso di lui. Nel frattempo Jimmy va da Chuck per riappacificarsi, trovando il fratello completamente guarito e la casa con tutti gli elettrodomestici in funzione. Nonostante Jimmy gli dica di avere rimorsi, Chuck taglia i legami dicendogli che per sua natura egli sar\u00e0 sempre colui che provoca danni e sofferenze a chi lo circonda anche se non \u00e8 disposto ad ammetterlo, e aggiunge che non \u00e8 mai stato importante per lui. Quella sera, Chuck ha una ricaduta e spegne tutti gli interruttori del quadro elettrico. \nSenza alcuna altra scelta, Nacho segue Don Hector per assassinarlo, ma si ritrova in un incontro tra quest'ultimo, Gus e Bolsa. Bolsa gli ricorda che \u00e8 sotto gli ordini di Don Eladio e che tutte le operazioni di trasporto saranno gestite da Gus: mentre Hector maledice Don Eladio perch\u00e8 non mostra riconoscenza nei confronti dei Salamanca, per la rabbia ha un attacco cardiaco e viene portato in ospedale. Nella confusione, Nacho \u00e8 in grado di scambiare le pillole finte del suo capo con quelle vere, ma Gus gli rivolge uno sguardo sospettoso.\nJimmy viene a sapere che i rapporti tra Irene e le sue amiche sono rimasti freddi e tenta di farle riconciliare, ma fallisce dal momento che le amiche della donna rimangono deluse dal suo \"comportamento\". L'avvocato cos\u00ec, preso dai sensi di colpa, organizza un ulteriore teatrino coinvolgendo Erin, l'ex collega della Davis &amp; Main che seguiva il caso della Sandpiper: le fa interrompere la lezione di yoga che sta tenendo alla casa di riposo, Jimmy lascia volontariamente aperto il microfono e parla del suo raggiro affinch\u00e9 tutti possano sentirlo. Egli riesce a riappacificare i rapporti tra Irene (che quindi cambia idea sull'accordo con la Sandpiper) e le sue amiche, togliendosi qualche senso di colpa, per\u00f2 \u00e8 consapevole che a causa della brutta reputazione che si \u00e8 fatto, non potr\u00e0 pi\u00f9 dedicarsi al diritto per anziani e dovr\u00e0 trovare un'altra specializzazione quando riavr\u00e0 la licenza. \nJimmy e Kim salutano Francesca e lasciano il loro ufficio.\nNel frattempo, sebbene i suoi sintomi continuino a peggiorare, Chuck decide di non farsi visitare dalla sua dottoressa: l'uomo diventa ossessionato con la rimozione di tutti i dispositivi elettronici in casa fino al punto di distruggere le pareti per rimuovere i cavi elettrici. Nella scena finale, ormai uscito di senno, rimasto completamente solo e abbandonato da tutti, senza la possibilit\u00e0 di dedicarsi alla legge, che amava pi\u00f9 di ogni cosa, Chuck \u00e8 seduto su una sedia come in uno stato di trance e comincia a dare dei piccoli calci alla scrivania, facendo cadere volontariamente la lanterna a benzina che era solito usare e dando fuoco alla casa."}
{"id": "6326100", "revid": "47767", "url": "https://it.wikipedia.org/wiki?curid=6326100", "title": "Arma ad asta", "text": ""}
{"id": "6326103", "revid": "123091380", "url": "https://it.wikipedia.org/wiki?curid=6326103", "title": "Scarto di emissione", "text": "Con il termine scarto di emissione si intende la differenza tra il valore nominale di un titolo e il suo prezzo di emissione.\nI prestiti obbligazionari possono essere emessi alla pari, sopra la pari o sotto la pari a seconda che il loro valore di emissione sia pari, superiore o inferiore rispetto al valore nominale. \nIl caso pi\u00f9 frequente \u00e8 quello di emissione sotto la pari, cio\u00e8 il caso in cui il valore di emissione \u00e8 inferiore rispetto al valore nominale del prestito: questo perch\u00e9 tale tipo di emissione favorisce la collocazione dei titoli sul mercato. \nLa differenza tra il valore nominale del prestito obbligazionario e il valore di emissione prende, in questo caso, il nome di disaggio prestiti o disaggio di emissione o perdita di emissione. \nEsempio\nIpotizziamo che una societ\u00e0 emetta 10.000 obbligazioni del valore nominale di 10 euro ciascuna. Il prezzo di emissione di ogni obbligazione \u00e8 di euro 9,50. \nIl valore nominale dell\u2019intero prestito ammonta a 100.000 euro (10.000 obbligazioni x 10 euro) mentre il valore di emissione \u00e8 pari a 95.000 euro (10.000 obbligazioni x 9,50 euro): di conseguenza il disaggio di emissione (o scarto di emissione) \u00e8 pari a 5.000 euro (100.000 \u2013 95.000)."}
{"id": "6326106", "revid": "767487", "url": "https://it.wikipedia.org/wiki?curid=6326106", "title": "Stazione agraria sperimentale", "text": "Una stazione agraria sperimentale \u00e8 un centro di ricerca scientifica che indaga le difficolt\u00e0 e i possibili miglioramenti della produzione alimentare e dell'impresa agricola. Gli esperti della stazione sperimentale collaborano con agricoltori, allevatori, fornitori, addetti alla distribuzione, e altre persone coinvolte nella produzione del cibo e nella coltivazione dei terreni.\nLe stazioni agrarie in Italia.\nSull'onda delle idee fisiocratiche, tra la fine del XVIII e i primi decenni del XIX secolo si diffuse l'esigenza di trasmettere ai proprietari agricoli e agli agricoltori i benefici delle scoperte scientifiche.\nIn Italia ebbero particolare impulso con l'Unit\u00e0 nazionale.\nNel 1860 venne istituito il Ministero dell'agricoltura, dell'industria e del commercio, al quale furono affidate dal 1885 al 1928 gran parte delle Scuole Agrarie istituite in diverse citt\u00e0 e paesi; Brescia, Brusegana (PD), Cesena, Imola, Pesaro, Macerata, Fabriano, Roma, Todi, Caltagirone e molte altre. \nNel 1866 vennero istituiti in ogni capoluogo di circondario i comizi agrari, con lo scopo di promuovere l'agricoltura. Ad essi venne attribuito l'obbligo di creare e mantenere le cattedre ambulanti di agricoltura.\nAttorno agli anni 1870 nascono le Stazioni Agrarie di Torino, Modena, Roma e Forl\u00ec, i centri di ricerca, Stazioni Sperimentali Agrarie, come quella enologica di Gattinara (VC), la Stazione Sperimentale di cerealicoltura di Rieti (1907) e di Frutticoltura di Acireale (CT), i Laboratori chimici, le Cantine sperimentali di Barletta, Riposto (CT), Noto, Velletri, Arezzo e Palermo.\nSi istituirono anche gli Osservatori Agrari e la collaborazione tra queste istituzioni e le Scuole Agrarie fu davvero intensa e proficua e alcuni Direttori degli Osservatori Agrari dirigevano allo stesso tempo anche le Scuole Agrarie."}
{"id": "6326113", "revid": "1728", "url": "https://it.wikipedia.org/wiki?curid=6326113", "title": "Lira sarda", "text": ""}
{"id": "6326120", "revid": "287204", "url": "https://it.wikipedia.org/wiki?curid=6326120", "title": "Trans Europe Express (programma televisivo)", "text": "Trans Europe Express (\"Great Continental Railway Journeys\") \u00e8 un documentario inglese trasmesso in prima visione nel Regno Unito dal 2012 su BBC Two.\nIl programma, presentato da Michael Portillo (doppiato in italiano da Carlo Valli, dalla prima alla quinta stagione, e da Antonio Sanna, dalla sesta), \u00e8 un reportage in cui il conduttore effettua dei viaggi nell'Europa continentale, a bordo dei treni e con l'ausilio di una copia della Guida Bradshaw (\"Bradshaw's Guide\") del 1913, analizzando i cambiamenti avvenuti dal periodo edoardiano. \nLa prima stagione venne trasmessa nel 2012 dalla BBC Two mentre la sesta \u00e8 andata in onda nel 2018. In Italia venne trasmessa la prima stagione nel 2013 e nel 2014 la seconda. La terza, la quarta e quinta stagione vennero invece trasmesse nel 2017, la sesta dal 26 gennaio al 2 febbraio 2020 mentre la settima viene trasmessa dal 15 al 22 febbraio 2021 su Rai 5.\nTrans Europe Express.\nQuinta stagione (2016).\nIn Italia l'episodio \"Da Genova al Passo del Brennero\" venne trasmesso solo dal 30 maggio 2018 per esigenze di palinsesto.\nSesta stagione (2018).\nIn Italia la sesta stagione fu trasmessa dal 26 gennaio al 2 febbraio 2020. I due episodi sono stati inseriti al programma \"Prossima fermata Oriente\" riguardante l'India, di conseguenza la sigla iniziale nell'edizione italiana \u00e8 stato modificato il titolo.\nDVD.\nA partire dal 2018, dalla prima alla sesta stagione di \"Trans Europe Express\" sono stati pubblicati in DVD da FremantleMedia su licenza di Boundless e della BBC. In Italia i DVD non sono stati distribuiti.\nLibri.\n\"Great Continental Railway Journeys\", scritto da Michael Portillo, \u00e8 stato pubblicato da Simon &amp; Schuster UK nell'ottobre 2015."}
{"id": "6326125", "revid": "712828", "url": "https://it.wikipedia.org/wiki?curid=6326125", "title": "Armata Rivoluzionaria (One Piece)", "text": ""}
{"id": "6326163", "revid": "124123", "url": "https://it.wikipedia.org/wiki?curid=6326163", "title": "Francisco L\u00f3pez de Goicoechea Inchaurrandieta", "text": "Biografia.\nL\u00f3pez de Goicoechea nacque nella localit\u00e0 murciana di Totana ed intraprese gli studi di Diritto all'Universit\u00e0 Centrale di Madrid, dal 1911 al 1916. Prima della proclamazione della seconda repubblica, fu accademico della \"Reale Accademia di Giurisprudenza e Legislazione\" e segretario e deputato al Collegio degli Avvocati di Madrid. Fece inoltre parte della giunta di governo dell'Ateneo scientifico, culturale, artistico e letterario di Madrid.\nDurante la seconda repubblica fu eletto deputato per la provincia di Murcia nella Costituente del 1931 nelle liste del Partito Repubblicano Radical Socialista, e tra le file dell'Unione Repubblicana nella legislatura che inizi\u00f2 nel 1936. Inoltre, occup\u00f2 la \"Direzione generale di miniere e combustibili\" nel 1933.\nAll'indomani del colpo di stato che diede inizio alla guerra civile, rimase fedele alla Repubblica e si impadron\u00ec con altri colleghi repubblicani del Collegio degli Avvocati di Madrid, istituzione di cui fu nominato decano, tramite un decreto pubblicato nella \"Gazzetta di Madrid\" il 30 luglio 1936, firmato dal presidente Aza\u00f1a. Oltre questo, durante la guerra occup\u00f2 le cariche di giudice del Tribunale Supremo e presidente della Corte di Murcia. Il 29 gennaio 1939 and\u00f2 in esilio in Francia, trasferendosi in seguito in Messico e a Cuba, paesi in cui esercit\u00f2 l'avvocatura. Fu uno degli intellettuali spagnoli che agirono come soci fondatori dell\"'Ateneo spagnolo del Messico\".\nFrancisco L\u00f3pez de Goicoechea fu autore di una ventina di trattati di diritto, tra i quali figura \"Le societ\u00e0 mercantili nel diritto cubano\", opera alla quale nel 1958 fu conferito il diploma di onore e la Medaglia dell'Istituto di Diritto Comparato della Repubblica argentina. L\u00f3pez de Goicoechea torn\u00f2 in Spagna nel 1964 per continuare a lottare contro la dittatura franchista e mor\u00ec a Madrid il 28 giugno 1973, quando era contabile della giunta del Collegio degli Avvocati di Madrid."}
{"id": "6326168", "revid": "767487", "url": "https://it.wikipedia.org/wiki?curid=6326168", "title": "Pame\u010de", "text": "Pame\u010de (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6326174", "revid": "1543377", "url": "https://it.wikipedia.org/wiki?curid=6326174", "title": "Magistrato di Misericordia di Genova", "text": "Il Magistrato di Misericordia di Genova, anche noto come Opera di Misericordia o Ufficio di Misericordia \u00e8 stato un ente della Repubblica di Genova istituito con lo scopo di occuparsi e accudire gli indigenti della citt\u00e0 e prestare \"opera di misericordia\" appunto.\nStoria.\nLa sua fondazione ufficiale risale al 23 dicembre 1419 ad opera delle cariche della citt\u00e0: il Doge Tomaso de Campofregoso, il Consiglio degli Anziani e l'arcivescovo Pileo De Marini formalizzando cos\u00ec l'operato di altre istituzioni fino ad allora mai rese parte della struttura di assistenza sociale della Superba.\nLe cariche del Magistrato furono distribuite a Pietro Fieschi, Gabriele Spinola e Antonio Bargagli in qualit\u00e0 di \"seaterius\" e Geronimo Giustiniani \"olim de Monelia\" (elemosiniere, tesoriere).\nLa sede del Magistrato sar\u00e0 prima nel palazzo arcivescovile e poi nel chiostro di San Lorenzo, evidenziando come questa istituzione fosse al contempo un ramo dell'amministrazione cittadina e un'opera di carit\u00e0 fortemente voluta dall'arcivescovado, che partecipava insieme ai \"saeterius\", una commistione particolare di \"sacro e profano\" che perdur\u00f2 nei secoli e nell'agire della struttura dando prova di ottima coesione e risultati.\nCompito del Magistrato era quello di gestire i lasciti, specialmente quelli generosi delle importanti famiglie nobiliari della Repubblica, e organizzarli in modo da dare assistenza e servizio ai pi\u00f9 bisognosi.\nNell'archivio del Magistrato sono visibili ancora oggi conti e gestioni e benevolenze di molti secoli di storia della citt\u00e0 e del suo circondario, cos\u00ec come l'evolversi delle condizioni sociali.\nTra le opere in gestione al Magistrato vi erano i cosiddetti \"alberghi\", una realt\u00e0 tipica della regione costituita da lasciti o costruzioni di grandi edifici destinati a poveri e indigenti ad opera di importanti famiglie, ma vi erano anche formazioni professionali e doti per le fanciulle o istruzione e lavoro per gli orfani, non solo la mera distribuzione di cibo.\nL'Archivio del Magistrato di Misericordia \u00e8 aperto al pubblico su prenotazione..\nGli edifici storici.\nIl chiostro dei canonici di San Lorenzo.\nPrima sede ufficiale del Magistrato fu il Chiostro dei Canonici di San Lorenzo, adiacente all'omonima cattedrale e di grande prestigio di cui rimangono molte tracce negli archivi di lasciti cittadini firmati proprio in questo luogo e che testimonia la stretta interazione con la parte clericale della citt\u00e0.\nLa sede rimase fino al 1813.\nVia dei Giustiniani.\nIl palazzo di Via dei Giustiniani, dove \u00e8 sito ancora oggi l'Archivio del Magistrato, fu in origine un lascito all'ente alla fine del XVIII secolo da parte di Giovanni Battista Rocca, nobile patrizio genovese \nIl palazzo risulta essere frutto di un rimaneggiamento di varie abitazioni affacciate su Via dei Giustiniani, accorpate in un unico stabile con una facciata lineare e unica, sebbene all'interno siano ancora intuibili le divisioni originarie dei segmenti e le diverse altezze dei pianerottoli.\nDall'ingresso al piano strada \u00e8 possibile accedere ai locali del piano nobile attraverso un doppio scalone in marmo e ardesia.\nDegno di nota \u00e8 il portale d'ingresso del Magistrato, caratterizzato da decori in marmo e un frontone a scudo con le lettere \"O. M.\" ovvero \"Officium Misericordie\".\nPatrimonio documentale.\nL'Archivio del Magistrato conserva un inestimabile patrimonio costituito da atti, cessioni, lasciti, rendicontazioni, testamenti ed opere di bene effettuate da e verso il suddetto.\nIl documento pi\u00f9 antico conservato \u00e8 l'atto di fondazione dello stesso.\nLa qualit\u00e0 delle realizzazioni conservate rende il materiale d'archivio di particolare pregio. \nAltra menzione particolare deve essere fatta per i contenuti consultabili, testimoni di un lungo periodo nel quale si possono analizzare le sfaccettature di una societ\u00e0 anche negli ambiti meno noti.\nI \"cartulai\".\nQuesti ultimi sono dei libri di conto che, a partire dal 1476 registrarono tutta la contabilit\u00e0 del Magistrato e le uscite e le entrate, oltre che le giustifiche di spesa e di entrata. Si tratta di preziosissime informazioni che permettono di ricostruire la storia meno conosciuta e pi\u00f9 quotidiana della citt\u00e0 e degli abitanti e forniscono una fondamentale testimonianza storica.\nLe \"filze\".\nSi tratta di una rilegatura tipicamente genovese nella quale i documenti venivano ripiegati e sovrapposti e, infine, cuciti insieme da un grosso ago con filo forte.\nQuesti documenti racchiudevano principalmente i documenti ufficiali e le procure dei mercanti genovesi nelle colonie e all'estero."}
{"id": "6326176", "revid": "365417", "url": "https://it.wikipedia.org/wiki?curid=6326176", "title": "Culla (mobile)", "text": "La culla \u00e8 un elemento d'arredo utilizzabile da bambini nelle prime fasi di crescita.\nIl materasso si trova ad una certa altezza da terra, in modo che un adulto \u00e8 in grado di assistere il bambino da una posizione in piedi senza difficolt\u00e0. Solitamente \u00e8 dotato di una base larga in modo da garantire una certa stabilit\u00e0. Alcune culle sono dotate anche di effetto dondolo, in modo da poter oscillare e di indurre il sonno al bambino.\nSicurezza.\nIn Europa, la progettazione delle culle deve seguire specifiche e rigide norme di sicurezza: la legge europea di riferimento \u00e8 la EN 1130.\nIn Italia, il testo di legge viene tradotto e distribuito dall'UNI (Ente nazionale italiano di unificazione)."}
{"id": "6326177", "revid": "6923", "url": "https://it.wikipedia.org/wiki?curid=6326177", "title": "Mimma Zavoli", "text": "Dal 2012 \u00e8 membro del Consiglio Grande e Generale nelle liste del Movimento Civico10.\n\u00c8 stata presidente della commissione affari interni, membro della commissione affari di giustizia, componente del Consiglio dei XII, oltre che membro del Gruppo nazionale presso l'unione interparlamentare.\nMimma Zavoli e Vanessa D'Ambrosio sono la prima coppia reggenziale nella storia della Repubblica di San Marino formata da due donne."}
{"id": "6326178", "revid": "712828", "url": "https://it.wikipedia.org/wiki?curid=6326178", "title": "Vinsmoke Judge", "text": ""}
{"id": "6326179", "revid": "1305772", "url": "https://it.wikipedia.org/wiki?curid=6326179", "title": "The Man Comes Around", "text": "The Man Comes Around \u00e8 un brano musicale del cantautore country Johnny Cash. \u00c8 la title track dell'album \"\" pubblicato nel 2002 dalla American Recordings.\nIl brano.\nLa canzone era stata composta da Cash qualche anno prima; tuttavia, egli la rielabor\u00f2 appositamente per l'album. Si tratta di una delle ultime canzoni incise dall'artista prima della morte. In parte cantata ed in parte recitata, la canzone include numerosi riferimenti biblici, specialmente all'Apocalisse di Giovanni. Proprio in riferimento a questa tematica, \u00e8 contenuta nella colonna sonora del film \"L'alba dei morti viventi\", remake di \"Zombi\" di George A. Romero.\nDelle quindici tracce presenti sull'album, solamente tre furono composte da Cash, e \"The Man Comes Around\" fu l'unica canzone appositamente scritta per esso.\nPer la composizione del brano, Cash si ispir\u00f2 ad un sogno che aveva fatto nel quale la regina Elisabetta II lo aveva paragonato a \"un albero irto di spine in un turbine\". Catturato dall'immagine del sogno, Cash si chiese se l'espressione fosse un riferimento biblico e trov\u00f2 una frase simile nel Libro di Giobbe."}
{"id": "6326182", "revid": "76963", "url": "https://it.wikipedia.org/wiki?curid=6326182", "title": "Jonas Burgert", "text": "Dopo aver studiato presso l'Universit\u00e4t der K\u00fcnste di Berlino ha esposto lavori in numerose mostre tra cui \"Rohkunstbau\" allo Stipendiaten di Berlino, \"Geschichtenerz\u00e4hler\" all'Hamburger Kunsthalle e \"Dis-Positiv\" allo Staatsbank di Berlino.\nBurgert ha esposto a livello internazionale in musei e gallerie come la Galerie Sfeir-Semler di Beirut, Villa Manin di Passariano e Galleria Poggiali a Firenze e ha fatto parte della Biennale Malerei a Stoccolma nel 2003. Inoltre ha esposto a Seattle, Mumbai, Londra e Denver.\n\u00c8 rappresentato da Produzentengalerie ad Amburgo e BlainSouthern a Londra.\nDa gennaio ad aprile 2017 ha esposto la sua prima personale in Italia al MAMbo di Bologna intitolata \"Lotsucht. Scandagliodipendenza\"."}
{"id": "6326184", "revid": "767487", "url": "https://it.wikipedia.org/wiki?curid=6326184", "title": "Musa El-Tayeb", "text": "Carriera.\nClub.\nGioca dal 2007 al 2014 all'Al-Merreikh, con cui vince tre volte il campionato e cinque volte la Sudan Cup. Nel 2014 passa all'Al-Ahli Khartoum\nNazionale.\nHa debuttato in Nazionale il 2 giugno 2007, in Sudan-Mauritius (3-0). Ha messo a segno la sua prima rete con la maglia della Nazionale il 9 settembre 2007, in Sudan-Tunisia (3-2). Ha collezionato in totale, con la maglia della Nazionale, 18 presenze e una rete."}
{"id": "6326185", "revid": "1406043", "url": "https://it.wikipedia.org/wiki?curid=6326185", "title": "Musa Al Tayeb", "text": ""}
{"id": "6326187", "revid": "112290996", "url": "https://it.wikipedia.org/wiki?curid=6326187", "title": "Vanessa D'Ambrosio", "text": "Si laurea in lingue, mercati e culture dell'Asia nel 2014 con una tesi di laurea in economia del lavoro con un approfondimento sul variabili che incidono sul mercato del lavoro in Arabia Saudita all'Universit\u00e0 di Bologna.\nInizia la carriera politica nel 2013 in Sinistra Unita. Nel 2015, dopo il primo congresso del partito, ne diventa coordinatore. Nel novembre del 2014 viene eletta membro della giunta del castello di Serravalle, ruolo che ricopre fino a dicembre 2016 quando \u00e8 eletta membro del Consiglio Grande e Generale nel gruppo di Sinistra Socialista Democratica di cui \u00e8 una delle fondatrici.\nDa gennaio 2017 \u00e8 Capo delegazione al Consiglio d'Europa.\nIl 16 marzo 2017 \u00e8 nominata, insieme a Mimma Zavoli, Capitano reggente per il semestre 1\u00ba aprile 2017 - 1\u00ba ottobre 2017.\nMimma Zavoli e Vanessa D'Ambrosio sono la prima coppia reggenziale nella storia della Repubblica di San Marino formata da due donne."}
{"id": "6326189", "revid": "767487", "url": "https://it.wikipedia.org/wiki?curid=6326189", "title": "Willie Evans (calciatore 1939)", "text": "Carriera.\nClub.\nIn patria gioc\u00f2 tra le altre nel , con cui vinse la Ghanaian FA Cup 1965, e nell'. Nel 1967 si trasferisce negli Stati Uniti d'America per giocare nell'. Con gli \"Chiefs\" ottenne il quarto posto della Western Division della NPSL, non riuscendo cos\u00ec a qualificarsi per la finale della competizione, poi vinta dagli Oakland Clippers. Con il sodalizio di Atlanta vinse la NASL 1968.\nNel 1968 passa ai , militanti nella American Soccer League. Con il club capitolino vinse l'edizione 1969 del torneo, prima che la societ\u00e0 passasse a disputare la North American Soccer League. Con i \"Darts\" raggiunse la finale, persa poi contro i , della NASL 1970. Evans gioc\u00f2 entrambe le partite di finale da titolare.\nQuando la franchigia si trasfer\u00ec a Miami, divenendo i , Evans segu\u00ec il suo nuovo in Florida. Con il suo nuovo club, nei due anni di militanza, non super\u00f2 mai la fase a gironi\nNazionale.\nCon la nazionale ghanese di calcio ha vinto la Coppa delle Nazioni Africane 1965, giocando tutti tre gli incontri disputati dalle \"Black Stars\"."}
{"id": "6326192", "revid": "599013", "url": "https://it.wikipedia.org/wiki?curid=6326192", "title": "Alexandra Botezat", "text": "Carriera.\nClub.\nGiunta dalla Romania insieme alla famiglia a Resana nel 2004, muove i primi passi nelle giovanili del dal 2010. Inizia la carriera da professionista nella stagione 2013-14, quando gioca per il , in Serie B1, per poi approdare nella stagione seguente alla squadra federale del , in Serie A2, con cui esordisce nel 2015-16 in Serie A1.\nNel campionato 2017-18 viene ingaggiata dall', in Serie A1, con cui nel campionato successivo conquista la Coppa CEV. Per l'annata 2019-20 si trasferisce all' di Conegliano, con cui vince la Supercoppa italiana, il campionato mondiale per club e la Coppa Italia, mentre nell'annata seguente si accasa alla .\nPer il campionato 2021-22 firma per la neopromossa , sempre nella massima divisione.\nNazionale.\nNel 2015 viene convocata nella nazionale italiana Under-18, con cui vince la medaglia d'oro al campionato mondiale, mentre un anno dopo gioca sia con la nazionale Under-19 che con quella Under-23.\nRiceve le prime convocazioni in nazionale maggiore nel 2019, aggiudicandosi la medaglia d'argento alla XXX Universiade."}
{"id": "6326194", "revid": "712828", "url": "https://it.wikipedia.org/wiki?curid=6326194", "title": "Kozuki Momonosuke", "text": ""}
{"id": "6326201", "revid": "838137", "url": "https://it.wikipedia.org/wiki?curid=6326201", "title": "Athl\u012btikos Omilos Markopoulou (pallavolo femminile)", "text": "Il Athl\u012btikos Omilos Markopoulou \u00e8 una societ\u00e0 di pallavolo femminile greca, con sede a Markopoulo Mesogaias, facente parte della omonima societ\u00e0 polisportiva e militante nel massimo campionato greco, l'A1 Ethnik\u012b.\nStoria.\nIl Athl\u012btikos Omilos Markopoulou viene fondato nel 1988 all'interno dell'omonima societ\u00e0 polisportiva, impiegando poco pi\u00f9 di un decennio per raggiungere la massima divisione del campionato greco, l'A1 Ethnik\u012b, debuttandovi nella stagione 2001-02, classificandosi al settimo posto.\nNella stagione 2005-06 raggiunge per la prima volta una finale, perdendo la sfida scudetto contro il Panath\u012bna\u00efkos: nonostante la sconfitta, nella stagione seguente debutta nelle competizioni europee, prendendo parte prima alla Top Teams Cup e poi alla Coppa CEV, eliminato ai primi turni.\nIn seguito il club raggiunge ancora una finale, quella della Coppa di Grecia 2007-08, anche in questo caso sconfitto dal Panath\u012bna\u00efkos; in campionato invece si fa notare per due terzi posti, ottenuti nel 2007-08 e nel 2009-10, mentre in ambito continentale si spinge fino ai quarti di finale nella Challenge Cup 2008-09."}
{"id": "6326211", "revid": "287204", "url": "https://it.wikipedia.org/wiki?curid=6326211", "title": "Bice Melzi d'Eril", "text": "Biografia.\nBeatrice Melzi d'Eril, in famiglia chiamata Bice, era figlia di Carlo, conte di Magenta, e della contessa Carolina Barbiano di Belgiojoso d'Este.\nDiscendeva in linea diretta da Francesco Melzi d'Eril, appartenente al patriziato milanese, che aveva promosso le fortune sociali della famiglia. Al tempo di Napoleone Francesco Melzi d'Eril aveva ricoperto la carica di vicepresidente della neonata Repubblica italiana. Bice Melzi d'Eril fu messa nel collegio delle Dame Inglesi a Vicenza, da dove fu ritirata nel 1848, allo scoppio della Prima guerra d'indipendenza italiana.\nLo scrittore e critico letterario Tommaso Gallarati Scotti (1878 \u2013 1966) - che era nipote di Giacomo Melzi d'Eril, fratello di Bice - dedic\u00f2 a Bice Melzi d'Eril commosse parole: \u00abPer\u00f2 col tempo venni a sapere di lei cose che infiammarono le mie passioni di adolescente: zia Bice era morta giovanissima, morta di amore per un poeta, per un eroe garibaldino. Poi sui vent\u2019anni mi capit\u00f2 tra le mani il romanzo: \"Le confessioni di un ottuagenario\" (allora si intitolava cos\u00ec). E leggendo quella specie di poema dei cento anni della storia dell\u2019anima del Risorgimento, con una avidit\u00e0 solo paragonabile a quella con cui divorai \"Guerra e Pace\", scoprii Bice Melzi e mi parve di poterla confondere con la Pisana, la pi\u00f9 potente e poetica figura di donna della nostra letteratura dell\u2019Ottocento.\u00bb\nBice Melzi d'Eril spos\u00f2 a Milano Carlo Gobio, appartenente alla nobilt\u00e0 mantovana, il 19 ottobre 1853. Portava una dote di 90.000 Lire di Milano, pi\u00f9 un corredo di abiti e di effetti personali, del valore di 10.000 Lire. Nel corredo personale erano comprese acque odorifere, cuffie da notte, mantiglie di pizzo, ventagli di piume, camicie di tela d'Irlanda o di mussola, calze di seta, borse di velluto, nastri, abiti di foulard di cachemire o di percalle, cappelli di raso, ombrelli di pizzo, guanti, sciarpe e una stola di ermellino per recarsi alla Scala. La giovane coppia abitava a Milano, in casa Belgioioso, in contrada dei Moriggi. Dal matrimonio nacquero tre figli: Bimba, morta poco dopo la nascita, Maria Carolina nel 1856 e Francesco Cesare nel 1865. Carlo Gobio possedeva una villa a Bellagio, poco lontana, ma meno sfarzosa, rispetto a villa Melzi d'Eril.\nBice Gobio incontra Ippolito Nievo.\nI coniugi Gobio vivevano a Milano. Ippolito Nievo, nelle sue \"Lettere\" ricorda per la prima volta la giovane coppia di sposi, in occasione di una loro in visita a Mantova, con queste poche e secche parole: \u00abL'altr'jeri sono arrivati gli sposi Gobio che passeranno qu\u00ec il Carnevale.\u00bb\nCarlo Gobio (1827-1890) era legato ad Ippolito Nievo da un doppio legame di parentela. Carlo era infatti figlio di Federico Gobio e di Laura Nievo, sorellastra di Antonio Nievo, il padre di Ippolito. Ma Laura era figlia di primo letto di Alessandro Nievo (nonno di Ippolito) il quale in seconde nozze aveva sposato Marianna Gobio, sorella di Federico Gobio. Oltre alla doppia parentela, le famiglie Gobio e Nievo erano strette da legami di vicinanza (sia Nievo, sia i Gobio avevano palazzi di famiglia a Mantova). Ippolito Nievo inizi\u00f2 una corrispondenza col cugino Carlo, pi\u00f9 tardi prese l'abitudine di scrivere anche a Bice, indirizzando le lettere sia a Milano, sia a Bellagio, a villa Gobio, dove fu pi\u00f9 volte ospite, nei rari periodi di riposo.\nNievo pass\u00f2 lunghi periodi a Milano: frequentava il salotto di Clara Maffei; pubblicava, su testate milanesi, novelle e articoli di attualit\u00e0 e di moda femminile; sedeva al caff\u00e8 Martini, luogo di incontro per scrittori, editori e cantanti; andava alla Scala, ospite nel palco Melzi d'Eril.\nA Milano Ippolito Nievo conobbe Caterina Melzi d'Eril - maritata Curti, detta in famiglia \"Catterina\" o \"Catti\" e sorella maggiore di Bice - cui scrisse poi lettere vivaci, amichevoli, scintillanti, con qualche allusione maliziosa, in particolare su giornate passate insieme sul Lago di Como. Sui reali rapporti di Ippolito Nievo con le due sorelle Bice e Caterina Melzi d'Eril i pareri sono differenti\u02d0 il critico letterario Dino Mantovani e Tommaso Gallarati Scotti ammettono che Ippolito abbia allacciato relazione amorosa, in tempi successivi, prima con Caterina e poi con Bice; mentre la famiglia Gobio ha sempre respinto drasticamente ogni ipotesi di legame sentimentale.\nNel ritratto, dipinto da Giacomo Alb\u00e9, Bice Melzi d'Eril \u00e8 nel pieno della sua giovent\u00f9\u02d0 i capelli, lisci e scuri, spartiti al centro e raccolti morbidamente dietro la nuca; gli occhi neri, grandi e profondi.\nLettere garibaldine.\nIl nucleo pi\u00f9 importante delle lettere di Ippolito Nievo a Bice Melzi d'Eril \u00e8 parte integrante delle sue \"Lettere garibaldine\". Sono quelle che egli le scrisse durante la Campagna garibaldina del 1859, quando militava tra le Guide dei Cacciatori delle Alpi, e quelle che le scrisse durante la campagna del 1860. Ippolito Nievo, uno dei Mille di Garibaldi, spediva le sue lettere da Palermo o da Napoli a Milano, a casa Gobio, nel timore che se le avesse indirizzate a Mantova, a palazzo Nievo, sarebbero state intercettate dalla censura austriaca. Nella busta inseriva anche lettere per sua madre o per i suoi fratelli. Le \"Lettere garibaldine\" di Ippolito Nievo, oltre al valore letterario, hanno un valore storico e documentario.\nA settembre 1860 Ippolito Nievo era vice intendente dell'esercito garibaldino in Sicilia. Governava un migliaio di impiegati, divisi fra la sede centrale a palazzo dei Normanni e le sedi sparse sull'isola. Il suo ruolo, per grado e per stipendio, era pari a quello del rettore dell'Universit\u00e0 di Palermo. Lo mand\u00f2 a chiamare il prodittatore Agostino Depretis. Problemi burocratici? No, Depretis sorridendo gli consegn\u00f2 una lettera di Bice: una Melzi d'Eril sapeva come far viaggiare la sua posta, per \"canali diplomatici\".\nNievo tra i Mille.\nAlla partenza da Quarto, il 5 maggio 1860, Ippolito Nievo scrisse a suo fratello minore Alessandro e a suo padre Antonio lettere, in cui annunciava che andava con Garibaldi a liberare la Sicilia. Poi un lungo silenzio, fino al 28 maggio, quando a Palermo si stabil\u00ec una tregua. Salpava il postale e Ippolito Nievo scrisse alla cugina Bice, per raccontarle episodi salienti dell'avventura garibaldina:\nNella lettera a sua cugina Bice del 24 giugno 1860, c'\u00e8 un pittoresco autoritratto di Nievo, che entra a Palermo come volontario garibaldino:\nL'ultima lettera a Bice.\nSulla lettera di Ippolito Nievo a Bice, datata 23 febbraio 1861, gli storici e i nievisti hanno meditato. Nievo \u00e8 in partenza da Palermo per Napoli e proseguir\u00e0 per Genova, per poi raggiungere, il pi\u00f9 presto possibile, la destinazione finale: l'intendenza dell'esercito che \u00e8 gi\u00e0 a Torino. Ha il compito di portare con s\u00e9 personale dell'intendenza palermitana e documenti contabili sulla Spedizione dei Mille. Ma la data della partenza fu spostata. Perch\u00e9, e da chi? Scrive Nievo:\n\u00abDicono che l'inferno \u00e8 tutto selciato di buone intenzioni. Io non lo credo - perch\u00e9 vi ha tanta copia di cattive e orribili azioni nel mondo, tanta abbondanza di assassinii, di imposture, di tradimenti che non rimarr\u00e0 posto laggi\u00f9 per un pavimento di mezzo carattere.\u00bb\nIppolito Nievo sembra di malumore, anche perch\u00e9 non riceveva lettere da sua mamma e dalla cugina Bice.\n\u00abQuando mai - continua la lettera - la Provvidenza m'ha stampato cos\u00ec scioccamente schiavo del dovere, ch' io mi inducessi a ravvolgermi di nuovo in queste pastoje dopo essermene cos\u00ec felicemente liberato! [...] Meno male che Gioved\u00ec o alla pi\u00f9 lunga Domenica questa vitaccia sar\u00e0 finita, e rivedr\u00f2 Napoli e Genova e Milano.\u00bb\nIl battello a ruote \"Ercole\", con a bordo Ippolito Nievo, salpato dal porto di Palermo, non arriver\u00e0 mai a Napoli.\nGli anni del lutto.\nDopo la morte di Ippolito Nievo, scomparso nel naufragio del vapore \"Ercole\", nella notte fra il 4 e il 5 marzo 1861, Bice Melzi d'Eril cadde in una depressione profonda, da cui non si riebbe neppure con la nascita dell'ultimo suo figlio, Francesco Cesare. Alle sue mani Nievo aveva affidato il manoscritto originale de \"Le confessioni d'un italiano\". Si vest\u00ec sempre a lutto, a volte cantava brani della \"Traviata\". \nBice Melzi d'Eril, persona vera, era prigioniera del suo mondo romantico; la Pisana invece, creatura inventata, voleva essere padrona delle sue scelte e del suo destino. Andreina Ciceri ha scritto, su Bice Melzi\u02d0 \u00abCerto \u00e8 che quella pallida figura di silenzio, che si spegne per lenta consunzione, non ci richiama in nulla la complessa e vitalissima figura della Pisana, che raccoglie in s\u00e9 lampi d'ogni donna\u02d0 creatura solare nata da una fantasia giovane.\u00bb La Pisana infatti assomiglia pi\u00f9 all'estrosa e capricciosa Caterina Melzi d'Eril. Un altro ritratto di Bice Melzi d'Eril, dipinto da Giacomo Alb\u00e9, la coglie nella funerea tristezza del suo abito da lutto. Svanita \u00e8 la sua bellezza mediterranea.\nCarlo Gobio annunci\u00f2 il decesso della moglie con queste delicate parole, indirizzate a suo fratello Innocente, il 24 ottobre 1865: \u00abCarlo bisogna proprio che tu faccia il sacrificio - mi ha detto due giorni fa; e l'ho dovuto proprio fare, mio Innocente. Questa notte Ella si part\u00ec confortata dalla religione e cos\u00ec dolcemente da parer bene che i pi\u00f9 infelici restavamo io e i figli. Fo trasportare la di lei salma a Bellagio dove Ella pi\u00f9 volte mi manifest\u00f2 il desiderio di essere sepolta.\u00bb \nAll'Archivio di Stato di Mantova, nel \"Fondo Gobio\" si conserva in originale l'elenco dei beni lasciati in eredit\u00e0 da Bice Melzi d'Eril. Gli effetti preziosi, tra cui le boccole di diamanti e l'anello d'oro con solitario, erano valutati Lire 2.385 di Milano. Gli effetti personali, valutati 1.286 Lire, riflettevano gli ultimi anni di sofferenza e di vita solitaria della donna. C'era una moltitudine di fazzoletti e poi vestiti di lana, camicette, un abito di seta viola, un vestito di raso nero molto usato, un velo nero di pizzo. Unico ricordo dei bei tempi andati: la stola di ermellino.\nLa famiglia Nievo chiese alla famiglia Gobio uno scambio di lettere\u02d0 Carlo Gobio restitu\u00ec cos\u00ec le lettere di Ippolito Nievo e Carlo Nievo, fratello di Ippolito, restitu\u00ec quelle di Bice, che andarono poi perdute.\nLa salma di Bice Melzi d'Eril fu dunque sepolta a Bellagio, ma non \u00e8 chiaro se la sua tomba fosse nella cappella privata di villa Melzi d'Eril, oppure nel parco di villa Gobio. Poich\u00e9 Carlo Gobio vendette la sua villa di Bellagio nel 1873 \u00e8 verosimile che Bice Melzi d'Eril fosse sepolta nella cappella privata della sua famiglia di origine.\nAlla morte della sorella, Caterina Melzi d'Eril vedova Curti, i resti di Bice attraversarono il lago di Como, trasferiti nella villa Curti di Gravedona. Da allora le due sorelle Bice e Caterina Melzi d'Eril riposano l'una accanto all'altra."}
{"id": "6326246", "revid": "15756", "url": "https://it.wikipedia.org/wiki?curid=6326246", "title": "Norman Ohler", "text": "Biografia.\nOhler nasce a Zweibr\u00fccken, Germania, nel 1970. Frequenta la scuola di giornalismo ad Amburgo.\nNel 2004, ospite del Goethe-Institut a Ramallah, scrive sulla vita dei Palestinesi in Cisgiordania e pubblica l'ultima intervista a Yassir Arafat . Dopo Ramallah, lavora a Tel Aviv e Gerusalemme.\nNel 2015 pubblica \"Der totale Rausch: Drogen im Dritten Reich\", una ricerca romanzata sull'abuso di droghe psicoattive, in particolare metanfetamina, da parte dei leader del Terzo Reich, compreso Adolf Hitler, durante la Seconda Guerra mondiale.. In seguito viene tradotto in inglese (\"Blitzed: Drugs in Nazi Germany\") e in italiano (\"Tossici. L'arma segreta del Reich. La droga nella Germania nazista\").\nControversie.\nIl libro ha ricevuto commenti positivi da alcuni storici. Antony Beevor lo ha definito \"Un ragguardevole lavoro di ricerca\". Ian Kershaw ne parla come di \u201cuna seria opera di erudizione\u201d.\nAltri storici invece criticano il metodo e le conclusioni di Ohler. Secondo Nicholaus Wachsmann, \"Ohler esagera la sua tesi (...) mescola fatti e finzione. (...) Ripetutamente, l'iperbole di Ohler ostacola la sobria comprensione.\" Richard J. Evans, professore di Storia a Cambridge dal 2008 al 2014, autore di una \"Storia del Terzo Reich\" in tre volumi, sostiene che \"le ampie generalizzazioni di Ohler [sono] del tutto implausibili.\" Evans definisce il libro di Ohler \"un resoconto volgare e pericolosamente inaccurato\". Inoltre ritiene che il libro di Ohler sia \"moralmente e politicamente pericoloso\" perch\u00e9 implica che Hitler non fosse davvero responsabile delle proprie azioni. Dagmar Herzog, professore di storia alla City University of New York sostiene che \"L'analisi di Ohler non regge uno scrutinio attento. Ohler spesso identifica una causa dove c'\u00e8 solo una correlazione. (\u2026) Chiunque cerchi una comprensione pi\u00f9 approfondita del periodo nazista deve diffidare di un libro che d\u00e0 pi\u00f9 distrazione e distorsione che chiarimento.\" "}
{"id": "6326249", "revid": "120609028", "url": "https://it.wikipedia.org/wiki?curid=6326249", "title": "M.J. Rhett", "text": ""}
{"id": "6326256", "revid": "92723", "url": "https://it.wikipedia.org/wiki?curid=6326256", "title": "Frank Godwin", "text": "\u00c8 stato anche un prolifico illustratore editoriale e pubblicitario.\nBiografia.\nNato a Washington, figlio del direttore del giornale cittadino \"Washington Star\", nel 1905, all'et\u00e0 di 16 anni inizia come apprendista sulle pagine proprio del giornale del padre [American Art Archives: Frank Godwin]. Studia a New York presso la Art Students League, dove diviene amico di James Montgomery Flagg con cui condivide lo studio. Nel lavoro di Godwin si intravedono le influenze sia di Flagg sia di Charles Dana Gibson. Il critico e storico Jim Vadeboncoeur pone Godwin ai pi\u00f9 alti ranghi:\nStrisce a fumetti.\nNel 1938, Godwin intervieve per sostituire l'illustratore Kemp Starrett sulla striscia quotidiana dello scrittore Paul Powell \"Roy Powers, Eagle Scout\" (la striscia ufficiale dei Boy Scouts of America), che continua ad illustrare fino al 1942 [Lambiek: Francis Godwin]. Due delle sue principali strisce viste nel corso di tre decenni, furono \"Rusty Riley\" (1948-1959) e \"Connie\" (1927-1944). Alcune fonti indicano il 1929 come la data di inizio per \"Connie\". Hal Foster, Milton Caniff e Alex Raymond continuano ad essere ristampati con regolarit\u00e0, mentre le strisce di Godwin sono difficilmente trovabili, anche in Europa, dove il suo lavoro viene maggiormente apprezzato, in particolare in Francia (dove tra l'altro \"Connie\" diventa \"Cora\").\nNel 1952, Godwin dichiara: \"Sono un ingegnere frustrato\". Nel negozio di metalli e legnami al piano terra del suo studio nella Contea di Bucks, Pennsylvania, costruisce un modello di locomotiva a vapore della misura di 121,92 cm. Costruisce anche un telescopio da sei pollici con un dispositivo elettrico, che gli permette di seguire i percorsi delle stelle."}
{"id": "6326260", "revid": "101768", "url": "https://it.wikipedia.org/wiki?curid=6326260", "title": "Castel Nomi", "text": ""}
{"id": "6326263", "revid": "610572", "url": "https://it.wikipedia.org/wiki?curid=6326263", "title": "Francavilla Calcio 1990-1991", "text": "Questa pagina raccoglie le informazioni riguardanti il Francavilla Calcio nelle competizioni ufficiali della stagione 1990-1991."}
{"id": "6326272", "revid": "729019", "url": "https://it.wikipedia.org/wiki?curid=6326272", "title": "Angelo Paolucci", "text": "Biografia.\nNacque a Roma il 6 febbraio 1903, arruolandosi volontario nella Regia Marina nel maggio 1920, frequentando successivamente il Corso di Allievo timoniere al cui termine si imbarc\u00f2 su varie unit\u00e0 di superficie. Promosso Sottocapo nel corso del 1921 e 2\u00b0 Capo nel 1924, nel corso del 1931 effettu\u00f2 il passaggio nella categoria nocchieri. Successivamente prest\u00f2 servizio sui \"MAS 428\", \"MAS 93\" e \"MAS 75\" fino a quando, promosso Capo di 1\u00aa Classe, il 24 marzo 1939 assunse il comando della cannoniera \"Giovanni Berta\", di base a Tobruk, in Africa settentrionale. \nDopo aver eseguito, a partire dal 21 marzo 1940, una campagna di rilevamenti idrografici nel Mare Ionio con base a Taranto, con il precipitare della situazione internazionale la campagna fu cancellata, e dopo aver eseguito alcuni lavori di raddobbo l\u2019unit\u00e0, il 24 maggio, part\u00ec da Taranto per raggiungere la rada di Tobruk.\nAssegnata a compiti di dragaggio, all\u2019atto dell\u2019entrata in guerra dell\u2019Italia, il 10 giugno 1940, il \"Giovanni Berta\" prestava servizio nella IX Squadriglia dragamine. Il 12 giugno la squadriglia lasci\u00f2 Tobruk alle ore 03.00 per effettuare un controllo sulla rotta di avvicinamento alla base navale, ma alle 04.08 l'unit\u00e0 capofila, il \"Palmaiola\", avvist\u00f2 a 5.000 metri di distanza, provenienti da nord, e in rotta per 180\u00b0 in linea di fronte, due grosse unit\u00e0. Si trattava degli incrociatori leggeri e , appartenenti alla 2\u00aa Divisione, scortati da quattro cacciatorpediniere. Trovatosi in quel momento il comandante nei pressi del cannone poppiero da 76/40, fu il 2\u00ba Capo nocchiere Angelo Cafiero a far battere il posto di combattimento. Alla prima salva sparata dalle unit\u00e0 britanniche Paolucci ordino di aprire il fuoco con il cannone poppiero, passando poi al fuoco accelerato. Accortosi che il pezzo sparava colpi antiaerei egli tent\u00f2 di portarsi a prora ordinando \"fuori i colpi navali\", ma la seconda salva da 152 centr\u00f2 in pieno la cannoniera, uccidendolo sul colpo. Alle 04.24 le unit\u00e0 britanniche interruppero il combattimento, allontanandosi verso nord alla velocit\u00e0 di 18 nodi, mentre il \"Berta\", al comando di Cafiero, tentava di raggiungere il porto di Tobruk, affondando per\u00f2, dopo aver dato fondo all\u2019ancora, nei pressi della boetta del fanale verde di ingresso al porto. Per onorare la memoria del comandante dell\u2019unit\u00e0, fu decretata la concessione della Medaglia d'oro al valor militare, mentre numerosi membri dell\u2019equipaggio ricevettero decorazioni minori.\nNel corso del 1990 gli \u00e8 stata intitolata una caserma di Roma."}
{"id": "6326277", "revid": "610572", "url": "https://it.wikipedia.org/wiki?curid=6326277", "title": "Associazione Sportiva Jesi Calcio 1990-1991", "text": "Questa pagina raccoglie le informazioni riguardanti l'Associazione Sportiva Jesi Calcio nelle competizioni ufficiali della stagione 1990-1991."}
{"id": "6326278", "revid": "1982", "url": "https://it.wikipedia.org/wiki?curid=6326278", "title": "(15810) 1994 JR1", "text": ""}
{"id": "6326279", "revid": "1573940", "url": "https://it.wikipedia.org/wiki?curid=6326279", "title": "Phaps elegans", "text": "Il piccione alibronzate elegante o alibronzo di macchia (Phaps elegans ) \u00e8 un uccello appartenente alla famiglia Columbidae endemico dell'Australia.\nDescrizione.\nIl piccione alibronzate elegante misura circa 29 cm di lunghezza. Presenta una colorazione grigia sul petto, sul ventre, su parte del capo, del collo e della coda, mentre il dorso e le ali sono brune. Sono presenti una macchia arancione sulla testa, due strisce marroni ai lati del capo e delle barre alari iridescenti.\nBiologia.\nSi nutre soprattutto di semi che reperisce sul terreno. Solitamente vive in coppia e nidifica su cespugli, bassi alberi o anche a terra, purch\u00e9 in luogo riparato. Il nido \u00e8 costituito da una piattaforma molto semplice composta di rametti. Quando esce allo scoperto per bere va verso l'acqua con particolare cautela, evitando di emettere richiami e muovendosi dopo il crepuscolo e prima dell'alba. \nDistribuzione e habitat.\nLa specie \u00e8 stanziale e diffusa esclusivamente in Australia sudorientale e sudoccidentale, compresa l'isola di Tasmania. Frequenta sia le macchie costiere che i boschi aperti dell'entroterra, e vive prevalentemente nel sottobosco e tra i arbusti. Pu\u00f2 capitare che degli esemplari si spostino nei campi coltivati nei pressi dei loro habitat in cerca di cibo. "}
{"id": "6326280", "revid": "767487", "url": "https://it.wikipedia.org/wiki?curid=6326280", "title": "Wintergatan", "text": "Wintergatan (, \"Via Lattea\") \u00e8 un gruppo musicale folktronica svedese di G\u00f6teborg.\nStoria.\nDue membri, Martin Molin e Marcus Sj\u00f6berg, facevano precedentemente parte del trio elettro folk Detektivbyr\u00e5n. Tutti i membri sono polistrumentisti, eseguendo i brani con diversi strumenti musicali, molti dei quali rari o autocostruiti.\nIl loro album di debutto \"Wintergatan\" venne distribuito nel 2013.\nMarble Machine.\nTra il dicembre 2014 ed il marzo 2016, il gruppo pubblica diversi video su YouTube dove Martin Molin documenta la costruzione della Marble Machine, una complessa serinette che utilizza sferette (in inglese \"marbles\", da cui il nome dello strumento) per suonare i vari elementi musicali presenti nel complesso.\nDa gennaio 2017 Martin Molin inizia la progettazione e costruzione della Marble Machine X, una evoluzione della prima Marble Machine, pubblicando ogni settimana un video su YouTube in cui mostra l'andamento della costruzione e i problemi affrontati."}
{"id": "6326284", "revid": "446353", "url": "https://it.wikipedia.org/wiki?curid=6326284", "title": "Defetari", "text": "I defetari erano dei libri contabili che enumeravano, per scopi fiscali, le terre date in concessione. Erano utilizzati in unione a degli elenchi, detti \"platee,\" nei quali erano riportati i villani/contadini che vivevano sulle terre date in concessione. I defetari sono di origine araba e facevano parte dei documenti dell'\"Ufficio del Riscontro\" fiscale e catastale. Questo sistema \"catastale\" era utilizzato dai normanni nell'Italia meridionale."}
{"id": "6326308", "revid": "287204", "url": "https://it.wikipedia.org/wiki?curid=6326308", "title": "Hefti", "text": ""}
{"id": "6326312", "revid": "729019", "url": "https://it.wikipedia.org/wiki?curid=6326312", "title": "Ciclismo ai Giochi della XVIII Olimpiade - Corsa in linea", "text": "La corsa in linea di ciclismo su strada dei Giochi della XVIII Olimpiade si svolse il 22 ottobre 1964 a Tokyo.\nLa gara era una prova in linea su un circuito di 24,354\u00a0km da percorrere 8 volte per un totale di 194,832\u00a0km."}
{"id": "6326318", "revid": "1573940", "url": "https://it.wikipedia.org/wiki?curid=6326318", "title": "Chiesa di San Giovanni Battista (Torri in Sabina)", "text": "La chiesa di San Giovanni Battista \u00e8 una chiesa cattolica situata nel centro storico di Torri in Sabina; deve il suo nome al patrono del paese, San Giovanni Battista.\nFu costruita nel 1440 e consacrata nel 1516. Essa conserva un manufatto del VI secolo riutilizzato come fonte battesimale, una tela di Vincenzo Camuccini (XIX secolo) raffigurante la \"Madonna del rifugio\", ed importanti tele di scuola umbra."}
{"id": "6326321", "revid": "6923", "url": "https://it.wikipedia.org/wiki?curid=6326321", "title": "Abdul Jamil Shah I di Pahang", "text": "Primi anni vita.\nConosciuto come Raja Jamil prima della sua ascesa al trono, era il figlio maggiore del primo sultano di Pahang Muhammad Shah e di sua moglie Mengindra Putri. Nel 1495 dopo l'abdicazione di suo zio, Ahmad Shah I e la proclamazione del cugino Raja Mansur, Raja Jamil assunse la responsabilit\u00e0 della tutela del giovane sultano. Successivamente un altro cugino, Mahmud Shah di Malacca lo nomin\u00f2 sultano e regn\u00f2 congiuntamente a Mansur I.\nRegno.\nAbdul Jamil Shah cur\u00f2 il restauro dei legami tra il Pahang e il sultanato di Malacca e, nel 1500, i due Stati collaborarono per sconfiggere il raja di Ligor che era stato incaricato dal Siam di attaccare il suo regno. Questo fu l'ultimo tentativo fatto dal Siam per invadere il Pahang. Nel 1511 il sultanato di Malacca venne conquistato dall'Impero portoghese. Mahmud Shah fugg\u00ec a Muar e poi nel Pahang dove fu calorosamente accolto da Abdul Jamil Shah. Mor\u00ec a Pekan un anno pi\u00f9 tardi e fu sepolto a Ziarat Raja Raden. Gli fu concesso il titolo postumo di \"Marhum Ziarat\"."}
{"id": "6326327", "revid": "599013", "url": "https://it.wikipedia.org/wiki?curid=6326327", "title": "Daryl Worley", "text": "Carriera.\nCarolina Panthers.\nAl college, Worley gioc\u00f2 a football alla West Virginia University dal 2013 al 2015. Fu scelto nel corso del terzo giro (77\u00ba assoluto) nel Draft NFL 2016 dai Carolina Panthers. Debutt\u00f2 come professionista nella sconfitta coi Denver Broncos del primo turno senza fare registrare alcuna statistica. La sua stagione da rookie si concluse con 88 tackle, un sack e un intercetto in 16 presenze, 11 delle quali come titolare.\nPhiladelphia Eagles.\nIl 9 marzo 2018, Worley fu scambiato con i Philadelphia Eagles per Torrey Smith."}
{"id": "6326331", "revid": "869733", "url": "https://it.wikipedia.org/wiki?curid=6326331", "title": "Episodi di Ingovernabile (prima stagione)", "text": "La prima stagione della serie televisiva Ingovernabile, composta da 15 episodi, \u00e8 stata interamente pubblicata internazionalmente sul servizio video on demand Netflix il 24 marzo 2017."}
{"id": "6326332", "revid": "2160298", "url": "https://it.wikipedia.org/wiki?curid=6326332", "title": "Kevin Punter", "text": ""}
{"id": "6326333", "revid": "6923", "url": "https://it.wikipedia.org/wiki?curid=6326333", "title": "Mansur Shah I di Pahang", "text": "Primi anni di vita.\nConosciuto come Raja Mansur prima della sua ascesa al trono, era il figlio del secondo sultano di Pahang Ahmad Shah I e di una delle figlie del bendahara Tun Hamzah. Nel 1495 sal\u00ec al trono in giovanissima et\u00e0 dopo l'abdicazione del padre che si era ritirato per dedicarsi alla religione. Per i primi anni regn\u00f2 congiuntamente al cugino Abdul Jamil Shah I e assunse il pieno controllo solo nel 1512 con la morte di quest'ultimo.\nRegno.\nEssendo il Pahang uno stato vassallo del sultanato di Malacca, i portoghesi che lo avevano conquistato chiesero un tributo annuale al Pahang. Il rifiuto di Mansur Shah di pagare port\u00f2 a una guerra aperta tra il sultanato e gli europei.\nNel 1519 Mansur Shah fu ucciso dal suo hulubalang (capo militare) per aver commesso adulterio con una delle sue matrigne."}
{"id": "6326335", "revid": "1354930", "url": "https://it.wikipedia.org/wiki?curid=6326335", "title": "Giro del Piemonte 1958", "text": "Il Giro del Piemonte 1958, quarantanovesima edizione della corsa, si svolse il 22 giugno 1958 su un percorso di 242\u00a0km. La vittoria fu appannaggio dell'italiano Nino Defilippis, che complet\u00f2 il percorso in 5h53'00\", precedendo i connazionali Alessandro Fantini ed Arrigo Padovan.\nSul traguardo di Torino 67 ciclisti, su 103 partiti dalla medesima localit\u00e0, portarono a termine la competizione. "}
{"id": "6326339", "revid": "729019", "url": "https://it.wikipedia.org/wiki?curid=6326339", "title": "Aviosuperficie Montagnana", "text": "L'aviosuperficie Montagnana \u00e8 un'aviosuperficie italiana situata a Montagnana in provincia di Padova. \u00c8 intitolata a Gianlino Baschirotto.\nStoria.\nLa struttura \u00e8 nata nel 1986 con il nome di Associazione Aeronautica Citt\u00e0 di Montagnana. Era presente una pista in erba lunga 600 metri e un hangar. Nel 1997 ha ospitato le Frecce Tricolori.\nStruttura.\nDopo varie trasformazioni, l'aviosuperficie, oggi ha una lunghezza di 1300 metri, 12 hangar, una \"club house\" e un piccolo museo. Inoltre ospita una scuola di volo e una di paracadutismo.\nMuseo.\nPresso la struttura, sono presenti alcuni velivoli dell'Aeronautica Militare, tra cui l'F-104 Starfighter, il Lockheed T-33 Shooting Star, il G.91R, l'Aermacchi MB-326 e il Fokker F27."}
{"id": "6326388", "revid": "486946", "url": "https://it.wikipedia.org/wiki?curid=6326388", "title": "\u02bfilm al-\u1e24urouf", "text": ""}
{"id": "6326390", "revid": "6923", "url": "https://it.wikipedia.org/wiki?curid=6326390", "title": "Mahmud Shah di Pahang", "text": "Primi anni di vita.\nConosciuto come Raja Muzaffar prima della sua ascesa al trono, era il figlio minore del primo sultano di Pahang Muhammad Shah e di sua moglie Mengindra Putri. Spos\u00f2 la cugina Raja Putri Olah binti al-Marhum Sultan Ahmad, figlia del secondo sultano di Pahang, e a Bintan nel 1519 Raja Khadija al-binti Marhum Sultan Mahmud Shah, figlia dell'ultimo sultano di Malacca. Da loro ebbe quattro figli, due maschi e due femmine.\nRegno.\nDurante il regno di Mansur Shah I scoppi\u00f2 una guerra aperta tra il Pahang e l'Impero portoghese che prosegu\u00ec con il nuovo sovrano. Egli fu personalmente coinvolto nello scontro con i portoghesi in alleanza con il deposto Mahmud Shah di Malacca, suo suocero. Assistette le forze alleate negli attacchi contro la spedizione portoghese nello stretto di Malacca e sconfisse le truppe di terra sbarcate.\nNel 1522 un'unit\u00e0 portoghese tent\u00f2 un'incursione nel Pahang ma venne eliminata dai soldati del sultanato. In collaborazione con le forze della Malacca, il Pahang riusc\u00ec a sconfiggere i portoghesi nella battaglia del fiume Muar. Nel 1523 scatt\u00f2 la rappresaglia portoghese che vide Alfonso de Souza attaccare il Pahang, uccidere cinquemila malesi e ridurne un gran numero in schiavit\u00f9. Anni dopo, nel 1526, il sultanato si vendic\u00f2 con l'invio di duemila soldati in aiuto alle forze alleate rifugiatesi a Bintan per sfuggire a Pedro Mascarenhas.\nMahmud Shah mor\u00ec nel 1530 e gli succedette Raja Jainad, suo figlio primogenito. Gli fu concesso il titolo postumo di \"Marhum di Hilir\"."}
{"id": "6326391", "revid": "322321", "url": "https://it.wikipedia.org/wiki?curid=6326391", "title": "Giuseppe Satriano", "text": "Biografia.\nNasce a Brindisi, citt\u00e0 capoluogo di provincia e sede arcivescovile, l'8 settembre 1960.\nFormazione e ministero sacerdotale.\nDopo la maturit\u00e0 scientifica, entra nel seminario regionale di Molfetta.\nIl 19 aprile 1984 \u00e8 ordinato diacono dall'arcivescovo di Brindisi-Ostuni Settimio Todisco, che il 28 settembre 1985 lo ordina anche presbitero.\nRientrato in Italia dopo tre anni di missione \"fidei donum\" a Laisamis nella diocesi di Marsabit in Kenya, nel 2001 \u00e8 nominato rettore del seminario diocesano, incarico che mantiene fino al 2003 quando \u00e8 nominato vicario generale dell'arcidiocesi di Brindisi-Ostuni e vicario episcopale per il clero e la vita consacrata.\nNel 2005 consegue il baccalaureato e poi nel 2012, presso il Pontificio ateneo Regina Apostolorum di Roma, la licenza in bioetica.\nMinistero episcopale.\nIl 15 luglio 2014 papa Francesco lo nomina arcivescovo di Rossano-Cariati; succede a Santo Marcian\u00f2, precedentemente nominato ordinario militare in Italia. Il successivo 3 ottobre riceve l'ordinazione episcopale, nella cattedrale di Brindisi, dal cardinale Salvatore De Giorgi, arcivescovo emerito di Palermo, coconsacranti Domenico Caliandro e Rocco Talucci, rispettivamente arcivescovo e arcivescovo emerito di Brindisi-Ostuni. Il 26 ottobre 2014 prende possesso canonico dell'arcidiocesi.\nIl 9 gennaio 2016 torna a Laisamis per consacrare una chiesa costruita con i fondi raccolti cinque anni prima nell'arcidiocesi brindisina.\nIl 29 ottobre 2020 papa Francesco lo nomina arcivescovo metropolita di Bari-Bitonto; succede a Francesco Cacucci, dimessosi per raggiunti limiti d'et\u00e0. Il 25 gennaio 2021 prende possesso dell'arcidiocesi.\nRimane amministratore apostolico di Rossano-Cariati dal 21 dicembre 2020 al 12 giugno 2021, giorno dell'ingresso del successore Maurizio Aloise.\nIl 26 maggio 2021 la Conferenza Episcopale Italiana, riunita in Assemblea generale, lo elegge presidente della Commissione episcopale per l'evangelizzazione dei popoli e la cooperazione tra le Chiese.\nIl 29 giugno seguente, nella basilica di San Pietro in Vaticano, riceve dal papa il pallio, che gli viene imposto il 12 settembre seguente dal nunzio apostolico in Italia Emil Paul Tscherrig.\nGenealogia episcopale.\nLa genealogia episcopale \u00e8:"}
{"id": "6326396", "revid": "1543377", "url": "https://it.wikipedia.org/wiki?curid=6326396", "title": "West Australian Symphony Orchestra", "text": "La West Australian Symphony Orchestra (WASO) \u00e8 un'orchestra sinfonica australiana con sede a Perth, in Australia Occidentale. La sua principale sede di concerti \u00e8 la Concert Hall di Perth. La WASO d\u00e0 anche concerti al Mandurah Performing Arts Centre. A partire dal marzo 2012 la WASO ha una lista di 79 musicisti a tempo pieno. L'orchestra ha come affiliato il Coro WASO. La WASO presenta attualmente oltre 170 spettacoli all'anno in tutto lo stato.\nStoria.\nNell'inverno del 1921 furono pubblicizzati sul giornale locale concerti settimanali da parte di una certa Perth Symphony Orchestra, diretta da Harold Betteridge e guidata da Lionel Hart, ma la vita di questo gruppo fu breve. Nel 1928 molti musicisti professionisti che avevano sostenuto i film muti si trovarono senza lavoro e sotto la direzione di Harold Newton, formarono la Perth Symphony Orchestra. Il primo spettacolo di questo gruppo di musicisti professionisti fu dato nella Queens Hall del Regent Theatre. Nel 1930 l'orchestra non solo diede concerti nella Queens Hall, ma present\u00f2 anche dieci concerti in abbonamento in Municipio. Molti di questi concerti furono trasmessi sulla stazione radio 6WF.\nNel 1932 \u00e8 stata fondata la Australian Broadcasting Commission e parte del suo atto costitutivo era previsto di realizzare orchestre radiofoniche in ciascuno Stato. In Australia Occidentale si form\u00f2 la Western Studio Orchestra di quindici suonatori, diretta da Nelson Burton. La Perth Symphony Orchestra, diretta da George Reid, stava dando regolarmente concerti nel Teatro di Sua Maest\u00e0.\nNel 1936 la ABC introdusse i Celebrity Subscription Concerts e furono ingaggiati artisti e direttori, molti da oltreoceano. I concerti vennero eseguiti inizialmente nel Teatro di Sua Maest\u00e0 e poi pi\u00f9 tardi nel Capitol Theatre e nella Winthrop Hall, presso l'Universit\u00e0 Australia Occidentale. La Western Studio Orchestra divent\u00f2 l'orchestra dei concerti di Perth e questa orchestra fu poi aumentata per i concerti di celebrit\u00e0 e divenne nota come la ABC (Perth) Symphony Orchestra. Nel 1937 le lettere \"ABC\" furono eliminate dal titolo e l'orchestra, ancora una volta, fu conosciuta come la Perth Symphony Orchestra.\nNel 1950 il governo dell'epoca, con altri organi comunali, mise insieme i fondi a disposizione di una sovvenzione alla ABC Orchestra. Entro la fine dello stesso anno, nacque la West Australian Symphony Orchestra, che vantava una quarantina di membri permanenti. Nel 1997 la ABC cedette tutte le orchestre ABC del dipartimento Concerti della ABC in tante societ\u00e0 controllate distinte, tra cui una societ\u00e0 di servizio denominata Symphony Australia. La West Australian Symphony fu costituita nel gennaio 1998. Dall'aziendalizzazione l'orchestra diversific\u00f2 le sue esecuzioni, ampliando la sua stagione estiva all'aperto e attingendo alla musica di molte parti della comunit\u00e0. Ha una collaborazione creativa con la West Australian Opera ed il West Australian Ballet.\nTra i direttori principali della WASO ci sono stati Henry Krips (1948\u20131971), Tibor Paul (1971\u20131973), David Measham (1974\u20131981) e Jorge Mester. Measham port\u00f2 l'orchestra nella sua prima tourn\u00e9e all'estero, a Singapore e al Festival di Sydney. Nel 1975, fu il fautore della stagione indoor inaugurale di tre Promenade Concerts, sul modello del Proms, come parte del Perth International Arts Festival. Measham ebbe anche il titolo di direttore ospite principale dal 1981 al 1986. Vladimir Verbitsky divent\u00f2 direttore principale ospite nel 1992 e direttore laureato nel 1997.\nMatthias Bamert fu direttore principale dal 2003 al 2006. Il suo contratto iniziale con WASO era fino al 2007, ma l'insoddisfazione per il suo incarico fece s\u00ec che l'orchestra pose fine al suo contratto con 18 mesi di anticipo, nel maggio 2006. Nel maggio 2007 WASO chiam\u00f2 Paul Daniel come suo direttore principale, in vigore dal gennaio 2009. Egli aveva fatto il suo debutto come direttore ospite della WASO nel 1995 e torn\u00f2 nel mese di aprile 2006. Nel novembre 2010, la WASO annunci\u00f2 l'estensione del contratto di Daniel come direttore principale fino a dicembre del 2013, momento in cui il suo mandato si sarebbe concluso. Nel maggio 2012, la WASO annunci\u00f2 la nomina di Asher Fisch, come suo ultimo direttore principale, dal 1\u00ba gennaio 2014, con un contratto iniziale di 3 anni.\nPremi e nomination.\nAPRA-AMC Art Music Awards.\nGli APRA-AMC Art Music Awards (precedentemente Classical Music Awards) sono presentati ogni anno dall'Australasian Performing Right Association (APRA), dall'Australasian Mechanical Copyright Owners Society (AMCOS) e dall'Australian Music Centre (AMC) dal 2002. Essi \"onorano i risultati di compositori, artisti e specialisti del settore nel genere classico contemporaneo \"."}
{"id": "6326402", "revid": "767487", "url": "https://it.wikipedia.org/wiki?curid=6326402", "title": "L'uomo dal pugno d'oro", "text": "L'uomo dal pugno d'oro (\"El hombre del pu\u00f1o de oro\") \u00e8 un film del 1967 diretto da Jaime Jes\u00fas Balc\u00e1zar.\nTrama.\nUn investigatore privato viene coinvolto da una donna dal comportamento ambiguo ad indagare sulla banda di Krasna, noto trafficante di diamanti."}
{"id": "6326406", "revid": "231558", "url": "https://it.wikipedia.org/wiki?curid=6326406", "title": "Marongiu", "text": ""}
{"id": "6326407", "revid": "6923", "url": "https://it.wikipedia.org/wiki?curid=6326407", "title": "Muzaffar Shah di Pahang", "text": "Primi anni di vita.\nConosciuto come Raja Jainad prima della sua ascesa al trono, era il figlio maggiore del quinto sultano di Pahang Mahmud Shah e della sua prima moglie Raja Putri Olah binti al-Marhum Sultan Ahmad.\nRegno.\nMuzaffar Shah venne ucciso a Pekan nel 1540 da Khoja Zainal, capo di una delegazione del Brunei, per aver commesso adulterio con sua moglie. Gli succedette il fratello minore Raja Ismail. Gli fu concesso il titolo postumo di \"Marhum Tengah\"."}
{"id": "6326408", "revid": "1281965", "url": "https://it.wikipedia.org/wiki?curid=6326408", "title": "Parco Robert Baden Powell", "text": ""}
{"id": "6326409", "revid": "1573940", "url": "https://it.wikipedia.org/wiki?curid=6326409", "title": "Kerivoula furva", "text": "Kerivoula furva () \u00e8 un pipistrello della famiglia dei Vespertilionidi diffuso nell'Ecozona orientale.\nDescrizione.\nDimensioni.\nPipistrello di piccole dimensioni, con la lunghezza dell'avambraccio tra 30,9 e 37,5\u00a0mm, la lunghezza delle orecchie tra 14,3 e 15,2\u00a0mm, la lunghezza del piede tra 6,3\u00a0mm e 9,3\u00a0mm e un peso fino a 7\u00a0g.\nAspetto.\nLe parti dorsali variano dal bruno-nerastro al grigio-nerastro, mentre le parti ventrali sono bruno-grigiastre con la base dei peli marrone scura. Alcuni individui hanno i peli ventrali con la punta grigiastra. Le orecchie sono a forma di imbuto, sono chiare con i margini scuri, il trago \u00e8 lungo, appuntito e con l'estremit\u00e0 leggermente piegata in avanti. Alla base dei pollici \u00e8 presente un cuscinetto carnoso ovale. Le membrane alari sono attaccate posteriormente alla base del primo dito. La coda \u00e8 lunga ed inclusa completamente nell'ampio uropatagio.\nEcolocazione.\nEmette ultrasuoni ad alto ciclo di lavoro sotto forma di impulsi di breve durata e frequenza massima di 182,4-222,1\u00a0kHz.\nBiologia.\nComportamento.\nSi rifugia negli internodi delle canne di bamb\u00f9 ed all'interno di foglie di banano arrotolate solitariamente o in piccole colonie di 2-10 individui.\nAlimentazione.\nSi nutre di ragni e blatte.\nRiproduzione.\nFemmine gravide sono state osservate da met\u00e0 aprile a met\u00e0 maggio e altre che allattavano tra met\u00e0 maggio e i primi di luglio.\nDistribuzione e habitat.\nQuesta specie \u00e8 diffusa sulle isole di Taiwan, Hainan, nelle province cinesi del Guangdong, Chongqing, Fujian, Guangxi, Hunan, Jiangxi, Yunnan, nel Myanmar settentrionale e nello stato indiano del Meghalaya. Probabilmente \u00e8 presente anche nelle province cinesi del Guizhou e dello Sichuan.\nVive nelle foreste sempreverdi a foglia larga fino a 1.800 metri di altitudine.\nTassonomia.\nGli individui di questa nuova specie sono stati considerati in precedenza membri della specie \"K.hardwickii\".\nStato di conservazione.\nQuesta specie, essendo stata scoperta solo recentemente, non \u00e8 stata sottoposta ancora a nessun criterio di conservazione."}
{"id": "6326416", "revid": "6923", "url": "https://it.wikipedia.org/wiki?curid=6326416", "title": "Zainal Abidin Shah di Pahang", "text": "Primi anni di vita.\nConosciuto come Raja Ismail prima della sua ascesa al trono, era il figlio maggiore del quinto sultano di Pahang Mahmud Shah e della sua prima moglie Raja Putri Olah binti al-Marhum Sultan Ahmad. Zainal Abidin Shah spos\u00f2 in prime nozze Raja Putri Dewi, figlia di Mahmud Shah di Malacca e di Putri Unang Kemuning, figlia maggiore del sultano Mansur di Kelantan. In seconde nozze spos\u00f2 Tun Kamala, figlia del bendahara Sri Buwana.\nRegno.\nDopo la scomparsa di Mahmud Shah di Malacca avvenuta nel 1528, il Pahang sostenne suo figlio Alauddin Riayat Shah II nel fondare il sultanato di Johor e nel suo tentativo di espellere i portoghesi dalla penisola malese. Vennero tentate due incursioni, nel 1547 a Muar e nel 1551 a Malacca. Tuttavia, di fronte alle migliori armi portoghesi e alle superiori navi da guerra, le forze di Pahang e Johor furono costrette a ritirarsi in entrambe le occasioni.\nEbbe due figli e due figlie dalla sua moglie regale e altri diciotto da mogli minori e concubine.\nMorte.\nMor\u00ec nel 1555 e gli succedette il figlio maggiore Raja Mansur. Gli fu concesso il titolo postumo di \"Marhum di Bukit\"."}
{"id": "6326434", "revid": "640277", "url": "https://it.wikipedia.org/wiki?curid=6326434", "title": "I 4+4 di Nora Orlandi", "text": ""}
{"id": "6326435", "revid": "1573940", "url": "https://it.wikipedia.org/wiki?curid=6326435", "title": "Dinarolacerta montenegrina", "text": "La lucertola di Prokletije (Dinarolacerta montenegrina ) \u00e8 un rettile squamato appartenente alla famiglia dei Lacertidi.\nDescrizione.\nRispetto ai suoi parenti pi\u00f9 prossimi, la lucertola di Prokletije \u00e8 leggermente pi\u00f9 piccola, con corpo lungo al massimo 6-6,5 cm, e anche le zampe sono pi\u00f9 corte. Il dorso \u00e8 appiattito e generalmente di colori poco vistosi, come grigio o verde oliva, con piccole macchie scure disposte su 1-2 file longitudinali poco fitte. Sui fianchi \u00e8 spesso visibile un motivo reticolato scuro. Le parti inferiori sono biancastre, senza marcature. Ha una lunghezza totale di 15-18 cm.\nBiologia.\nLa lucertola di Prokletije \u00e8 stata scorporata dalla lucertola di Mosor nel 2007 in seguito a nuove scoperte genetiche e descritta come una specie a s\u00e9 stante, diffusa nella regione sud-orientale dell'areale di distribuzione. Della sua biologia non sappiamo ancora quasi nulla: gli accoppiamenti avvengono probabilmente a partire da maggio, dopo il letargo invernale, la deposizione delle uova da giugno.\nDistribuzione e habitat.\nSpecie endemica del massiccio montuoso del Prokletije, situato nel sud-est del Montenegro e nei territori limitrofi dell'Albania settentrionale, in particolare sulla cima del Debeza, a 1500-1700 m. Qui gli animali vivono su ghiaioni o pendii rocciosi ed erbosi, punteggiati da pini sparsi."}
{"id": "6326436", "revid": "287204", "url": "https://it.wikipedia.org/wiki?curid=6326436", "title": "Giornata mondiale del teatro", "text": "La giornata mondiale del teatro, istituita dall'Istituto Internazionale del Teatro a sostegno delle arti di scena, si celebra a partire dal 1962 il 27 marzo di ogni anno.\nStoria.\nLa giornata mondiale del teatro fu istituita nel 1961 a Vienna nel corso del IX Congresso mondiale dell'Istituto Internazionale del Teatro (\"International Theatre Institute\", acronimo: ITI) su proposta del drammaturgo finlandese Arvi Kivimaa. L'ITI \u00e8 una organizzazione internazionale non governativa, avente sede a Parigi e Shanghai, fondata a Praga nel 1948 dall'UNESCO e da illustri personalit\u00e0 delle arti di scena. La giornata mondiale del teatro si celebra dal 27 marzo 1962, dai vari centri nazionali dell'ITI; la prima di queste giornate fu celebrata il 27 marzo 1962 su iniziativa di Jean Cocteau. In questa giornata, una eminente personalit\u00e0 delle arti di scena espone, su invito dell'ITI, le sue riflessioni riguardanti il teatro e la cultura della pace.\nL\u2019attrice Premio Oscar Helen Mirren \u00e8 l\u2019autrice del Messaggio della Giornata Mondiale del Teatro 2021 che, promossa dall\u2019International Theatre Institute \u2013 Unesco, si celebra sabato 27 marzo. Ogni anno, nei teatri e nei centri culturali di tutto il mondo, risuona infatti un unico messaggio, affidato a una personalit\u00e0 della cultura mondiale per testimoniare le riflessioni vive sul tema del teatro e della cultura della pace."}
{"id": "6326437", "revid": "339392", "url": "https://it.wikipedia.org/wiki?curid=6326437", "title": "4+4 di Nora Orlandi", "text": ""}
{"id": "6326440", "revid": "1568601", "url": "https://it.wikipedia.org/wiki?curid=6326440", "title": "Monte Baden-Powell", "text": "Il monte Baden-Powell (inglese: \"Mount Baden-Powell\") \u00e8 un rilievo montuoso della California, sud-ovest degli Stati Uniti d'America, situato all'interno dei confini della contea di Los Angeles. Nel 1931 il monte \u00e8 stato dedicato al fondatore del Movimento Scout, il Lord britannico Robert Baden-Powell, I Barone di Gilwell per il quale, nel 1957, \u00e8 stata posta dai Boy Scouts of America una targa sulla sommit\u00e0 del monte. Prima di questa dedica era conosciuto come Gemello Est (inglese: \"East Twin\") e Pelato Nord (inglese: \"North Baldy\").\nCon i suoi 2.867 metri d'altitudine dal livello del mare, il monte Baden-Powell \u00e8 una delle vette pi\u00f9 alte della catena montuosa San Gabriel."}
{"id": "6326452", "revid": "31886", "url": "https://it.wikipedia.org/wiki?curid=6326452", "title": "Elios Toschi", "text": "Biografia.\nElios Toschi era nato ad Ancona il 25 aprile 1908 da Pericle e Delia Togni. A 16 anni entr\u00f2 all'Accademia Navale di Livorno, dove segu\u00ec cinque anni di corsi scientifico-marinareschi fino alla nomina ad Ufficiale. Tre anni pi\u00f9 tardi si laure\u00f2 in ingegneria navale all'Universit\u00e0 di Genova.\nRipresa l'attivit\u00e0 di Ufficiale del Genio Navale, venne imbarcato su diversi sommergibili. Nel 1935, al tempo della Guerra d'Etiopia, svilupp\u00f2 insieme al Capitano Teseo Tesei, in seguito a studi e ricerche sui mezzi d'assalto subacquei, il Siluro a Lenta Corsa (conosciuto anche come \"maiale\"). Quest'ultimo era una rielaborazione del progetto \"Mignatta\" di Rossetti e Paolucci.\nNell'agosto 1940 venne imbarcato sulla torpediniera \"Calipso\" diretta ad Alessandria d'Egitto per la missione G.A.1, che fin\u00ec con l'affondamento del sommergibile \"Iride\" e della nave d'appoggio \"Monte Gargano,\" e la perdita di diversi uomini degli equipaggi.\nIl 21 settembre 1940 il sommergibile \"Gondar\" al comando del Tenente di Vascello Francesco Brunetti salp\u00f2 da La Spezia verso Alessandria d'Egitto per la Missione G.A.2, con a bordo sei operatori di SLC, che si concluse, dopo svariate ore di lotta, con l'affondamento del Gondar da parte degli aerosiluranti britannici. Tutto l'equipaggio fu catturato.\nElios Toschi non ebbe mai modo di utilizzare i suoi ordigni in alcuna azione bellica.\nDopo esser stato catturato, Toschi fu tenuto in un campo di prigionia inglese nei pressi di Alessandria d'Egitto, poi venne trasferito in una prigione sul canale di Suez, dove rimase per alcuni mesi.\nIn seguito venne imbarcato sulla nave \"Rajula\" a Suez, diretta a Bombay. Sul treno che lo trasferiva dal porto di Bombay al campo di Yol, egli evase insieme al suo amico e collega Camillo Milesi. Insieme trovano un'auto disposta a trasferire loro fino alla colonia portoghese di Daman e Diu, ma alla frontiera vennero trovati da soldati inglesi e vennero rimandati al campo di Yol. Fugg\u00ec una seconda volta e riusc\u00ec a rifugiarsi a Goa, altro possedimento portoghese. Nel 1968 pubblic\u00f2 il libro \"In fuga oltre l'Himalaya\", Edizioni \"Il Borghese\"."}
{"id": "6326459", "revid": "404449", "url": "https://it.wikipedia.org/wiki?curid=6326459", "title": "Pio Fantoni", "text": "Biografia.\nPreso l'abito talare dopo aver studiato dai gesuiti, si laure\u00f2 in matematica a Bologna nel 1746, sotto la guida di Vincenzo Riccati.\nLa Repubblica di Venezia lo incaric\u00f2 di ispezionare la regimazione idraulica delle valli del Brenta, del Piave e del Bacchiglione. Il suo nome \u00e8 tuttavia legato alle opere di bonifica attuate in Toscana dal granduca Pietro Leopoldo di Lorena: suoi numerosi studi idraulici sul padule di Bientina, sull'Ombrone, le paludi di Grosseto e il lago di Castiglione della Pescaia, sul canale dei Navicelli di Pisa e sulla Valdichiana. Fu rivale di Leonardo Ximenes."}
{"id": "6326460", "revid": "1543377", "url": "https://it.wikipedia.org/wiki?curid=6326460", "title": "Classe Shinyo", "text": "I motoscafi classe Shinyo () erano piccole imbarcazioni giapponesi specificamente progettate per compiere missioni suicide durante le ultime fasi della seconda guerra mondiale.\nContesto.\nVerso la fine del 1943 la situazione delle forze armate giapponesi si stava deteriorando in favore degli Alleati. Considerando ormai inevitabile il loro l'arrivo a ridosso delle coste giapponesi i comandi nipponici decisero di sviluppare una serie di mezzi da usare come extrema ratio: i kamikaze per l'aviazione, siluri Kaiten e motoscafi Shinyo per la marina.\nSviluppo.\nL'idea era di sviluppare piccole imbarcazioni governabili da un solo uomo con motore fuoribordo che potessero trasportare una carica esplosiva nello scafo. Poich\u00e9 non erano disponibili motori fuoribordo che potessero essere prodotti in massa venne deciso di modificare il progetto con un motore entrobordo derivato dal campo automobilistico.\nNel 1937 gli ingegneri giapponesi studiarono lo scafo delle motosiluranti italiane, britanniche e statunitensi creando diversi modelli. Nel 1941 la barca, lunga 18 metri, era pronta e venne avviata la produzione in serie. Quando nel marzo del 1944 part\u00ec il programma di sviluppo della classe Shinyo vennero ripresi i progetti della motosilurante precedentemente costruita apportando alcune correzioni. Le dimensioni vennero diminuite di circa un mezzo.\nLa prima imbarcazione venne testata il 27 marzo 1944 non convincendo appieno poich\u00e9 la prua a bassa velocit\u00e0 era quasi sommersa dall'acqua e il riduttore di giri non poteva essere prodotto in massa. Inoltre i primi prototipi erano costruiti con lo scafo in ferro che avrebbe richiesto troppo tempo per essere prodotto; si pass\u00f2 quindi ad uno scafo in legno.\nAlla fine delle ostilit\u00e0 vennero prodotte unit\u00e0 di cui per l'Esercito e per la Marina. Le versioni per l'Esercito si differenziavano da quelle della Marina perch\u00e9 erano dotate di due bombe di profondit\u00e0 e non di due cariche esplosive installate a prua; perci\u00f2 non si trattavano di veri e propri \"barchini suicidi\" poich\u00e9 era data la possibilit\u00e0 al pilota di mettersi in salvo.\nImpiego Operativo.\nAddestramento.\nIl 1 agosto 1944 arrivarono alla Scuola Navale di Kawatana circa 400 ragazzi con una et\u00e0 media di 17 anni. Di questi 150 scelsero di prestare servizio nei barchini esplosivi. Malgrado fosse previsto un corso di tre mesi gli squadroni appena formati vennero rischierati rapidamente nel teatro del Pacifico.\nTecnica di attacco.\nPer portare efficacemente a termine un attacco mediante un barchino Shinyo era necessario centrare la murata della nave. Per i battelli in dotazione alla Marina era possibile saltare poco prima dell'impatto mentre in quelli dell'Esercito il pilota si doveva avvicinare alla nave bersaglio per lasciare cadere le bombe di profondit\u00e0 che erano impostate con un timer di 6 secondi. Durante quel lasco di tempo avrebbe dovuto eseguire una inversione ad U per allontanarsi dall'esplosione.\nRealmente nessuna tecnica consentiva al pilota di sopravvivere all'attacco.\nL'attivazione della carica poteva avvenire tramite tre modi diversi: elettricamente all'impatto, elettricamente in prossimit\u00e0 tramite un interruttore oppure manualmente. Il circuito era alimentato da una batteria che prima dell'attacco andava ad alimentare il circuito della miccia.\nAlcune imbarcazioni erano dotate di armamento ausiliario come razzi o mitragliatrici.\nEfficacia.\nI barchini esplosivi ottennero qualche discreto risultato nelle Filippine e ad Okinawa, dove ne vennero trasportati rispettivamente e 400 esemplari. Lo Stato Maggiore della Marina aveva calcolato una percentuale di riuscita del 10%. Il pericolo maggiore era dato dalla loro scarsa velocit\u00e0 (massimo 18 nodi) che le ponevano sotto l'incessante fuoco delle mitragliatrici Alleate.\nVersioni.\n\"Informazioni estratte dalla relazione della marina militare statunitense in Giappone (1945-1946)\"\nTipo 1.\nLa Tipo 1 venne testata la prima volta nel luglio 1944 per risolvere i problemi accorsi ai prototipi testati a marzo. Per ovviare al problema del riduttore di giri, il motore venne spostato pi\u00f9 avanti per consentire un collegamento diretto con l'elica. Per motivi di bilanciamento la carica esplosiva venne avanzata e fu installata una zavorra a poppa. La nuova configurazione consent\u00ec di accorciare la prua; la lunghezza complessiva si ridusse a .\nL'imbarcazione era motorizzata da un motore Toyota a 6 cilindri ed armata con una carica di di esplosivo Tipo 98 e da due razzi da . Da prua a poppa si estendeva un cavo tagliareti.\nIl posto di guida era provvisto oltre agli organi di comando, di una bussola magnetica e dei comandi di detonazione della carica.\nTipo 2.\nLa Tipo 2 venne sviluppata quasi parallelamente alla Tipo 1 dall'ingegnere civile Y. Otsu che lavorava presso il Centro di Ricerche Navali. Lo scopo era progettare una imbarcazione che assicurasse alte velocit\u00e0 con motore entrobordo di almeno 30 nodi.\nLa Tipo 2, lunga 6 metri con scafo in legno, era mossa da un motore Toyota da 68cv.\nDurante le prove per\u00f2 l'imbarcazione raggiunse solamente 18 nodi; il progetto venne quindi abbandonato\nTipo 5.\nPoich\u00e9 era necessario coordinare le operazioni dei barchini esplosivi venne sviluppata una versione della Tipo 1 come \"posto di comando\". Sulla nuova imbarcazione trovavano posto due motori e due uomini. Il primo prototipo venne testato nel settembre 1944 raggiungendo una velocit\u00e0 di 25 nodi.\nPer assolvere ai compiti di comando venne dotata di radio e di una mitragliatrice da per difesa\nTipo 6.\nUno dei limiti delle Tipo 1 era la scarsa velocit\u00e0 che andava a penalizzare gli attacchi durante le ore diurne. Le Tipo 6 dovevano superare questi limiti adottando una propulsione a getto che era gi\u00e0 in corso di sviluppo per Kaiten Tipo 2. La combustione avveniva tramite la combustione di gas formati da perossido di idrogeno, idrato di idrazina, gasolio e acqua.\nLo scafo era pressoch\u00e9 quello delle Tipo 1 con dei rinforzi sulla chiglia.\nDurante il primo test l'imbarcazione raggiunse i 50 nodi prima che un surriscaldamento alla camera di combustione ed una perdita di gas provocarono un incendio a bordo; poco dopo la Tipo 6 affond\u00f2.\nPer ovviare ai problemi accorsi durante le prove vennero progettate due nuove versioni delle Tipo 6: Mod.1 e Mod.2\nLa Tipo 6 Mod.1, lunga 7 metri, adottava una chiglia piatta. La camera di combustione venne raffreddata mediante acqua e le prestazioni salirono fino a raggiungere una velocit\u00e0 stimata di quasi 100 nodi. Durante i test per\u00f2 la barca, dopo aver raggiunto i 70 nodi, si ribalt\u00f2 e sub\u00ec gravi danni.\nIn risposta ai problemi di incontrollabilit\u00e0 la Mitsubishi progett\u00f2 una nuova versione, la Tipo 6 Mod.2, che era caratterizzata da una chiglia a \"V\" profonda e da piccole ali; anch'essa si dimostr\u00f2 inaffidabile e il progetto venne abbandonato\nTipo 7.\nI cantieri navali di Yokosuka lavoravano ad una barca motorizzata a razzo quasi contemporaneamente allo sviluppo delle Tipo 6 da parte della Mitsubishi. Sette motori a razzo, derivati da quelli utilizzati dalle bombe BAKA, vennero installati a poppa. Il pilota doveva accendere ogni razzo manualmente e singolarmente tramite un interruttore.\nDurante il collaudo, a una velocit\u00e0 di 60 nodi, la prua dell'imbarcazione fin\u00ec sotto un'onda; il progetto venne abbandonato\nTipo 8.\nLe Shinyo Tipo 8 erano una versione pi\u00f9 grande delle Tipo 5. La lunghezza sal\u00ec a 8 metri e trovavano ora posto 3 uomini di equipaggio. Le Tipo 8 erano motorizzate da tre motori Toyota e potevano raggiungere una velocit\u00e0 massima di . Non erano dotate di carica esplosiva ma di due siluri Tipo 2 e dei razzi da gi\u00e0 presenti nelle altre versioni"}
{"id": "6326466", "revid": "904696", "url": "https://it.wikipedia.org/wiki?curid=6326466", "title": "Eight Lines", "text": ""}
{"id": "6326468", "revid": "962319", "url": "https://it.wikipedia.org/wiki?curid=6326468", "title": "Linea South Shore", "text": "La linea South Shore \u00e8 una linea ferroviaria suburbana che serve l'area metropolitana di Chicago, collegando Chicago con South Bend, nello Stato dell'Indiana. \u00c8 gestita dalla Northern Indiana Commuter Transportation District o NICTD.\nStoria.\nLa linea venne costruita tra il 1901 e il 1908 dalla Chicago South Shore and South Bend Railroad ed operata inizialmente con vetture tranviarie; ci\u00f2 spiega perch\u00e9 numerose tratte della linea condividono il percorso con il traffico veicolare, come avviene in molte tranvie. Nel 1989, la linea and\u00f2 in bancarotta e la gestione del servizio passeggeri venne assunta dalla Northern Indiana Commuter Transportation District. Nel 2015, \u00e8 stato attivato il servizio espresso lungo linea."}
{"id": "6326505", "revid": "767487", "url": "https://it.wikipedia.org/wiki?curid=6326505", "title": "Maniac Cop 3 - Il distintivo del silenzio", "text": "Maniac Cop 3 - Il distintivo del silenzio (\"Maniac Cop III: Badge of Silence\") \u00e8 un film horror del 1992 diretto da William Lustig, terzo della serie del personaggio Maniac Cop.\nTrama.\nL'agente Matt Cordell giace in una bara, morto. Ma Houngan, uno sciamano vud\u00f9, lo riporta in vita attraverso un rito, poich\u00e9 lo spirito del poliziotto non ha ancora trovato pace. Cordell viene a sapere che Katie Sullivan, una poliziotta ingiustamente dipinta come violenta da una coppia di reporter disonesti, \u00e8 in coma dopo un'operazione di polizia finita male. Quando scopre che l'ospedale dov'\u00e8 ricoverata sta pensando di staccarle la spina, Cordell decide di intervenire per evitarlo, e finisce per uccidere due medici e i due reporter. L'investigatore Sean McKinney e la dottoressa Susan Fowler cominciano a indagare sui quattro omicidi."}
{"id": "6326508", "revid": "1543377", "url": "https://it.wikipedia.org/wiki?curid=6326508", "title": "Frame Arms", "text": " \u00e8 una linea di modellini di Kotobukiya, da cui sono stati tratti un manga serializzato sul \"Comp Ace\" di Kadokawa Shoten tra il 2016 e il 2017 e una serie televisiva anime, coprodotta da Zexcs e Studio A-Cat, trasmessa in Giappone dal 3 aprile al 19 giugno 2017.\nMedia.\nManga.\nUn adattamento manga di Tsuneo Tsuneishi, intitolato , \u00e8 stato serializzato sulla rivista \"Comp Ace\" di Kadokawa Shoten tra il 26 dicembre 2016 e il 25 novembre 2017. Un volume \"tank\u014dbon\" \u00e8 stato pubblicato il 10 aprile 2017.\nAnime.\nAnnunciato il 25 novembre 2016 da Kotobukiya all'evento Anime Festival Asia Singapore, un adattamento anime, intitolato e diretto da Keiichir\u014d Kawaguchi presso Zexcs e Studio A-Cat, \u00e8 andato in onda dal 3 aprile al 19 giugno 2017. La composizione della serie \u00e8 stata affidata a Deko Akao, mentre la colonna sonora \u00e8 stata composta da Keigo Hoashi e Kakeru Ishihama. Le sigle di apertura e chiusura sono rispettivamente \"Tiny Tiny\" di Rie Murakawa e \"Fullscratch Love\" delle FA Girls. In varie parti del mondo gli episodi sono stati trasmessi in streaming in simulcast da Anime Network; in particolare, in America del Nord i diritti sono stati acquistati da Sentai Filmworks."}
{"id": "6326510", "revid": "619191", "url": "https://it.wikipedia.org/wiki?curid=6326510", "title": "Frame Arms Girl", "text": ""}
{"id": "6326512", "revid": "86813421", "url": "https://it.wikipedia.org/wiki?curid=6326512", "title": "Divinit\u00e0 mesopotamica", "text": ""}
{"id": "6326514", "revid": "1346043", "url": "https://it.wikipedia.org/wiki?curid=6326514", "title": "Pawn", "text": ""}
{"id": "6326518", "revid": "599013", "url": "https://it.wikipedia.org/wiki?curid=6326518", "title": "Pablo Calandria", "text": "Caratteristiche tecniche.\n\u00c8 un attaccante."}
{"id": "6326524", "revid": "729019", "url": "https://it.wikipedia.org/wiki?curid=6326524", "title": "Somua MCL", "text": "Il Somua MCL era un trattore d'artiglieria e veicolo da recupero semicingolato per carri armati francese, impiegato durante la seconda guerra mondiale.\nStoria.\nTrattore d'artiglieria.\nL'azienda SOMUA, forte del successo ottenuto con il trattore medio Somua MCG per il pezzo Schneider 155 mm C Mle. 1917 e Schneider 105 mm L Mle 1936, present\u00f2 nel settembre 1934 un prototipo di trattore per il traino del pi\u00f9 pesante pezzo da 155 mm L Mle 1917 GPF, derivato da tale progetto e denominato \"CG\", \"CG 5\", \"CL 5\" ed infine \"M22 CL 5\": la sigla M22 si riferiva al motore da 80 hp, l'identificativo 5 invece, secondo la denominazione aziendale adottata poi anche sul MCG, indicava i mezzi ad attacco diretto con cassone telonato (mentre il numero 11 indicava il trattore con attacco a semirimorchio con ralla). Nel 1935 vennero sviluppate due versioni: \nIl \"MCL 11\" venne testato dall'Arm\u00e9e de terre nel 1937 ma non venne acquisito e rimase a livello di prototipo. Le prestazioni del \"MCL 5 tracteur\" vennero giudicate molto inferiori a quelle del trattore ruotato 6\u00d76 Laffly S35T, cos\u00ec il primo lotto di 15 esemplari rimase senza seguito e venne utilizzato per equipaggiare un solo gruppo da 155 GPF (12 mezzi).\nRecupero carri.\nIl prototipo \"M22 CL 5\" gi\u00e0 nel 1935 venne acquisito dalle forze corazzate francesi, come capostipite di una versione pi\u00f9 duratura e prolifica di quella d'artiglieria.\nAlla vigilia della guerra, il recupero dei carri era affidato, in ogni battaglione di carri leggeri, a 3 Laffly S45T ed un Berliet GPE 4, mentre i battaglioni di carri pesanti Char B1 e medi Somua S35 erano dotati rispettivamente di 3 \"MCL\" con 3 rimorchi da 30\u00a0t e 2 \"MCL\" con 2 rimorchi da 20\u00a0t; mentre si continuava a rimorchiare i carri leggeri direttamente sui propri cingoli, per i carri medi e pesanti si doveva ricorrere al trasporto su appositi rimorchi, almeno fino all'entrata in servizio del potente Latil M4 TX.\nTecnica.\nIl \"MCG\" basato sul telaio semicingolato del Somua MCG, modificato principalmente nella trazione e nel motore. Il treno di rotolamento Citro\u00ebn-K\u00e9gresse originale (con ruota motrice anteriore, ruota folle posteriore, 4 rulli portanti e rullo reggicingolo) venne giudicato troppo fragile per un veicolo di tale massa: fin dal 1935 venne impiegato un cingolo con maglie metalliche con pattini in gomma, unite da perni in acciaio cementato. Il peso aumentato di tale cingolo impose la sostituzione del rullo reggicingolo superiore singolo con bilanciere dotato di due rulli.\nIl primo prototipo del mezzo montava il Somua M22 bi-blocco, 4 cilindri 115\u00d7150\u00a0mm, da 6.250 cm\u00b3, erogante 80\u00a0hp a 2.000 giri al minuto. Tale propulsore venne ritenuto insufficiente, soprattutto per il traino del 155 GPF, cos\u00ec Somua riales\u00f2 i cilindri a 118 mm ed il nuovo motore da 90 hp, ridenominato M23 e montato sui \"MCL\" d'artiglieria e da recupero di serie.\nPer quanto riguarda la carrozzeria, la cabina del trattore da recupero carri era del tipo torpedo con montanti metallici, mentre quella del trattore d'artiglieria era completamente chiusa, in lamiera metallica. Il cassone posteriore era di tre tipi: \nDerivati tedeschi.\nDopo la resa della Francia nel 1940, molti \"Somua MCL\" e MCG di preda bellica furono immessi in servizio dalla Wehrmacht. Gli \"MCL\" in particolare vennero trasformati dalle officine del maggiore Alfred Becker in semicingolati blindati, denominati Sch\u00fctzenpanzerwagen S303(f). Questi ultimi furono utilizzati per ricoprire una quantit\u00e0 di ruoli nella 21. Panzer-Division, ricostituita dopo la sua completa distruzione in Nordafrica. I mezzi ricevettero le seguenti denominazioni tedesche:"}
{"id": "6326525", "revid": "1522738", "url": "https://it.wikipedia.org/wiki?curid=6326525", "title": "Frank Vandenbroucke (politico)", "text": "Gi\u00e0 vice primo ministro e ministro federale degli affari esteri dal 1994 al 1995 nel Governo Dehaene I, dal 2011 \u00e8 professore alla KU Leuven, all'Universit\u00e0 di Anversa e all'Universit\u00e0 di Amsterdam.\nIl 23 settembre 2011, ha annunciato il suo ritiro dalla vita politica attiva.\nBiografia.\nFormazione.\nProveniente da una famiglia di medici, il padre Jozu\u00eb Vandenbroucke (1914-1987) fu uno dei leader che discussero negli anni 60 per la scissione dell'Universit\u00e0 di Lovanio. Frank Vandenbroucke dopo aver militato in giovent\u00f9 nella Lega Rivoluzionaria dei Lavoratori, la sezione belga della quarta internazionale trotskista ha studiato dopo il normale percorso scolastico economia presso la Katholieke Universiteit Leuven dove si \u00e8 laureato nel 1978. Durante i suoi studi nel 1974 fu uno degli organizzatori di corsi sulla teoria economica marxista. Durante i suoi studi, ha iniziato la sua attivit\u00e0 politica come membro del consiglio comunale di Scherpenheuvel-Zichem. Dopo aver completato i suoi studi, \u00e8 stato assistente di ricerca presso il Centro per gli studi economici della K.U. Leuven tra il 1978 e il 1980. Dopo uno studio post-laurea in economia all'Universit\u00e0 di Cambridge dal 1980 al 1982, \u00e8 stato fino al 1985 membro dell'organizzazione studentesca del Partito Socialista.\nCarriera politica.\nNel 1985 viene eletto per la prima volta alla Camera dei rappresentanti e appartiene a questa camera fino al 1996 come rappresentante del SP. Durante questo periodo \u00e8 stato anche il successore di Karel Van Miert dal 1989 al 1994 alla presidenza del Partito Socialista Differente. Il successore come presidente del partito fu il precedente ministro degli Interni Louis Tobback.\nIl 23 gennaio 1994, \u00e8 nominato dal Primo ministro Jean-Luc Dehaene Vice Primo Ministro e Ministro degli Esteri nel suo governo. Mantiene queste due funzioni fino al 22 marzo 1995, quando si dimitte per l'affare Agusta, avendo ammesso di aver scoperto nel 1991 una somma di denaro nero di sei milioni di franchi belgi nei conti del suo partito, di cui era allora presidente. Questo denaro era su un conto della banca svizzera CODEP. Aveva quindi deciso di chiedere a \u00c9tienne Mang\u00e9 di bruciare le banconote, tuttavia, non ci sono prove che lo abbia fatto e non venne condannato per questo. Dopo aver lasciato il governo, \u00e8 stato fino al 1996 presidente del gruppo del Partito Socialista alla Camera dei rappresentanti.\nTra il 1996 e il 1999 ha completato altri studi presso la Facolt\u00e0 di studi sociali dell'Universit\u00e0 di Oxford.\nRitorno in politica e dimissioni da senatore.\nAl suo ritorno in politica, il 12 luglio 1999, \u00e8 stato nominato dal Primo Ministro Guy Verhofstadt Ministro degli affari sociali e delle pensioni nel suo primo governo. Nel secondo governo di Verhofstadt \u00e8 stato tra il 12 luglio 2003 e il 18 luglio 2004, Ministro del lavoro e delle pensioni.\nDopo aver lasciato il governo federale belga, \u00e8 stato nominato ministro del lavoro, dell'istruzione e dell'educazione dal ministro presidente fiammingo, Yves Leterme, nel governo regionale fiammingo. Ha fatto parte di questo governo tra il 2004 e il 2009 sotto il successore di Leterme Kris Peeters, temporaneamente come vice ministro presidente. \u00c8 stato anche membro del Parlamento fiammingo dal 2009 al 6 luglio 2010.\nPer i suoi meriti politici, Frank Vandenbroucke \u00e8 stato insignito del titolo onorifico di Ministro di Stato il 30 novembre 2009 insieme a Jos Chabert e Armand De Decker.\nNelle elezioni parlamentari del 13 giugno 2010, \u00e8 stato eletto membro del Senato.\nHa rassegnato le dimissioni da senatore il 1\u00ba ottobre 2011. Ha anche rassegnato le dimissioni da consigliere comunale di Scherpenheuvel-Zichem, in carica dal 1989 al 1996 e dal 2001 al 2011. Ha voluto dedicarsi di pi\u00f9 alla ricerca scientifica sulle politiche sociali e occupazionali.\nDocente universitario dal 2011.\nAlla fine del 2011, Vandenbroucke \u00e8 stato nominato professore alla Katholieke Universiteit Leuven. La sua ricerca si concentra sugli sviluppi sociali negli Stati membri dell'Unione europea. All'Universit\u00e0 di Anversa, \u00e8 stato il primo a detenere la cattedra Herman Deleeck presso il Centro per la politica sociale nel 2012. Dal 1\u00ba maggio 2011, \u00e8 professore ordinario presso la cattedra Joop den Uyl della Facolt\u00e0 di scienze sociali e comportamentali dell'Universit\u00e0 di Amsterdam (AVU), per la quale ha tenuto la sua conferenza il 7 giugno 2012. Nel 2015 \u00e8 diventato professore presso questa universit\u00e0, dove si concentrer\u00e0 sulla promozione della ricerca e sul dibattito sul significato sociale dell'Unione europea. Combina questa funzione con la sua cattedra all'Universit\u00e0 di Anversa ed \u00e8 anche affiliato con la KU Leuven. \u00c8 stato uno dei dodici esperti della Commissione per la riforma delle pensioni 2020-2040. Il governo Michel I ha elaborato la riforma delle pensioni sulla base della sua relazione finale. Da allora il comitato \u00e8 stato sostituito dal Consiglio accademico delle pensioni sotto la sua direzione."}
{"id": "6326527", "revid": "1272592", "url": "https://it.wikipedia.org/wiki?curid=6326527", "title": "Dube", "text": ""}
{"id": "6326528", "revid": "287204", "url": "https://it.wikipedia.org/wiki?curid=6326528", "title": "Odo van Maelcote", "text": "Biografia.\nOdo Van Maelcote era il figlio maggiore di Johannes Van Maelcote, professore di diritto canonico e civile presso l'Universit\u00e0 di Lovanio e di Marie Viron. Dopo il diploma di scuola superiore entr\u00f2 nel noviziato dei Gesuiti a Tournai il 12 febbraio 1590. Studi\u00f2 presso l'Universit\u00e0 di Douai, dove fu allievo di Fran\u00e7ois d'Aguilon. Nel 1607 pubblic\u00f2 a Bruxelles un piccolo trattato sull'astrolabio, che acquist\u00f2 una certa notoriet\u00e0 nel mondo della scienza. Su invito di Cristoforo Clavio fu invitato a Roma per insegnare al Collegio Romano (1608). Qui fu assistente di Christoph Grienberger. Nel 1610, le autorit\u00e0 della Chiesa chiesero a Grienberger, Clavio, Paolo Lembo e Van Maelcote il loro parere sui nuovi fenomeni osservati da Galileo con il suo telescopio. Grienberger aveva molta simpatia per la teoria del movimento delle stelle di Galileo. Galileo fu invitato dai matematici ad un banchetto presso il Collegio Romano, durante il quale Van Maelcote tenne un discorso in favore di Galileo dal titolo \"Nuntius Sidereus Collegii Romani\" (18 maggio 1611). Tuttavia ai tre scienziati fu ordinato da Claudio Acquaviva, preposito generale della Compagnia di Ges\u00f9, di difendere la visione aristotelica dell'universo. Nel 1611 Van Maelcote si trasfer\u00ec a Bruxelles. Dal dicembre 1612 al 1614 tenne una corrispondenza scientifica con Keplero. Tornato a Roma lavor\u00f2 presso l'Osservatorio del Collegio Romano. Mor\u00ec il 14 maggio 1615 a Roma all'et\u00e0 di 43 anni."}
{"id": "6326530", "revid": "599013", "url": "https://it.wikipedia.org/wiki?curid=6326530", "title": "Dub\u00e9", "text": ""}
{"id": "6326534", "revid": "1573940", "url": "https://it.wikipedia.org/wiki?curid=6326534", "title": "Callidula petavius", "text": "Callidula petavius () \u00e8 un lepidottero diurno appartenente alla famiglia Callidulidae, endemico dell'isola di Ambon e delle Molucche meridionali (Indonesia).\nDescrizione.\nAdulto.\nCapo.\nIl capo presenta dei \"ciuffi\" di scaglie piliformi. Gli occhi rivelano la presenza di minutissime setole interommatidiali; gli ocelli sono presenti ma ridotti; i \"chaetosemata\" sono ben sviluppati, con piccole scaglie inframmezzate alle setole sensoriali.\nNell'apparato boccale, i lobi piliferi sono presenti, come pure la spirotromba, quest'ultima ben sviluppata e priva di scaglie. I palpi mascellari sono ridotti. I palpi labiali sono trisegmentati e terminano con un organo di vom Rath ben definito.\nLe antenne sono filiformi e lievemente clavate; i sensilli tricoidei sono di lunghezza ridotta.\nTorace.\nIl processo ventrale della tegula risulta alquanto corto; gli anepisterni del mesotorace sono ben sviluppati. Il metascuto \u00e8 diviso in due sezioni.\nNelle zampe, le tibie sono munite di spine; l'epifisi \u00e8 presente e la formula degli speroni tibiali \u00e8 0-2-4, con gli speroni metatibiali intermedi pi\u00f9 corti di quelli apicali; nei protarsi, il IV tarsomero \u00e8 munito sulla superficie ventrale di una coppia di robuste spine apicali, mentre il distitarso ne \u00e8 privo; l'arolio \u00e8 ben sviluppato e i pulvilli sono divisi; le unghie sono semplici, prive di dentellatura.\nNel maschio manca un \"retinaculum\" sulla subcosta, mentre il \"frenulum\" \u00e8 presente in entrambi i sessi.\nNell'ala anteriore, R \u00e8 libera; Rs ed Rs sono unite, mentre Rs \u00e8 libera; M e CuA sono anch'esse libere, con M posizionata nettamente pi\u00f9 vicina a M che a M; la nervatura radio-mediale (r-m) \u00e8 lunga e sottile; CuP \u00e8 sostituita da una piega; la cellula discale \u00e8 aperta tra M ed M; 1A+2A \u00e8 priva di biforcazione alla base.\nSulla pagina superiore dell'ala anteriore, la colorazione di fondo \u00e8 un brunastro molto carico, alquanto uniforme, interrotto da una larga fascia obliqua di colore giallo-ocra, che dal terzo centrale della costa raggiunge la met\u00e0 posteriore del \"termen\"; ventralmente l'ala appare arancione, con la stessa fascia gialla visibile dorsalmente, che qui appare pi\u00f9 ristretta a livello della costa; l'ala \u00e8 punteggiata qui e l\u00e0 di scaglie nere e di piccole macchie discoidali bluastre. L'ala posteriore riprende su entrambe le superfici le colorazioni di fondo dell'anteriore, ma sulla pagina ventrale la tonalit\u00e0 si stinge ulteriormente in prossimit\u00e0 del \"termen\" e del margine anale.\nAddome.\nNell'addome non sono presenti organi timpanici; i bordi laterali del I tergite sono connessi anteriormente al II sternite attraverso uno sclerite tergosternale completo; i tergiti III-VI sono allargati; nel maschio, l'VIII sternite \u00e8 ridotto a un paio di bastoncelli.\nNell'apparato genitale maschile; le valve sono unite ventralmente rispetto alla \"juxta\"; non si osserva uno \"gnathos\" completo, mentre l\"'uncus\" appare ristretto nella parte distale, quasi a formare una sorta di uncino; l'edeago presenta un \"coecum penis\".\nNel genitale femminile, l\"'ostium bursae\" \u00e8 situato proprio in prossimit\u00e0 del margine anteriore arcuato dell'VIII sternite; le apofisi sono alquanto pronunciate; l'ovopositore appare appiattito e quadrilobato.\nUovo.\nL'uovo \u00e8 ellittico e lievemente appiattito.\nLarva.\nSul corpo della larva le setole primarie sono ben distribuite, ma quelle secondarie sono assenti.\nIl capo \u00e8 ipognato.\nNel torace, lo scudo dorsale (pronoto) \u00e8 ampio, con cinque paia di setole; nel protorace, le setole laterali L sono due, mentre soltanto una setola subdorsale (SD2) \u00e8 presente.\nAd ogni lato del primo segmento addominale si nota una ghiandola posta al di sotto della setola L2. Nei segmenti A1-A7 le due setole L sono distanziate una dall'altra, mentre appaiono ravvicinate in A8.\nCinque paia di corte pseudozampe sono presenti sui segmenti A3-A6 e A10, con uncini disposti a cerchio, in doppio ordine.\nPupa.\nLa pupa \u00e8 obtecta, con i segmenti A8-A10 fusi tra loro.\nNel torace, i profemori non sono esposti, mentre il secondo paio di zampe si spinge caudalmente pi\u00f9 avanti delle antenne.\nL'addome presenta solo due segmenti mobili; sui segmenti A2-A4 si osservano dei calli ambulacrali.\nIl cremaster \u00e8 costituito da una diecina di robuste setole ricurve.\nBiologia.\nGli adulti volano durante il giorno nel sottobosco.\nAlimentazione.\nNon si conoscono le piante nutrici per questa specie sebbene si ritenga in generale che le larve delle Callidulinae siano strettamente pteridofaghe, ossia si alimentino esclusivamente di foglie di felce.\nParassitoidismo.\nNon sono stati riportati fenomeni di parassitoidismo ai danni di queste larve.\nDistribuzione e habitat.\nIl taxon \u00e8 endemico dell'Indonesia, e pi\u00f9 in particolare dell'isola di Ambon e delle Molucche meridionali.\nL'habitat \u00e8 rappresentato dal sottobosco della foresta pluviale.\nTassonomia.\nCallidula petavius () - in Cramer, \"Uitl. Kapellen\" 4 (29-31): 145, tav. 365, figg. C, D - \"locus typicus\": Ambon (Indonesia).\nSottospecie.\nNon sono state individuate sottospecie.\nSinonimi.\nSono stati riportati i seguenti sinonimi:\nConservazione.\nQuesta specie non \u00e8 stata inserita nella Lista rossa IUCN."}
{"id": "6326535", "revid": "606039", "url": "https://it.wikipedia.org/wiki?curid=6326535", "title": "Papilio petavius", "text": ""}
{"id": "6326536", "revid": "606039", "url": "https://it.wikipedia.org/wiki?curid=6326536", "title": "Petavia petavius", "text": ""}
{"id": "6326537", "revid": "247222", "url": "https://it.wikipedia.org/wiki?curid=6326537", "title": "All I Need (album Sylvester)", "text": "All I Need \u00e8 un album del cantante statunitense Sylvester, pubblicato dall'etichetta discografica Megatone nel 1982.\nL'album \u00e8 prodotto da James Wirrick, che \u00e8 autore completo di tre brani e ne firma altrettanti insieme a Jeff Mehl, mentre \"Do Ya Wanna Funk\" \u00e8 accreditato allo stesso interprete e Patrick Cowley."}
{"id": "6326560", "revid": "251174", "url": "https://it.wikipedia.org/wiki?curid=6326560", "title": "Mario Brini", "text": "Biografia.\nNacque a Piombino, in provincia di Livorno e diocesi di Massa Marittima, l'11 maggio 1908, figlio di Pietro e di Rosa Ambrogi.\nFu sottotenente di complemento, nel corpo d'artiglieria.\nSi laure\u00f2 in Giurisprudenza presso l'Universit\u00e0 de La Sapienza\nIl 29 giugno 1938 fu ordinato presbitero, con il rito bizantino.\nVenne elevato alla dignit\u00e0 arcivescovile da papa Giovanni XXIII il 14 ottobre 1961 che gli assegn\u00f2 la sede titolare di Algiza.\nRicevette l'ordinazione episcopale il 28 gennaio 1962 dal cardinale Amleto Giovanni Cicognani, coconsacranti l'arcivescovo Pietro Sigismondi ed il vescovo Faustino Baldini.\nIl 13 giugno 1962 papa Giovanni XXIII lo nomin\u00f2 internunzio nella Repubblica Araba Unita.\nFu tra i padri conciliari nella seconda (29 settembre 1963 - 4 dicembre 1963), terza (14 settembre 1964 - 21 novembre 1964) e quarta sessione (14 settembre 1965 - 8 dicembre 1965), del Concilio Vaticano II.\nIl 2 ottobre 1965 papa Paolo VI lo nomin\u00f2 assessore (poi segretario) della Sacra Congregazione per le Chiese Orientali.\nIl 14 settembre 1982 papa Giovanni Paolo II lo nomin\u00f2 prelato del Sovrano Militare Ordine di Malta.\nMorto il 9 dicembre 1995 a Roma, il rito esequiale fu presieduto il 12 dicembre dal prefetto della Congregazione per le Chiese Orientali, il cardinale Achille Silvestrini, all'altare della Cattedra della Basilica Vaticana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "6326561", "revid": "124424527", "url": "https://it.wikipedia.org/wiki?curid=6326561", "title": "Diego Chur\u00edn", "text": "Caratteristiche tecniche.\n\u00c8 un Attaccante."}
{"id": "6326562", "revid": "1543377", "url": "https://it.wikipedia.org/wiki?curid=6326562", "title": "Visalia (Kentucky)", "text": "Visalia \u00e8 una comunit\u00e0 non incorporata degli Stati Uniti d'America della contea di Kenton nello Stato del Kentucky. La popolazione era di 111 abitanti al censimento del 2000. Fino al novembre 2006 la comunit\u00e0 possedeva lo status di comune, fino a quando non venne sciolto il governo della citt\u00e0. La citt\u00e0 di Visalia nella California prese nome dalla Visalia del Kentucky.\nGeografia fisica.\nVisalia \u00e8 situata a (38.914923, -84.449698).\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2000, la popolazione era di 111 abitanti.\nEtnie e minoranze straniere.\nSecondo il censimento del 2000, la composizione etnica della citt\u00e0 era formata dal 95,50% di bianchi, lo 0% di afroamericani, lo 0% di nativi americani, lo 0% di asiatici, lo 0% di oceanici, lo 0% di altre razze, e il 4,50% di due o pi\u00f9 etnie. Ispanici o latinos di qualunque razza erano lo 0% della popolazione."}
{"id": "6326563", "revid": "2036605", "url": "https://it.wikipedia.org/wiki?curid=6326563", "title": "Neukamerun", "text": "Neukamerun era il nome dei territori dell'Africa centrale territori ceduti dalla Francia alla Germania nel 1911. \nStoria.\nAl momento del suo insediamento nel 1907, Theodor Seitz, governatore del Camerun tedesco, sosteneva l'acquisizione di territori dal Congo francese. L'obiettivo era garantire un migliore accesso al fiume Congo, unico sbocco della Germania dei suoi possedimenti dell'Africa centrale.\nIl 4 novembre, con il trattato Marocco-Congo la Francia accett\u00f2 di cedere una parte del Congo francese alla Germania in cambio del riconoscimento tedesco dei diritti francesi sul Marocco e una striscia di terra nel nord-est Camerun, il \u00abBecco d'anatra\u00bb (\u00ab\"Entenschnabel\"\u00bb), un'area di 12.000\u00a0km\u00b2 tra il Logone e Chari nel nord-est del Camerun. La colonia del Camerun, retta allora dal governatore Otto Gleim, crebbe da 465.000\u00a0km\u00b2 a 760.000\u00a0km\u00b2.\nNel 1916, la Francia riconquist\u00f2 questi territori dopo la caduta delle forze tedesche in Africa occidentale, ottenendo successivamente anche il mandato dalla Societ\u00e0 delle Nazioni su parte dell'ex colonia tedesca.\nAttualmente il territorio del Neukamerun ricade tra gli Stati del Ciad, della Repubblica Centrafricana, della Repubblica del Congo e del Gabon.\nOrganizzazione territoriale.\nL'acquisizione tedesca del Neukamerun port\u00f2 ad una nuova organizzazione del territorio, con una ridefinizione degli organi amministrativi sia militari sia civili. Sotto la sovranit\u00e0 tedesca, l'area venne divisa in sette distretti autonomi e tre distretti affiliati alle zone postali esistenti:"}
{"id": "6326572", "revid": "124032366", "url": "https://it.wikipedia.org/wiki?curid=6326572", "title": "Incontri ufficiali della nazionale di calcio della Spagna dal 2001", "text": "Di seguito, la cronologia degli incontri ufficiali disputati dalla nazionale di calcio della Spagna dal 2001 in poi."}
{"id": "6326583", "revid": "1071822", "url": "https://it.wikipedia.org/wiki?curid=6326583", "title": "Patrizio Fracassi", "text": "Nacque a Siena da Buonafede, marmista, ex garibaldino, e da Marina Lorenzetti. La meteora artistica dello scultore va dal 1896 al 1903, anno della morte.\nFormazione.\nDopo aver frequentato la bottega del padre dove apprese i primi rudimenti della lavorazione del marmo, a partire dal 1889 frequent\u00f2 l'Istituto d'Arte di Siena. Dai registri della scuola se ne ricava l'impressione di un giovane discontinuo e perfino ribelle tanto che ne fu espulso nel 1893 per essere riammesso solo nel 1895. Nella decisione di continuare gli studi potrebbe avere influito il suo matrimonio con Rosmunda Lencetti, avvenuto il 10 agosto 1895. Si diplom\u00f2 nel 1901.\nBiografia.\nLa prima opera degna di nota risale al 1896 presso il Cimitero della Misericordia, cui seguirono altre opere in gesso, alcune delle quali andate perdute, come un \"Ismaele\" (1898), \"Lucrezia Romana\", una \"Crocifissione\", busti con ritratti, uno studio di nudo maschile ed altre (tutte del 1899, presentate alla mostra annuale della scuola). Si tratta di sculture di influenza classica, ai quali per\u00f2 mostra di saper aggiungere dettagli contemporanei, ispirandosi ad esempio a Giovanni Dupr\u00e8 e Tito Sarrocchi.\nA partire dal 1900, Fracassi si pone alla ricerca di un proprio stile personale anche grazie ai viaggi compiuti a Firenze, Roma, Carrara, Torino. A questo periodo risalgono i lavori pi\u00f9 maturi dello scultore come ad esempio \"Cristo e la samaritana\", gesso a rilievo del 1901, il \"Ritratto di giovane\" in marmo, il bassorilievo in bronzo \"L'angelo della morte\", ancora per il Camposanto della Misericordia di Siena. Interessante \u00e8 l'opera in bronzo e travertino per la famiglia Caselli al Cimitero del Laterino di Siena, \"nel quale \u00e8 rappresentato un fanciullo ignudo che si ritrae di fronte a una fossa spalancata e, indietreggiando, si aggrappa a una grande croce alle sue spalle\" di ispirazione simbolista e liberty.\nCome scrive Marco Pierini nel Dizionario Biografico Treccani: \"Le tematiche simboliste si faranno sempre pi\u00f9 complesse e drammatiche a partire da questo momento, alternandosi peraltro con una forte ripresa di temi dall'antico\".\nNel 1902 vinse il concorso Lazzeretti per la scultura, una borsa di studio triennale, che gli consent\u00ec di continuare gli studi a Roma. Tra il 1902 e il 1903 la sua produzione creativa si fece intensa, realizzando le sue opere pi\u00f9 famose come il rilievo \"Naufragio\" e il \"Monumento al lavoro\", di forte realismo sociale, parte del quale andato perduto, e la \"Vita umana\", complesso altorilievo in gesso, dominato da una sensuale Psiche.\nNel 1903, alle Logge del Papa espose i suoi ultimi lavori, tra cui i gessi \"Cinquant'anni di miniera\" e \"Compagni di sventura\" nei quali mostrava la propria visione tragica della vita. La mostra suscit\u00f2 un certo clamore non solo per le opere ma anche per le stravaganze dell'artista.\nPatrizio Fracassi mor\u00ec suicida nei pressi di Siena, sparandosi un colpo di pistola, dopo aver ferito gravemente l'amante che si era rifiutata di seguirlo a Roma. Ebbe due figli: Antonio (1897-1901) e Ferruccio (1900-1991).\nCon l'intento di onorare l'artista, scomparso ormai da un decennio, e di dipanare l'indifferenza dei senesi nei confronti dello scultore, Federigo Tozzi scrisse: \nIn vita non ebbe la possibilit\u00e0 di trasformare le sue opere in bronzo o in marmo, perci\u00f2, nel 1921, il figlio Ferruccio don\u00f2 i gessi al Comune. A causa della trascuratezza e di una cattiva conservazione sono giunti a noi rovinati e mutili, alcuni dei quali sono stati riversati in bronzo ed esposti in una mostra nel 1993. Da allora fanno parte della Gipsoteca del Comune di Siena."}
{"id": "6326585", "revid": "22356", "url": "https://it.wikipedia.org/wiki?curid=6326585", "title": "Anapithecus hernyaki", "text": "L'anapiteco (Anapithecus hernyaki) \u00e8 un primate estinto, appartenente ai catarrini. Visse nel Miocene superiore (circa 10 milioni di anni fa) e i suoi resti fossili sono stati ritrovati in Ungheria e in Austria.\nDescrizione.\nQuesto animale doveva essere di taglia e aspetto simile a quello di un attuale gibbone, e doveva pesare circa 15 chilogrammi (Deane et al., 2013). Come altri animali simili (ad esempio \"Pliopithecus\"), anche \"Anapithecus\" possedeva un muso relativamente corto, orbite larghe con contorni pronunciati, zigomi bassi e un cranio di forma globulare. Anche se relativamente simile a un gibbone, \"Anapithecus\" aveva una mandibola molto pi\u00f9 profonda e robusta. \"Anapithecus\" era dotato di una serie di caratteristiche dentarie uniche, le pi\u00f9 interessanti delle quali era il particolare sistema di creste del primo molare inferiore. Queste creste formavano una sorta di Y tra le cuspidi dei denti, ma non vanno confuse con il pattern Y-5 presente sui molari inferiori delle scimmie antropomorfe. Lo scheletro postcranico di \"Anapithecus\" \u00e8 poco conosciuto, ma si suppone che fosse un primate arboricolo che viveva appeso alle parti pi\u00f9 basse degli alberi, in modo simile alle scimmie antropomorfe. Questo stile di vita \u00e8 in contrasto con quello di animali simili pi\u00f9 piccoli (\"Pliopithecus\", \"Epipliopithecus\") che probabilmente passavano pi\u00f9 tempo tra i rami alti, come le scimmie attuali.\nClassificazione.\n\"Anapithecus hernyaki\" venne descritto per la prima volta da Miklos Kretzoi nel 1975, sulla base di resti fossili ritrovati nella zona di Rudab\u00e1nya, in Ungheria. Altri fossili attribuiti a questa specie sono stati ritrovati in Austria.\n\"Anapithecus\" appartiene ai pliopitecoidi (Pliopithecoidea), un gruppo di primati estinti che abitarono le foreste dell'Eurasia durante il Miocene (circa 19 - 7 milioni di anni fa). I pliopitecoidi erano primati catarrini, che condividevano un antenato comune e molte caratteristiche fisiche sia con le scimmie del Vecchio Mondo che con le scimmie antropomorfe. I pliopitecoidi sono considerati un rao laterale arcaico dell'albero evolutivo dei catarrini, che si origin\u00f2 pi\u00f9 di 20 milioni di anni fa, prima della separazione tra scimmie del Vecchio Mondo e scimmie antropomorfe. Tra i pliopitecoidi, \"Anapithecus\" \u00e8 classificato nella sottofamiglia (o famiglia) Crouzellinae, comprendente forme dai molari con creste particolarmente alte e bacini occlusali profondi. Le creste alte suggeriscono che questi animali si nutrissero di foglie (Ginsburg e Mein, 1980).\nPaleobiologia.\nDurante il Miocene superiore il sito di Rudab\u00e1nya, in cui sono stati ritrovati i principali fossili di \"Anapithecus\", era costituito da una foresta paludosa subtropicale, molto umida. Oltre ai fossili di \"Anapithecus\" sono stati ritrovati numerosi resti di scoiattoli volanti, scoiattoli, criceti, mustelidi, rettili, mastodonti, rinoceronti, il cosiddetto \"cane-orso\" \"Amphicyon\", e il cavallo a tre dita \"Hippotherium\" (Kordos e Begun, 2002). \"Anapithecus\" condivideva l'habitat anche con una scimmia antropomorfa estinta, \"Rudapithecus\". Anche se i molari dalle alte creste di \"Anapithecus\" suggeriscono che si nutrisse di foglie, analisi rigorose hanno determinato che sia \"Anapithecus\" che \"Rudapithecus\" fossero primariamente frugivori. \"Anapithecus\" probabilmente integrava la sua dieta con foglie, mentre \"Rudapithecus\" doveva consumare anche frutti pi\u00f9 duri durante i periodi di scarsit\u00e0 alimentare (Deane et al., 2013).\nL'analisi della microstruttura dello smalto dentario di \"Anapithecus\" mostra che lo sviluppo dei suoi denti era simile a quello delle scimmie del Vecchio Mondo, in particolare dei macachi. Il primo molare spuntava poco dopo il primo mese, mentre il secondo e il terzo molare spuntavano a 2,2 e 3,2 anni d'et\u00e0. Questa tempistica \u00e8 pi\u00f9 veloce che in qualsiasi primate catarrino vivente di taglia simile (Nargolwalla et al., 2005)."}
{"id": "6326586", "revid": "22356", "url": "https://it.wikipedia.org/wiki?curid=6326586", "title": "Anapithecus", "text": ""}
{"id": "6326587", "revid": "38120", "url": "https://it.wikipedia.org/wiki?curid=6326587", "title": "Convenzione tripartita", "text": "La Convenzione tripartita (in tedesco: \"Samoa-Vertrag\") del 1899 risolse l'annosa crisi samoana tra l'Impero tedesco, il Regno Unito e gli Stati Uniti d'America. L'accordo prevedeva che l'arcipelago Samoa fosse diviso tra la Germania e gli Stati Uniti e che il Regno Unito venisse ricompensato con altre isole del Pacifico. La parte occidentale delle Isole Samoa divenne una colonia tedesca (Samoa tedesche), mentre la parte orientale divenne un protettorato degli Stati Uniti (Samoa americane).\nI precursori della convenzione tripartita del 1899 sono stati: la conferenza di Washington del 1887, il trattato di Berlino del 1889 e l'accordo anglo-tedesco del 1899."}
{"id": "6326588", "revid": "256896", "url": "https://it.wikipedia.org/wiki?curid=6326588", "title": "Forestas", "text": ""}
{"id": "6326589", "revid": "110157", "url": "https://it.wikipedia.org/wiki?curid=6326589", "title": "Picco Baden-Powell", "text": "Il picco Baden-Powell Scout (inglese: \"Baden-Powell Scout Peak\") \u00e8 un picco della catena montuosa dell'Himalaya, la pi\u00f9 alta del mondo, ed arriva ai 5710 metri dal livello del mare. Amministrativamente fa parte della Regione di Sviluppo Centrale del Nepal ed \u00e8 situato all'interno dei confini della zona amministrativa di Bagmati, nei distretti di Sindhulpalchok e Rasuwa.\nLa vetta \u00e8 stata dedicata al fondatore del movimento scout il lord britannico Robert Baden-Powell, I barone di Gilwell dal governo nepalese in occasione del centenario dello scautismo, celebrato nel 2007. Prima di questa dedica il rilievo era conosciuto come picco Urkema (inglese: \"Urkema Peak\")."}
{"id": "6326590", "revid": "120173952", "url": "https://it.wikipedia.org/wiki?curid=6326590", "title": "Agenzia forestale regionale per lo sviluppo del territorio e dell'ambiente della Sardegna", "text": "L'Agenzia forestale regionale per lo sviluppo del territorio e dell'ambiente della Sardegna (in acronimo: Forestas, graficamente reso come FoReSTAS) \u00e8 una struttura tecnico-operativa della Regione Sardegna istituita con la legge n\u00b0 8 del 27 aprile 2016 che, al contempo, sopprime l'Ente foreste della Sardegna trasferendone il patrimonio e i compiti istituzionali al nuovo ente.\nIn particolare l'Agenzia \u00e8 un ente di gestione, di promozione e di supporto tecnico e amministrativo, di ricerca e sperimentazione, nel settore forestale e ambientale regionale; \u00e8 dotata di personalit\u00e0 giuridica di diritto pubblico, ha potere regolamentare e gode di autonomia statutaria, patrimoniale, contabile e finanziaria. Fra le altre cose gestisce le foreste demaniali della Sardegna."}
{"id": "6326595", "revid": "1573940", "url": "https://it.wikipedia.org/wiki?curid=6326595", "title": "Dalmatolacerta oxycephala", "text": "La lucertola a muso tagliente (Dalmatolacerta oxycephala ), unica specie del genere Dalmatolacerta , \u00e8 un rettile squamato appartenente alla famiglia dei Lacertidi.\nDescrizione.\nLa lucertola a muso tagliente ha un corpo piccolo (5,5-6,5 cm) ed esile, molto appiattito e con testa lunga e appuntita. Il dorso \u00e8 solitamente marrone scuro, grigio, grigio-brunastro o grigio-bluastro, ricoperto di un reticolo di macchioline chiare; su molte isole dell'Adriatico e in montagna sono frequenti anche animali molto scuri, quasi neri. Il ventre \u00e8 spesso di colore blu intenso, senza macchie. La coda esibisce una caratteristica suddivisione in sottili anelli blu e neri. Ha una lunghezza totale di 18-20 cm.\nBiologia.\nQuesta lucertola agile e piuttosto schiva, molto abile ad arrampicarsi, si nutre di insetti, ragni e altri artropodi. La sua stagione riproduttiva inizia a marzo/aprile, con le femmine che a giugno depongono 2-4 uova che si schiudono dopo 6 settimane.\nDistribuzione e habitat.\nQuesta specie popola la fascia costiera adriatica del sud dalla Croazia, Bosnia ed Erzegovina fino al Montenegro e all'estremo nord-ovest dell'Albania. Vive in pianura (anche su molte isole situate di fronte alla costa) come anche su rilievi costieri fino a 1500 m di altitudine e si pu\u00f2 trovare soprattutto in habitat rocciosi con vegetazione rada come scogliere e falde detritiche, ma anche in scarpate ai bordi delle strade e su muri in pietra (per esempio sulle antiche mura che circondano Dubrovnik)."}
{"id": "6326598", "revid": "86814594", "url": "https://it.wikipedia.org/wiki?curid=6326598", "title": "Dalmatolacerta", "text": ""}
{"id": "6326612", "revid": "125774149", "url": "https://it.wikipedia.org/wiki?curid=6326612", "title": "Elena Solovej", "text": ""}
{"id": "6326623", "revid": "1442080", "url": "https://it.wikipedia.org/wiki?curid=6326623", "title": "Monthly Sh\u014dnen Sirius", "text": " \u00e8 una rivista giapponese di manga \"sh\u014dnen\" edita da K\u014ddansha da maggio 2005."}
{"id": "6326649", "revid": "1305772", "url": "https://it.wikipedia.org/wiki?curid=6326649", "title": "Mot (videogioco)", "text": "Mot \u00e8 un videogioco tratto dal fumetto spagnolo \"Mot\", pubblicato nel 1989 per i computer a 8 bit Amstrad CPC, Amstrad PCW, Commodore 64, MSX e ZX Spectrum e a 16 bit Amiga, Atari ST e MS-DOS dall'editrice spagnola Opera Soft.\nTrama.\nI protagonisti sono il ragazzo Leo e il mostro Mot, che si \u00e8 materializzato in casa di Leo da un passaggio interdimensionale attraverso la TV; questa scena viene mostrata nella sequenza introduttiva sotto forma di un breve fumetto (ne esistono perlomeno versioni in spagnolo e in francese). Mot \u00e8 amichevole ma ingombrante e tende a combinare danni in casa e mangiare tutto il cibo. All'inizio del gioco Leo deve riuscire a farlo uscire di casa attraverso un passaggio spaziotemporale situato in soffitta, evitando le interferenze dei propri genitori. Cos\u00ec per\u00f2 anche Leo si ritrova in un universo parallelo, dove viene rapito. Prima Mot dovr\u00e0 affrontare la giungla per salvare Leo, poi attraverser\u00e0 la base fantascientifica di Iripza, un supercomputer impazzito difeso da guardie robotiche, che infine verr\u00e0 riparato da Leo. \nModalit\u00e0 di gioco.\nIl gioco \u00e8 costituito da tre fasi, nella prima si controlla l'innocuo Leo all'interno della casa e nelle altre due, pi\u00f9 simili tra loro, si controlla Mot in un picchiaduro a scorrimento nell'universo parallelo.\nPrima fase.\nIl giocatore muove Leo per la casa, mentre Mot si aggira autonomamente, in parte seguendo Leo. Lo scopo \u00e8 portare Mot al passaggio spaziotemporale, dopo essersi procurati la necessaria chiave. In casa ci sono anche i genitori di Leo, che sono di intralcio in vari modi; ad esempio la madre pu\u00f2 sottrarre la chiave a Leo, mentre incontrando Mot si spaventa e chiede al padre di sgridare Leo.\nLa casa \u00e8 un ambiente bidimensionale a molti piani, con visuale di profilo e scorrimento multidirezionale. Lo schermo \u00e8 suddiviso in pi\u00f9 finestre nello stile di vignette di fumetto; una o pi\u00f9 finestre appaiono automaticamente, in posizioni variabili, per mostrare simultaneamente eventi differenti che riguardano i vari personaggi in punti diversi della casa.\nAltre piccole vignette fisse in basso mostrano:\nSeconda e terza fase.\nLe due fasi successive sono a scorrimento verticale con visuale dall'alto, e sono suddivise in pi\u00f9 livelli, lungo un percorso con restringimenti dei bordi. Il giocatore controlla Mot che, sebbene sia sempre rivolto verso l'alto, pu\u00f2 muoversi e difendersi dando pugni e codate in tutte le 8 direzioni. Ha una riserva di energia che cala quando viene colpito, ripristinabile con ricariche alla fine dei livelli.\nLa seconda fase \u00e8 la giungla, piena di assurde creature nemiche come millepiedi giganti, zucche saltellanti, teste di coccodrilli. Bisogna eliminare un certo numero di creature di alcuni tipi, indicato a video, prima di poter procedere al livello successivo.\nLa terza fase \u00e8 il complesso futuristico pieno di robot ostili di varie forme. Qui \u00e8 fondamentale raccogliere alcuni fiori lungo il percorso, inoltre per passare da un livello all'altro si devono superare delle porte di sicurezza. Per aprire una porta, alla fine del livello bisogna colpire certi bersagli usando una palla che Mot respinge con i consueti pungi e codate, come in una specie di flipper. Oltre che terminando l'energia, si pu\u00f2 perdere la partita terminando le palle."}
{"id": "6326664", "revid": "599013", "url": "https://it.wikipedia.org/wiki?curid=6326664", "title": "Dab (danza)", "text": "La dab, dab dance o danza dello starnuto \u00e8 una mossa di danza (che non va comunque confusa con la danza della vittoria) che consiste nel mettere la testa china nel braccio destro piegandolo verso il torace, con il braccio sinistro disteso rivolto verso l'alto in modo obliquo. Questo passo di danza \u00e8 diventato famoso attraverso il giocatore di football americano Cam Newton, che l'ha promossa come esultanza a cominciare dal 2015 e nel 2016 si \u00e8 diffusa anche in Europa grazie al calciatore Paul Pogba che l'ha usata come festeggiamento per i suoi gol.\nStoria.\nLa danza sale alla ribalta mediatica nel 2015 negli sport americani grazie a Cam Newton, quarterback dei Carolina Panthers nella National Football League, durante una partita contro i Tennessee Titans il 15 novembre 2015.\nDivenuto fenomeno mondiale soprattutto tra i giovani, \u00e8 diventata nota in Europa grazie soprattutto al calciatore Paul Pogba che l'ha usata dal 2016 come esultanza dopo i suoi gol.\nLe origini sul momento preciso della nascita della danza non sono certe. La danza \u00e8 comparsa negli USA ad Atlanta nella scena e cultura hip hop della citt\u00e0. La sua prima grande diffusione virale la si \u00e8 avuta con i \"Migos\" (trio hip hop), dove, nel videoclip della loro canzone \"Look at My Dab\", compare questa mossa. Altri rapper della scena come Bow Wow sostengono invece che la dab sia derivata da un modo di fumare la marijuana.\nSecondo altre fonti potrebbe ricollegarsi al cantante indiano Daler Mehndi ed al folclore indiano in generale. Infatti nel video musicale della canzone \"Tunak Tunak Tun\" del 1998 divenuta virale su Youtube, si pu\u00f2 vedere lo stesso Daler ballare passi molto simili alla Dab.\nLa rivista Les inRockuptibles ha inserito il gesto tra i pi\u00f9 importanti dell\u2019anno 2016.\nLe origini della mossa di danza possono essere fatte risalire anche a 20 anni prima del raggiungimento della ribalta mediatica, infatti viene utilizzata dalla ginnasta rumena Daniela Silivas, come passo conclusivo della sua prestazione al corpo libero, esibizione che le \u00e8 valsa la medaglia d'oro ai Giochi Olimpici di Seul 1988."}
{"id": "6326666", "revid": "729019", "url": "https://it.wikipedia.org/wiki?curid=6326666", "title": "U.S. Route 95", "text": "L'U.S. Route 95 \u00e8 una \"highway\" (strada a carattere nazionale) statunitense. Fu aperta nel 1926. Collega Eastport (Idaho) a San Luis (Arizona) attraverso gli stati Arizona, California, Nevada, Oregon e Idaho. La distanza complessiva \u00e8 di (1\u00a0574 miglia)."}
{"id": "6326678", "revid": "1543377", "url": "https://it.wikipedia.org/wiki?curid=6326678", "title": "Cache (Utah)", "text": "Cache (o Cache Junction) \u00e8 un census-designated place (CDP) degli Stati Uniti d'America della contea di Cache nello Stato dello Utah. La popolazione era di 38 persone al censimento del 2010. Si trova parzialmente nell'area metropolitana di Logan, Utah-Idaho.\nGeografia fisica.\nCache \u00e8 situata a (41.836370, -112.000202).\nSecondo lo United States Census Bureau, il CDP ha un'area totale di 6.0\u00a0miglia quadrate (15.6\u00a0km\u00b2), di cui, 5.7\u00a0miglia quadrate (14.7\u00a0km\u00b2) di esso \u00e8 occupato da terre e 0.3\u00a0miglia quadrate (0.9\u00a0km\u00b2) di esso (5.82%) \u00e8 occupata da acque.\nSociet\u00e0.\nEvoluzione demografica.\nSecondo il censimento del 2000, c'erano 37 persone.\nEtnie e minoranze straniere.\nSecondo il censimento del 2000, la composizione etnica del CDP era formata dal 100.00% di bianchi."}
{"id": "6326688", "revid": "256896", "url": "https://it.wikipedia.org/wiki?curid=6326688", "title": "Strategoti e Governatori di Messina", "text": ""}
{"id": "6326694", "revid": "256896", "url": "https://it.wikipedia.org/wiki?curid=6326694", "title": "Museo della Battaglia di Vittorio Veneto", "text": ""}
{"id": "6326702", "revid": "256896", "url": "https://it.wikipedia.org/wiki?curid=6326702", "title": "Museo della Battaglia e di Anghiari", "text": ""}
{"id": "6326707", "revid": "1305772", "url": "https://it.wikipedia.org/wiki?curid=6326707", "title": "Villagr\u00e1n", "text": ""}
{"id": "6326715", "revid": "899609", "url": "https://it.wikipedia.org/wiki?curid=6326715", "title": "Yurodivy", "text": ""}
{"id": "6326730", "revid": "697352", "url": "https://it.wikipedia.org/wiki?curid=6326730", "title": "Clubul Sportiv Municipal Bucure\u0219ti", "text": "Il Clubul Sportiv Municipal Bucure\u0219ti, meglio noto come CSM Bucarest, \u00e8 una societ\u00e0 polisportiva rumena con sede nella capitale Bucarest. Fondata nel 2007, ha 14 sezioni che gestiscono le varie discipline.\nStoria.\nLa societ\u00e0 polisportiva venne fondata nel 2007 dal Consiglio Generale di Bucarest. Tra le varie sezioni, quelle che hanno portato i maggiori successi alla polisportiva sono la pallamano, la pallavolo e il rugby. In particolare, oltre a vittorie nei campionati nazionali (quattro di fila per la sezione femminile di pallamano) e nelle coppe nazionali, queste sezioni si sono distinte anche nelle competizioni europee: la sezione femminile di pallavolo ha conquistato la CEV Challenge Cup nella stagione 2015-2016, la sezione femminile di pallamano ha conquistato la EHF Champions League nella stagione 2015-2016, la sezione maschile di pallamano ha conquistato la EHF Challenge Cup nella stagione 2018-2019.\nSezioni.\nDi seguito \u00e8 presente l'elenco delle discipline amministrate dalla polisportiva CSM Bucarest:"}
{"id": "6326734", "revid": "81103", "url": "https://it.wikipedia.org/wiki?curid=6326734", "title": "Hildoceratidae", "text": "Hildoceratidae \u00e8 una famiglia di ammoniti (molluschi cefalopodi estinti) del Giurassico inferiore e del Giurassico medio che fa capo al genere \"Hildoceras\". Il raggruppamento tassonomico compare nel Giurassico inferiore (piano Pliensbachiano) e scompare nel Giurassico medio (Baiociano). In questo raggruppamento (o in quello di ordine superiore Hildoceratoidea) sono talora inclusi Hammatoceratidae, Phymatoceratidae, Graphoceratidae e Sonninidae. Comprende varie sottofamiglie: Protogrammoceratinae, Arieticeratinae, Harpoceratinae, Hildoceratinae, Leukadiellinae, Bouleiceratinae, Mercaticeratinae, Grammoceratinae e Tmetoceratinae. Sono importantissimi come fossili guida.\nDescrizione.\nSecondo la descrizione della morfologia conchigliare le \"conchiglie sono generalmente planulate e involute, talora oxicone; spesso carenate con giri pi\u00f9 alti che larghi. Le coste sono sinuose (falcoidi o falcate) oppure rectiradiate, per\u00f2 talora possono mancare. Sono presenti raramente tubercoli o spine. Mostrano dimorfismo sessuale (femmine pi\u00f9 grandi dei maschi) e gli aptici sono, o con superficie plicata (Cornaptychus) o lisci (Laevicornaptychus). I peristomi sono caratterizzati da rostro ventrale e apofisi giugali\". \nLa linea di sutura (o meglio sutura settale) di questo raggruppamento \u00e8 generalmente poco frastagliata con i lobi spaziati, non slargati alla terminazione, con qualche eccezione. Le selle non hanno lobi accessori grandi, eccetto il lobo A della sella esterna che pu\u00f2 essere grande pi\u00f9 di E. La formula lobale di base \u00e8, a partire dall'esterno: E (esterno o ventrale), L (laterale), U2 U3 (ombelicali esterni), U1 (ombelicale interno), J (interno). La formula si applica bene ai generi della sottofamiglia Hildoceratinae, ma in Harpoceras, Polyplectus e Leioceras si ha un maggior numero di lobi ombelicali in aggiunta agli altri, mentre in Mercaticeras manca il lobo U3.\n\u00c8 degna di nota per il lettore la differenza tra Hildoceratinae e Harpoceratinae, molto evidente quando si confrontano i due generi, Harpoceras e Hildoceras con esemplari (modelli interni ben conservati) provenienti dalla zona a Bifrons del Toarciano (Rosso Ammonitico) appenninico. Questa risiede, tra altri caratteri, nell'aspetto della carena ventrale, settata (o cava) negli Harpoceratinae e non settata negli Hildoceratinae.\nLa storia evolutiva di questo raggruppamento tassonomico \u00e8 molto complessa, solo parzialmente conosciuta, influenzata da fenomeni iterativi; nel senso che alcuni caratteri si ripetono nel tempo geologico, come ad esempio l'aumento dell'avvolgimento e del ricoprimento della spira; ci\u00f2 per realizzare conchiglie lenticolari idrodinamiche . Inoltre i dati mediterranei dimostrano che gli ammoniti della famiglia sono stati influenzati molto dalla crisi ambientale, per organismi marini bentonici, avvenuta alla base del Toarciano, dovuta a un OAE, Evento Anossico Oceanico . Hanno avuto distribuzione geografica mondiale.\nFossili guida.\nDurante il periodo di tempo rappresentato dai piani Pliensbachiano-Toarciano- Aaleniano gli Hildoceratidae hanno fornito agli stratigrafi numerosi generi e specie, indicatori cronologici, su cui sono fondate le zone biostratigrafiche. Ci si riferisce particolarmente al dominio marino della Tetide occidentale, di cui fa parte l'Italia, e dove probabilmente gli Hildoceratidae si sono originati. Per il Pliensbachiano in Appennino i fossili guida indicatori zonali sono stati, in ordine di tempo: \"Protogrammoceras\" dilectum, \"Fuciniceras\" lavinianum, \"Arieticeras\" algovianum, \"Emaciaticeras\" emaciatum; per l'intervallo di transizione Pliensbachiano - Toarciano, \"Protogrammoceras\" bassanii; per il Toarciano, \"Hildaites\" striatus, \"Hildaites\" undicosta, \"Hildoceras\" bifrons, \"Merlaites\" gradatus; per l'Aaleniano, \"Leioceras\" opalinum, \"Ludwigia\" murchisonae, \"Graphoceras\" concavum. \nLe zone usate per la Tetide occidentale non lo sono per il mare europeo, dove il ruolo cronologico degli Hildoceratidae \u00e8 sostituito, in parte, da altri ammoniti: Amaltheidae per il Pliensbachiano e Dactylioceratidae per il Toarciano (Howarth 1992). Per altro gli Hildoceratinae hanno avuto una distribuzione geografica molto vasta ma non mondiale, mancando ad es. nella Siberia orientale (Knyazev e al. 2003).\nEvoluzione e morfologia funzionale.\nLa loro importanza cronostratigrafica si deve al fatto che durante i circa 18-20 milioni di anni della loro esistenza gli Hildoceratidae hanno avuto evoluzione rapidissima, quasi esplosiva; stimolati a cambiare la conchiglia per una sempre maggiore idrodinamicit\u00e0; tra i vari fattori ambientali generatori di pressione selettiva, gli attacchi dei predatori . \nUn ruolo fondamentale per l'evoluzione l'hanno avuto le coste, generalmente clavate, flessuose a forma di S o di falce; queste, insieme alla carena ventrale erano adattate a ridurre la vorticosit\u00e0 frenante dell'acqua e facilitare le manovre , quando gli animali effettuavano scatti all'indietro sotto minaccia. L'evoluzione ha costretto, in alcuni raggruppamenti, le conchiglie a diventare sempre pi\u00f9 appiattite involute e discoidali e con coste sempre pi\u00f9 fini, fitte e proiettate in avanti (morfologia funzionale); vari episodi iterativi hanno mostrato tempi lunghi per la realizzazione di conchiglie lenticolari fino ad un \"optimum\" e altrettante brusche estinzioni, quando i caratteri idrodinamici erano divenuti svantaggiosi . Lo provano ammoniti Hildoceratidae provenienti dal \"Rosso Ammonitico\" umbro-marchigiano risalente al Toarciano (sottofamiglie, Polyplectinae, Hildoceratinae e Mercaticeratinae). Questi sono stati indagati con materiale abbondante e con criterio stratigrafico per molti anni. \nL'evoluzione di tipo gradualistico (con molte forme di transizione tra generi e specie) ha mostrato la logica della co-variazione dei caratteri e la ramificazione evolutiva \u00e8 risultata tra le pi\u00f9 convincenti e conosciute; infatti si \u00e8 trattato di un'evoluzione per speciazione simpatrica, all'interno della Tetide occidentale con passaggi anche tra sottofamiglie, molto rara nel panorama internazionale."}
{"id": "6326736", "revid": "400694", "url": "https://it.wikipedia.org/wiki?curid=6326736", "title": "I Cantori Moderni di Alessandro Alessandroni", "text": ""}
{"id": "6326737", "revid": "400694", "url": "https://it.wikipedia.org/wiki?curid=6326737", "title": "Quartetto Caravels", "text": ""}
{"id": "6326738", "revid": "640277", "url": "https://it.wikipedia.org/wiki?curid=6326738", "title": "Quartetto 2 + 2", "text": ""}
{"id": "6326739", "revid": "599013", "url": "https://it.wikipedia.org/wiki?curid=6326739", "title": "Silvia Tagliacarne", "text": "Carriera.\nDopo aver giocato per 2 anni nell'Ambrosiana (dal 1989 al 1991) nel 1991 si trasferisce alla , con cui nella stagione 1991-1992 disputa il campionato di Serie A; milita in massima serie anche nella stagione 1992-1993, nella stagione 1993-1994, nella stagione 1994-1995 e nella stagione 1995-1996, sempre con le biancorosse. Nell'estate del 1996 passa al Milan femminile, dove milita dal 1996 al 2001 vincendo un campionato, una Coppa Italia e 2 Supercoppe Italiane. Dopo il quinquennio in bianconero gioca per 3 anni alla Foroni Verona, con cui vince altri 2 Scudetti, una Coppa Italia e 2 Supercoppe Italiane. Dal 2005 al 2007 veste poi la maglia del Tradate Abbiate, societ\u00e0 con la quale gioca anche nella stagione 2012-2013."}
{"id": "6326740", "revid": "1305772", "url": "https://it.wikipedia.org/wiki?curid=6326740", "title": "Daoud", "text": ""}
{"id": "6326744", "revid": "1305772", "url": "https://it.wikipedia.org/wiki?curid=6326744", "title": "Daouda", "text": ""}
{"id": "6326745", "revid": "86817339", "url": "https://it.wikipedia.org/wiki?curid=6326745", "title": "Daoudi", "text": ""}
{"id": "6326757", "revid": "86817380", "url": "https://it.wikipedia.org/wiki?curid=6326757", "title": "Dawud Pasci\u00e0", "text": ""}
{"id": "6326758", "revid": "1305772", "url": "https://it.wikipedia.org/wiki?curid=6326758", "title": "Dawud", "text": ""}
{"id": "6326759", "revid": "86817393", "url": "https://it.wikipedia.org/wiki?curid=6326759", "title": "Mohammad Rateb Al-Dawud", "text": ""}
{"id": "6326769", "revid": "400694", "url": "https://it.wikipedia.org/wiki?curid=6326769", "title": "Joan Christian", "text": ""}
{"id": "6326770", "revid": "712828", "url": "https://it.wikipedia.org/wiki?curid=6326770", "title": "Donquijote Rosinante", "text": ""}
{"id": "6326775", "revid": "767487", "url": "https://it.wikipedia.org/wiki?curid=6326775", "title": "Il pi\u00f9 grande sogno", "text": "Il pi\u00f9 grande sogno \u00e8 un film italiano del 2016 scritto e diretto da Michele Vannucci.\nIl film \u00e8 stato presentato al Festival di Venezia 2016 nella sezione \"Orizzonti\".\nTrama.\nIl trentanovenne Mirko esce di prigione e ha davanti un futuro da costruire. Viene eletto presidente del comitato di quartiere e da l\u00ec inizia a gestire la sua esistenza al di fuori delle sbarre."}
{"id": "6326794", "revid": "1543377", "url": "https://it.wikipedia.org/wiki?curid=6326794", "title": "Gaudenzio Bordiga", "text": "Biografia.\nNato in Valsesia nel 1773 nell'allora comune autonomo di Camasco, ora frazione di Varallo, inizia i suoi studi letterari e di disegno presso la celebre scuola di disegno di Varallo.\nIn seguito, terminato il percorso di studi, sul finire del Settecento decide di stabilirsi a Milano insieme al suo fratello maggiore Benedetto, con il quale inizia una proficua collaborazione nella incisione di una serie di carte geografiche e topografiche e nella redazione di alcuni saggi. In questi anni, vista l'abilit\u00e0 e la precisione nei loro lavori, vengono ammessi nell'ufficio topografico militare di Milano, dove eseguono importanti commissioni per il governo, tra cui le carte della Lombardia, dell'Italia e dell'Europa (\"L'europa nel suo stato presente\").\nTra queste carte, vale la pena ricordare la \"Carte g\u00e9n\u00e9rale du th\u00e9\u00e2tre de la guerre en Italie di Bacler-Dalbe\"che, commissionata nel 1797 ai due fratelli Bordiga direttamente dallo Stato Maggiore dell'Armata francese di Napoleone. Tale carta, celebrativa della prima campagna d'Italia, \u00e8 stata da loro incisa in cinquantaquattro fogli sotto la direzione di Giacomo Pinchetti.\nInteressante anche la pubblicazione - sempre a due mani - dei seguenti volumi: \"Storia delle piante forastiere le pi\u00f9 importanti nell'uso medico, od economico\", 1793 (di cui seguirono le illustrazioni); \"Elementi di figura, 1807\", contenente 17 incisioni riproducenti alcuni particolari di sculture classiche e due tavole anatomiche.\nNella prima decade dell'Ottocento, anche senza la collaborazione del fratello Benedetto, disegna e incide varie carte geografiche militari tra le quali: \"Carta delle stazioni militari in Italia\", 1804, la \"Carta militare del regno d'Etruria e del principato di Lucca\", 1806, \"Isle de Corse (Corsica)\", 1813.\nCon il tempo, esattamente nel 1807, Gaudezio diventa capo incisore dell'Istituto Geografico Militare e viene in seguito confermato anche nel 1815.\nPi\u00f9 avanti, si occupa della redazione e della stampa di una serie di opere di valore storico-artistico ricche di descrizioni e spunti critici, tra cui: \"Notizie intorno alle opere di Gaudenzio Ferrari, pittore e plasticatore\", 1821; \"Storia e guida del Sacro Monte di Varallo\", 1830; \"Le opere del pittore e plasticatore Gaudenzio Ferrari disegnate ed incise da Silvestro Pianazzi, dirette e descritte da Gaudenzio Bordiga\", 1837.\nNel 1834 viene decorato dall'Imperatore d'Austria con la medaglia d'oro dell'onore civile.\nMuore celibe a Milano, citt\u00e0 nella quale \u00e8 sempre restato attivo professionalmente, il 18 gennaio 1837."}
{"id": "6326801", "revid": "670104", "url": "https://it.wikipedia.org/wiki?curid=6326801", "title": "Joe Ciccarello", "text": "Carriera.\nDopo l'esperienza in NCAA con la University of Minnesota-Duluth si trasfer\u00ec in Europa, dove vest\u00ec per tre stagioni (la prima in serie A2, le successive in massima serie) la maglia dell'Asiago. In possesso del passaporto italiano, venne convocato dall' per il campionato mondiale del 1999.\nFece ritorno in Nord America per una stagione, giocata in ECHL con South Carolina Stingrays e Wheeling Nailers, per poi trasferirsi in Gran Bretagna dove gioc\u00f2 per il resto della carriera, vestendo le maglie di Bracknell Bees (2000-2003, in Ice Hockey Superleague), Basingstoke Bison (2003-2004 in EIHL), Sheffield Steelers (prima parte della stagione 2004-2005 di EIHL), London Racers (seconda parte della stagione 2004-2005 di EIHL), Slough Jets (dal 2005 al 2009 in EPIHL, competizione vinta nel 2007-2008) e nuovamente coi Basingstoke Bison (2009-2010, in EPIHL). Al termine di quest'ultima stagione l'allenatore decise per un rinnovo generazionale della squadra, e Ciccarello decise per il ritiro anche per un infortunio al ginocchio.\nNel 2016 ha fatto ritorno agli Slough Jets, in veste di allenatore."}
{"id": "6326803", "revid": "1543377", "url": "https://it.wikipedia.org/wiki?curid=6326803", "title": "Hakusei", "text": " \u00e8 il tredicesimo album della rock band visual kei giapponese Plastic Tree. \u00c8 stato pubblicato il 23 dicembre 2015 dall'etichetta major Victor Entertainment.\nEsistono due edizioni dell'album: una standard con custodia jewel case, e una speciale in edizione limitata in un cofanetto deluxe contenente anche un libro fotografico e un album da colorare.\nIl disco.\n\"Hakusei\" \u00e8 stato pubblicato a oltre tre anni di distanza dal precedente album \"Ink\" e quasi due dall'EP \"echo\". In questo periodo, la band ha intrecciato un rapporto con il collettivo artistico , noto per aver partecipato ad anime con direzione artistica sperimentale quali \"Puella Magi Madoka Magica\" o \"Sayonara Zetsub\u014d-sensei\". La collaborazione ha portato alla pubblicazione dei tre singoli \"Mime\", \"Slow\" e \"Rakka\" conclusi dall'album \"Hakusei\", tutti curati nella grafica dall'art designer Doroinu del gruppo Gekidan inu curry.\nL'edizione speciale dell'album \u00e8 un cofanetto di cartone di grande formato e bordato da decorazioni cangianti, che contiene l'album in formato jewel case, un booklet fotografico speciale da 80 pagine realizzato intervenendo con pittura acrilica sulle foto dei musicisti, e un libro da colorare; il tutto \u00e8 stato realizzato a mano da Doroinu.\nContinuando l'esperienza maturata nel precedente minialbum \"echo\", anche in \"Hakusei\" i Plastic Tree hanno deciso di distribuire equamente fra i quattro membri della band la scrittura di parole e musica delle tracce, invece di affidarsi alla coppia storica formata dal paroliere Ry\u016btar\u014d Arimura e dal musicista Tadashi Hasegawa. Il risultato \u00e8 un album dallo stile particolarmente variegato da cui i musicisti si sentono molto rappresentati.\nAnche il titolo \"Hakusei\", ovvero \"animali impagliati\", \u00e8 stato scelto in rappresentanza della band: come ha dichiarato il bassista e leader Tadashi Hasegawa, esattamente come un Plastic Tree (\"albero di plastica\") sembra un essere vivente, ma non lo \u00e8, allo stesso modo gli animali impagliati sembrano esseri viventi, ma non lo sono. Si tratta quindi di una sorta di \"nome alternativo\" per metonimia del gruppo musicale.\n\"Hakusei\" \u00e8 il primo album dei Plastic Tree stampato in HRA.\nTracce.\nDopo il titolo \u00e8 indicata fra parentesi \"()\" la grafia originale del titolo."}
{"id": "6326804", "revid": "298055", "url": "https://it.wikipedia.org/wiki?curid=6326804", "title": "Mega almanacco", "text": ""}
{"id": "6326811", "revid": "1234826", "url": "https://it.wikipedia.org/wiki?curid=6326811", "title": "Ciurma di Cappello di Paglia", "text": ""}
{"id": "6326817", "revid": "2519", "url": "https://it.wikipedia.org/wiki?curid=6326817", "title": "Gaudezio Bordiga", "text": ""}
{"id": "6326846", "revid": "729019", "url": "https://it.wikipedia.org/wiki?curid=6326846", "title": "Battaglia di Ula", "text": "La battaglia di Ula (o battaglia di Chashniki) fu uno scontro armato avvenuto nell'ambito della prima guerra del nord (o guerra di Livonia) il 26 gennaio 1564 tra il Granducato di Lituania e l'Impero russo, svoltosi nelle vicinanze del fiume Ula (affluente della Daugava), a nord di Chashniki, nella regione di Vitebsk.\nNonostante la superiorit\u00e0 numerica delle armate russe, l'attacco a sorpresa dell'esercito lituano condusse a una schiacciante vittoria le forze del Granducato.\nPremesse.\nDopo la grave sconfitta patita nella Battaglia di Ergeme nel 1560, l'Ordine di Livonia, ormai definitivamente sgretolatosi, fu ufficialmente sciolto. I neonati Ducato di Livonia e Ducato di Curlandia e Semigallia, sorti sulle sue ceneri, furono ceduti al Granducato di Lituania a seguito del Trattato di Vilnius (1561).\nL'Impero russo colse l'occasione e inizi\u00f2 una campagna militare contro la Lituania, conquistando Polotsk nel febbraio del 1563, e minacciando l'invasione di Vilnius, la capitale del Granducato. La Lituania tent\u00f2 di negoziare una tregua, ma le trattative non decollarono mai e fallirono definitivamente nel novembre 1563.\nLa battaglia.\nIl piano russo consisteva nel far incontrare due grandi armate provenienti da Polotsk e Smolensk, comandate da Pyotr Ivanovich Shuysky e Pyotr Semenovich Serebryany-Obolensky vicino ad Orsha, e farle marciare congiuntamente verso Vilnius. L'armata era equipaggiata per una lunga campagna: le scorte a disposizione erano sufficienti a rifornire le truppe per sei mesi.\nShuysky, leader dell'esercito invasore, si mosse il 23 gennaio del 1564. Miko\u0142aj Radziwi\u0142\u0142, che ricopriva l'incarico di grande atamano, in quel momento si trovava a Lukoml; saputo delle mosse dell'avversario, radun\u00f2 in fretta dei reparti di cavalleria senza attendere l'arrivo di fanteria ed artiglieria. Fra le truppe scelte da Miko\u0142aj figuravano l'atamano di campo Hrehory Chodkiewicz e molti futuri comandanti militari di rilievo: fra gli altri suo figlio sedicenne Krzysztof Miko\u0142aj Radziwi\u0142\u0142, che sar\u00e0 in seguito nominato Grande atamano a sua volta e Jan Hieronimowicz Chodkiewicz, che diverr\u00e0 atamano di Livonia.\nLa descrizione dello scontro appare diversa a seconda della fonte presa in esame. Si possono numerare almeno 15 resoconti diversi dello scontro, fra i quali tre rapporti ufficiali redatti a pochi giorni di distanza, ma le versioni appaiono spesso discordanti fra loro in alcuni dettagli e nei dati statistici riportati.\n\u00c8 tuttavia possibile individuare due versioni principali. La prima sostiene che Radziwi\u0142\u0142 attacc\u00f2 l'esercito di Shuysky mentre quest'ultimo era in marcia da Polotsk a Drutsk; secondo questa riscostruzione, i russi sarebbero stati colti di sorpresa nelle foreste della zona dall'imboscata delle forze attaccanti. Solo un piccolo distaccamento lituano si sarebbe concentrato sull'attacco verso le unit\u00e0 di avanguardia, mentre il resto delle truppe si sarebbe gettato sui soldati russi ancora in assetto di marcia, sbaragliandoli con relativa facilit\u00e0.\nStando invece alla seconda versione della battaglia, Shuysky schier\u00f2 il suo esercito in una pianura aperta, pronto ad attaccare le forze lituane non appena esse fossero uscite dalla foresta in cui erano nascoste. Nonostante la superiorit\u00e0 numerica per\u00f2, il generale ebbe la colpa di ritardare troppo l'attacco iniziale, consentendo alle truppe del Granducato di posizionarsi meglio e di ottenere un decisivo vantaggio tattico.\nTutte le fonti sono comunque concordi nell'affermare che i lituani ottennero una vittoria schiacciante, e che lo stesso comandante russo trov\u00f2 la morte nello scontro. Sulla morte di Shuysky le versioni divergono tuttavia nuovamente: la pi\u00f9 famosa sostiene che, ferito, riusc\u00ec a fuggire dalla battaglia, ma venne in seguito ucciso a colpi di ascia da un paesano della zona. Un'altra ricostruzione lo identifica invece come trovato morto in una buca con un foro di proiettile alla testa. Radziwi\u0142\u0142 sostenne che fu il suo soldato Kasparas \u0160veikovskis ad uccidere Shuysky, e che il suo corpo venne portato a Vilnius e sepolto con tutti gli onori in una chiesa ortodossa.\nConseguenze.\nNei giorni seguenti l'armata di Serebryany-Obolensky fu attaccata da Filon Kmita e Jurgis Astikas nei pressi di Orsha. Credendo che si trattasse dell'armata lituana principale, i russi si ritirarono frettolosamente. le due grandi vittorie riportate dalle armate lituane scongiurarono il rischio di un'invasione russa, e riequilibrarono in favore del Granducato l'andamento della guerra di Livonia.\nI lituani riuscirono a mettere a ferro e fuoco una vasta area intorno a Sebe\u017e, ma non riuscirono a catturare Polotsk. Una conseguenza positiva per loro fu comunque quella di far fallire (almeno temporaneamente) i negoziati che avrebbero portato all'unione di Lublino, che erano stati intrapresi proprio nella speranza di ottenere un aiuto militare polacco contro il comune nemico russo.\nLe sconfitte di Ula e di Orsha contribuirono inoltre all'aggravarsi delle condizioni psichiche dello Zar Ivan, che fu una delle cause dell'instaurazione dell\"'Opri\u010dnina\" nel 1565."}
{"id": "6326857", "revid": "287204", "url": "https://it.wikipedia.org/wiki?curid=6326857", "title": "Giuseppe Angelini", "text": ""}
{"id": "6326858", "revid": "1543377", "url": "https://it.wikipedia.org/wiki?curid=6326858", "title": "Benedetto Bordiga", "text": "Biografia.\nNato nel 1766 in Valsesia, nel comune di Varallo, si trasferisce a Milano dove ben presto diventa allievo di Giuseppe Longhi presso la scuola di incisione dell'Accademia di belle arti di Brera.\nA partire dal gennaio 1791, Benedetto Bordiga inizia la pubblicazione di una serie di tavole a illustrazione dell'opera di botanica \"Storia delle piante forestiere le pi\u00f9 importanti nell'uso medico od economico,\" della quale si occuper\u00e0 anche negli anni successivi, collaborando anche con il fratello minore Gaudenzio dal 1793 al 1794.\nProprio grazie a questo lavoro del 1791, Benedetto Bordiga si mette in luce e viene pertanto chiamato a lavorare per la carta topografica del Milanese e del Mantovano e la carta degli astronomi di Brera.\nIn seguito, con il trasferimento a Milano del suo fratello minore Gaudenzio, inizia una proficua collaborazione nella incisione di una serie di carte geografiche e topografiche e nella redazione di alcuni saggi. In questi anni, riconosciuta la loro l'abilit\u00e0 e precisione, vengono ammessi entrambi nell'ufficio topografico militare di Milano, dove eseguono importanti commissioni per il governo, tra cui le carte della Lombardia e delle sue citt\u00e0 (es. Mantova), dell'Italia e dell'Europa.\nTra queste carte, vale la pena ricordare la \"Carte g\u00e9n\u00e9rale du th\u00e9\u00e2tre de la guerre en Italie di Bacler-Dalbeche\", commissionata nel 1797 ai due fratelli Bordiga direttamente dallo Stato Maggiore dell'Armata francese di Napoleone. Tale carta, celebrativa della prima campagna d'Italia, \u00e8 stata da loro incisa in cinquantaquattro fogli sotto la direzione di Giuseppe Pinchetti.\nInteressante anche la pubblicazione - a due mani - dei seguenti volumi: \"Storia delle piante forastiere le pi\u00f9 importanti nell'uso medico, od economico\", 1793 e 1794 (di cui seguirono le illustrazioni); \"Elementi di figura, 1807\", contenente 17 incisioni riproducenti alcuni particolari di sculture classiche e due tavole anatomiche.\nNel corso degli anni, Benedetto diventa professore presso l'Istituto topografico militare.\nDa solo incide diverse tavole, tuttora sparse in collezioni pubbliche e private, trascrivendo in rame dipinti di altri artisti o creando lavori originali. A partire dai primi anni dell'Ottocento, si interess\u00f2 del genere del ritratto. Tra le sue opere pi\u00f9 note i ritratti: di Luigi Valentino Brugnatelli, 1806; del Gaudenzio Ferrari, inciso per il frontespizio del libro del fratello \"Notizie intorno alle opere di Gaudenzio Ferrari\", 1821; del Conte Heinrich Johann Bellegarde.\nMuore a Varallo, il 16 giugno 1847, dieci anni dopo la scomparsa del fratello minore Gaudenzio."}
{"id": "6326860", "revid": "547034", "url": "https://it.wikipedia.org/wiki?curid=6326860", "title": "Elspeet", "text": "Elspeet \u00e8 un villaggio di circa 4.400 abitanti del centro-est dei Paesi Bassi, facente parte della provincia della Gheldria e situato nella regione della Veluwe Dal punto di vista amministrativo, si tratta di una frazione del comune di Nunspeet; fino al 1971 aveva fatto parte della municipalit\u00e0 di Ermelo.\nGeografia fisica.\nElspeet si trova nella parte settentrionale/nord-occidentale della provincia del Gheldria, a circa met\u00e0 strada tra Nunspeet ed Apeldoorn (rispettivamente a sud della prima e a nord/nord-ovest della seconda) e a circa met\u00e0 strada tra Putten e Vaassen (rispettivamente ad est della prima e ad ovest della seconda)..\nOrigini del nome.\nIl toponimo \"Elspeet\", attestato anticamente come \"de Elspete\" (1227), \u00e8 formato dal termine \"el-\", che significa \"vecchio\", \"antico\", e dal termine \"speet\", che significa \"terreno vangato\".\nStoria.\nDalla fondazione ai giorni nostri.\nNel 1594 giunse nel villaggio il primo predicante di religione protestante.\nAgli inizi del XX secolo, la popolazione del villaggio era costituita in gran parte da braccianti agricoli. La pi\u00f9 importante famiglia di agricoltori era rappresentata dai De Mouw.\nNel 2010, fu realizzato ad Elspeet un tunnel per rettili e anfibi, che costituisce il primo progetto nel suo genere nei Paesi Bassi.\nMonumenti e luoghi d'interesse.\nElspeet vanta 14 edifici classificati come rijksmonumenten e 15 edifici classificati come gemeentelijke monumenten.\nAntica chiesa parrocchiale.\nTra i principali edifici religiosi di Elspeet, figura l'antica chiesa parrocchiale, risalente al XVI secolo.\nArchitetture civili.\nMulino De Hoop.\nAltro edificio degno di nota \u00e8 il mulino De Hoop, un mulino a vento costruito nel 1894 sulle ceneri di un mulino preesistente andato distrutto in un incendio.\nSit archelogici.\nNei dintorni di Elspeet, si trovano alcuni siti archeologici, come lo Hunneschans, realizzato intorno al IX secolo d.C., mentre la zona nota come Elspeetse Heide veniva utilizzata 2.000 anni prima di Cristo come luogo di sepoltura.\nSociet\u00e0.\nElspeet \u00e8 sede di un ambiente molto religioso e conservatore e viene considerata parte della cintura biblica olandese. Gran parte della popolazione \u00e8 affiliata a congregazioni che fanno riferimento a una forma di calvinismo definito \"ortodosso\".\nEvoluzione demografica.\nAl censimento del 2016, il villaggio di Elspeet contava una popolazione pari 4.398 abitanti."}
{"id": "6326865", "revid": "2022787", "url": "https://it.wikipedia.org/wiki?curid=6326865", "title": "Agrone (Pieve di Bono-Prezzo)", "text": "Agrone (\"Dagr\u00f9\" in dialetto locale) \u00e8 una frazione del comune di Pieve di Bono-Prezzo, della quale fa parte anche il nucleo staccato di Frugone (\"Freg\u00f9\" in dialetto locale). Il paese posto a 615\u00a0m s.l.m., racchiuso tra la statale del Caffaro e il torrente Adan\u00e0; dista 74\u00a0km da Brescia e 58\u00a0km da Trento.\nStoria.\nAgrone \u00e8 stato Comune autonomo dal 1806 fino al 1928. Le prime notizie sul paese si trovano in una pergamena datata 4 ottobre 1288 quando si parla di Armanino da Frugone.\nAnticamente le Ville di Agrone con Frugone e Pols\u00e8, formavano una Magnifica Comunit\u00e0, inglobata nella Plebis Bonus (Pieve di Bono). Pols\u00e8 \u00e8 una Villa scomparsa, le ultime sue notizie si hanno nel 1442.\nMonumenti e luoghi d'interesse.\nArchitetture civili.\nAd Agrone c\u2019\u00e8 una casa di un certo valore storico, la ca' dei Guarienti (Guarie\u00e7) di cui si trova un documento-spartizione del 1667.Sono presenti inoltre delle volte di epoca Romana denominate \"curt\" (corti);inoltre sono presenti segni di passaggio di una strada Romana appunto. A Frugone c\u2019\u00e8 la \"ca' dei Can\u00e8le\" o \"ca' dei Ros\", che anticamente ebbe una certa vestigia essendo stata la sede amministrativa della Comunit\u00e0 di Bono. Sempre a Frugone \u00e8 antica la \"casa di Frugone\", che si trova in basso nella frazione."}
{"id": "6326886", "revid": "1340213", "url": "https://it.wikipedia.org/wiki?curid=6326886", "title": "Episodi di Archer (ottava stagione)", "text": "L'ottava stagione della serie animata Archer, dal titolo Archer Dreamland, composta da 8 episodi, \u00e8 andata in onda sul canale televisivo FXX, dal 5 aprile al 24 maggio 2017. \nIn Italia la stagione \u00e8 stata resa interamente disponibile il 1\u00ba luglio 2017, dal servizio di video on demand Netflix.\n\"Ossessione omicida\".\nTrama.\nArcher, in coma dopo essere stato ferito al termine della scorsa stagione, sogna di trovarsi in una Los Angeles dall'atmosfera noir e di essere un detective privato che indaga sulla morte del suo partner Woodhouse. Dopo aver parlato con Krieger, lo spacciatore di Woodhouse, Sterling viene assoldato da Madre, una dei boss del crimine della citt\u00e0, la quale in cambio del suo aiuto a spiare Len Trexler, decide di aiutarlo a scoprire chi ha ucciso il suo partner. Nel mentre indaga su Trexler, Archer scopre che quest'ultimo traffica schiave del sesso cinesi e, tramite l'aiuto di Poovey, decide di salvare tutte le donne, dopo aver anche rotto le gambe a Dutch Dylan, braccio destro di Trexler. Al termine dell'episodio Archer viene ingaggiato dalla ricca Charlotte Vander Tunt che gli chiede di ucciderla.\n\"Berenice\".\nTrama.\nCharlotte Vander Tunt chiede ad Archer di aiutarla a simulare la propria morte, in cambio di un lauto compenso, in quanto la donna vuole allontanarsi il pi\u00f9 possibile dalla sua ricca famiglia deviata. Charlotte, per attuare il suo piano, ha gi\u00e0 un cadavere di una donna pronto nel suo bagagliaio, ma, mentre lei e Sterling stanno per simulare la sua morte in un incidente stradale, dopo numerose peripezie, vengono arrestati dai detective Poovey e Figgis.\n\"Jane Doe\".\nTrama.\nArcher tenta di evadere dalla prigione insieme a Charlotte, tramite l'aiuto di Ray Gillette e della sua band afroamericana, arrestati per possesso di droga.\n\"Dita di signorina\".\nTrama.\nSterling viene incaricato da Madre di simulare il rapimento di Charlotte e di convincere il fratello di quest'ultima, Cecil, a pagare un milione di dollari, per il riscatto.\n\"La veglia dei dormienti\".\nTrama.\nArcher, in corsa contro il tempo, con i detective corrotti Figgis e Poovey, per ottenere il pagamento del riscatto, viene sedotto dalla cantante Lana. Nel frattempo Krieger trasforma Dutch in un cyborg, dopo che quest'ultimo ha dovuto subire l'amputazione di entrambe le gambe a causa di Sterling.\n\"Gibbosa crescente\".\nTrama.\nIl piano di Archer per recuperare i soldi fallisce e per questo, dopo essere stato minacciato da Madre, viene incaricato di rubare i soldi direttamente a Trexler. Intanto Lana rivela di essere un'agente speciale del Tesoro che lavora sotto copertura.\n\"Alabarde!\".\nTrama.\nSterling e Len Trexler devono riuscire a fuggire dalla casa di quest'ultimo, dopo che lo psicopatico Dutch, ora praticamente invulnerabile, ha fatto strage di tutti i collaboratori di Len.\n\"Risoluzione\".\nTrama.\nArcher scopre finalmente che il colpevole della morte di Woodhouse non \u00e8 altri che Dutch, il quale viene successivamente ucciso dai cani cyborg di Krieger. Inoltre Lana, dopo essere stata colpita ripetutamente dai proiettili sparati per sbaglio dal detective Poovey, muore tra le braccia di Sterling. Al termine dell'episodio Poovey scopre che tutte le donne cinesi da lui salvate e ospitate a casa sua, di cui voleva farne le proprie mogli, se ne sono andate, lasciandolo solo."}
{"id": "6326892", "revid": "767487", "url": "https://it.wikipedia.org/wiki?curid=6326892", "title": "Incarnate - Non potrai nasconderti", "text": "Incarnate - Non potrai nasconderti (\"Incarnate\") \u00e8 un film statunitense del 2016 diretto da Brad Peyton.\nIn Italia il film \u00e8 stato distribuito nel febbraio 2017.\nTrama.\nIn un locale notturno il dottor Seth Ember si avvicina ad un uomo di mezza et\u00e0 chiamato Henry e gli chiede che ora sia. Il dottor Ember rivela che il tempo non \u00e8 avanzato e non avanza e gli d\u00e0 un dono che gli era stato dato dal suo socio in uno studio legale. Henry si rende conto improvvisamente che sta sognando e Ember rivela che la donna con cui Henry \u00e8 stato \u00e8 un demone che ha posseduto il suo corpo. Il dottor Ember e Henry sono immediatamente attaccati da due bouncers, ma riusciranno a fuggire e con l'aiuto di Henry tornare alla realt\u00e0 e liberarlo dal demone che lo possiede. Nel mondo veglia si scopre che il dottor Ember \u00e8 in realt\u00e0 su una sedia a rotelle e ora ha un bruciore sul polso da dove il demone lo ha afferrato nel mondo dei sogni. L'assistente del dottor Ember, Oliver, avverte che i demoni hanno cominciato ad adattarsi agli sforzi del dottor Ember e che presto non potr\u00e0 sfuggire alla realt\u00e0.\nIl dottor Ember viene avvicinato da Camilla, un rappresentante del Vaticano, che chiede al dottor Ember di esorcizzare un ragazzo chiamato Cameron Sparrow. L'uomo rifiuta di affermare che i suoi metodi sono esorcismi ma Camilla rivela che crede che il demone sia quello che il dottor Ember conosce come Maggie. L'uomo le chiede di andarsene, ma in seguito fa visita a un prete chiamato Felix per interrogarsi se il demone possa effettivamente essere Maggie. Felix offre a Ember una fiala di sangue da un uomo posseduto che, quando iniettato, permetterebbe ad Ember circa 10 secondi di lucidit\u00e0 - sufficiente tempo per suicidarsi, ma Ember si rifiuta di prenderlo.\nIl dottor Ember si reca all'appartamento del ragazzo con Camilla e incontra la madre di Cameron, Lindsay. La madre del ragazzo inizialmente si rifiuta di sottomettersi ad un esorcismo, ma il dottor Ember spiega che egli non esorcizza i demoni ma li espone entrando nel subconscio del loro ospite per far capire che stanno sognando. L'uomo spiega inoltre che i demoni non hanno il potere di controllare veramente quelli che possiedono bens\u00ec li conducono in sogni confortanti in modo da non essere consapevoli mentre il demone usa il loro corpo. Il dottor Ember visita il possesso di Cameron e conferma che \u00e8 posseduto da Maggie e che il demone lo riconosce. Pi\u00f9 tardi quella notte il dottor Ember riflette sulla morte della moglie e del figlio.\nIl dottor Ember, Oliver, e il terzo membro della loro squadra, Riley, si preparano per lo sfratto. Riley spiega a Lindsay che le loro apparecchiature controlleranno le frequenze cerebrali di Cameron e del dottor Ember e che, entrando in uno stato vicino alla morte, il dottor Ember sar\u00e0 in grado di sincronizzare le sue frequenze cerebrali con Cameron e di entrare nel suo subconscio. Tuttavia, in questo stato il dottor Ember ha solo circa otto minuti prima che il suo cuore possa cedere. Riley spiega ulteriormente che il tempo in un subconscio della persona posseduta \u00e8 bloccato al momento in cui viene posseduta. Il dottor Ember entra nel sogno di Cameron e lo vede con suo padre, Dan, in un parco, ma improvvisamente comincia a sanguinare deve essere estratto dal sogno.\nDopo aver assistito a Cameron con il padre nel sogno, il dottor Ember chiede che Dan sia presente per aiutare a scacciare il demone. Lindsay rifiuta, spiegando che la coppia si \u00e8 separata dopo che Dan spezz\u00f2 il braccio di Cameron in una rabbia ubriaca, ma lei si impegna a dire loro dove trovare Dan quando Ember insiste sul fatto che il padre di Cameron possa essere l'unico modo per salvarlo. La presenza di Dan sembra inizialmente aiutare, ma Maggie si riafferma all'interno di Cameron. Nella lotta Ember si rivolge a Maggie per liberare Dan in quanto egli \u00e8 quello che Maggie vuole veramente. Maggie accetta di liberare Dan ma quest\u2019ultimo muore a causa delle sue ferite. Lindsay, allarmata, chiede di conoscere la storia del dottor Ember con il demone e i suoi veri motivi riguardanti Cameron. Il dottor Ember svela di aver scoperto all'et\u00e0 di 26 anni di avere il potere di eseguire la proiezione astrale e di entrare nei sogni di altre persone, ma lo nascose per vivere una vita normale. Tuttavia questo potere lo aveva fatto un bersaglio per i demoni. Una sera, mentre guida con la moglie e il figlio i tre sono colpiti da un'altra auto guidata da un pilota posseduto. Lo scontro ha lasciato la famiglia di Ember uccisa e lo ha limitato a una sedia a rotelle. Da quel momento \u00e8 stato a caccia del demone \"Maggie\" che ha chiamato come la donna che aveva posseduto.\nPreparato al peggio il Dr. Ember si reca da Felix per acquisire la fiala del sangue, ma scopre lo sgabello di Felix in disordine. L'uomo prende una fiala di sangue, ma scopre che Felix \u00e8 stato posseduto. Felix attacca il dottor Ember ma improvvisamente fende la propria gola. Mentre muore Felix colpisce Ember, dicendogli che Maggie vuole consumarlo e dire a Ember deve pregare per una rapida morte. Tornando al sogno di Cameron, Ember lo trova con suo padre. L'uomo comincia a tentare di ragionare con Cameron, e usando un anello che Cameron aveva ricevuto come regalo dal suo vero padre, gli fa capire che \u00e8 in un'illusione. Ember e Cameron fuggono da Maggie sotto forma di Dan, e Ember aiuta Cameron a scappare prima di lottare con Maggie e apparentemente sconfiggerlo usando il cruccio di suo figlio."}
{"id": "6326895", "revid": "101768", "url": "https://it.wikipedia.org/wiki?curid=6326895", "title": "Johann von Sonnenberg", "text": ""}
{"id": "6326898", "revid": "547034", "url": "https://it.wikipedia.org/wiki?curid=6326898", "title": "The Johnny Cash Show", "text": "Il Johnny Cash Show \u00e8 stato un programma musicale condotto dal cantautore country Johnny Cash, trasmesso negli Stati Uniti sul canale ABC dal 1969 al 1971.\nIl programma and\u00f2 in onda per 58 puntate da un'ora ciascuna a partire dal 7 giugno 1969 fino al 31 marzo 1971; era registrato presso il Ryman Auditorium di Nashville, Tennessee.\nCash apriva ogni puntata con un'esibizione preceduta dall'immancabile frase di apertura: \"\u00abHello, I'm Johnny Cash\u00bb\" (\"Ciao, sono Johnny Cash\"), e il cast fisso del programma includeva June Carter Cash (sua moglie), The Carter Family, The Statler Brothers, Carl Perkins, e The Tennessee Three, pi\u00f9 il direttore d'orchestra e arrangiatore australiano Bill Walker. Gli Statler Brothers eseguivano brevi intermezzi comici. Una versione strumentale di \"Folsom Prison Blues\" era usata per i titoli di testa.\nNel corso delle varie puntate, al programma parteciparono come ospiti numerosi musicisti, inclusi Joni Mitchell, Bob Dylan, Linda Ronstadt, Kris Kristofferson, Mickey Newbury, Neil Young, Gordon Lightfoot, Creedence Clearwater Revival, Merle Haggard, Stevie Wonder, James Taylor, Neil Diamond, Tammy Wynette, Louis Armstrong (che mor\u00ec poco tempo dopo la sua partecipazione), Ray Charles, ecc...\nStoria.\nCash venne contattato dalla ABC per condurre uno show televisivo dopo il grande successo riscosso dai suoi album \"At Folsom Prison\" (1968) e \"At San Quentin\" (1969), registrati dal vivo in carceri di massima sicurezza davanti a un pubblico di detenuti. Inizialmente lo show era stato ideato come una sorta di programma \"tappabuchi\" da mandare in onda d'estate al posto del consolidato variet\u00e0 del sabato sera \"The Hollywood Palace\", ma con il passare del tempo gli ascolti crebbero sempre pi\u00f9 e il programma fu confermato per un'altra stagione. Anche se ebbe ampia libert\u00e0 decisionale all'interno del programma, Cash dovette comunque accettare qualche compromesso imposto dalla direzione, per esempio la presenza come ospiti di Bob Hope, George Gobel, Kirk Douglas, Burl Ives, Peggy Lee e Lorne Greene, celebrit\u00e0 mainstream che avrebbero garantito buoni ascolti al network.\nLe riprese dello show, trasmesso in differita, si tenevano presso il Ryman Auditorium di Nashville, allora \"casa\" dello storico show \"Grand Ole Opry\". L'idea del programma fu di Bill Carruthers, che svolse anche la funzione di produttore esecutivo per la prima stagione. Altro produttore era Stan Jacobson.\nLa prima puntata and\u00f2 in onda il 7 giugno 1969 e vide come ospiti Joni Mitchell, Doug Kershaw, Fannie Flagg, e Bob Dylan. Quest'ultimo, grande amico di Cash, esegue \"I Threw It All Away\" tratta dal suo ultimo LP \"Nashville Skyline\", e in duetto con lo stesso Cash, \"Girl from the North Country\".\nNello show era incluso il segmento chiamato \"Country Gold\" che ospitava leggende della musica country raramente o mai viste in televisione prima di allora come Bill Monroe &amp; His Blue Grass Boys.\nCash mise alla prova la pazienza dei dirigenti ABC in svariate occasioni. Si rifiut\u00f2 di censurare la parola \"stoned\" (\"drogato\") dalla canzone \"Sunday Mornin' Comin' Down\" di Kris Kristofferson, invit\u00f2 regolarmente al programma Pete Seeger, nonostante le sue canzoni di protesta contro la guerra del Vietnam non fossero ben viste dal sistema ed avessero gi\u00e0 \"imbarazzato\" altri network, sostenne i diritti dei nativi americani oppressi, e non perdeva occasione per ribadire la propria fede cristiana.\nNel 1970, la Columbia Records pubblic\u00f2 l'album dal vivo \"The Johnny Cash Show\", direttamente collegato al programma televisivo, sebbene il disco non possa essere considerato la colonna sonora dello stesso. Nell'album \u00e8 inclusa la versione di Cash di \"Sunday Morning Coming Down\" eseguita \"senza tagli\" durante lo show, che pubblicata su singolo nel 1970, raggiunse il primo posto nella classifica country.\nLo show venne cancellato nel 1971. L'ultima puntata and\u00f2 in onda il 31 marzo. Nonostante il risultato dignitoso, il programma venne cancellato poich\u00e9 la ABC, su pressione degli sponsor, era alla ricerca di un pubblico maggiormente sofisticato, e decise di focalizzare l'attenzione su show dall'ambientazione pi\u00f9 giovane, moderna ed urbana. Per fare spazio a queste nuove produzioni, tutti i programmi e variet\u00e0 a tema campestre (e quindi anche quelli dedicati alla musica country) furono cancellati in contemporanea. L'operazione divenne nota con il nome \"purga rurale\"."}
{"id": "6326900", "revid": "86819451", "url": "https://it.wikipedia.org/wiki?curid=6326900", "title": "Anatolij \u010cubajs", "text": ""}
{"id": "6326907", "revid": "1543377", "url": "https://it.wikipedia.org/wiki?curid=6326907", "title": "Episodi di The Leftovers - Svaniti nel nulla (terza stagione)", "text": "La terza e ultima stagione della serie televisiva The Leftovers - Svaniti nel nulla (\"The Leftovers\"), composta da 8 episodi, \u00e8 stata trasmessa sul canale statunitense via cavo HBO dal 16 aprile al 4 giugno 2017.\nIn Italia, la stagione \u00e8 andata in onda in prima visione sul canale satellitare Sky Atlantic dal 13 giugno al 4 luglio 2017.\nA partire da questa stagione entra nel cast principale Scott Glenn. Michael Gaston e Annie Q. ricompaiono come guest star.\nIl libro di Kevin.\nTrama.\nAntefatto: in un momento imprecisato (collocabile presumibilmente nella prima met\u00e0 dell'800), in una piccola comunit\u00e0 rurale, vive un gruppo di persone che ripete quotidianamente gli stessi rituali. Di giorno si prega e si aspettano i messaggi portati da colombe bianche, mentre la notte ci si veste di bianco e si sale sui tetti, in attesa che un'entit\u00e0 superiore arrivi a prendere i suoi \"figli prediletti\"; ma questo non avviene mai e, a poco a poco, gli abitanti del villaggio iniziano a smettere di crederci. Una famigliola, formata dal padre, dalla madre e dal loro bambino, per\u00f2, continua a crederci e a sperare, nonostante gli insulti dei loro concittadini. Poi per\u00f2, anche il padre si stanca di aspettare inutilmente e, portando con s\u00e9 il bambino, lascia da sola la madre, che strenuamente continua a manifestare la sua fede giorno per giorno, seppure sia rimasta l'unica a farlo.\nPoco dopo gli avvenimenti del finale della precedente stagione, attirata dal trambusto, Evie esce dal centro visitatori del parco di Miracle (dove si erano accampati i Colpevoli Sopravvissuti) e vede un aereo sganciare un missile diretto verso di loro.\nTre anni dopo, la vita a Jarden \u00e8 decisamente cambiata. Non sono pi\u00f9 necessari i braccialetti per l'accesso al parco, Kevin \u00e8 il capo della polizia locale ed anche Tommy \u00e8 diventato un agente, mentre Jill si \u00e8 trasferita al campus universitario. Matt \u00e8 convinto che, per il settimo anniversario della Dipartita che si terr\u00e0 da l\u00ec a due settimane, a Jarden accadr\u00e0 qualcosa di epocale e la sua chiesa \u00e8 sempre gremita di persone che vanno ad ascoltarlo. Mary \u00e8 completamente guarita, non va pi\u00f9 sulla sedia a rotelle ed ha avuto il suo bambino. Nora lavora nuovamente per il dipartimento dell'improvvisa Dipartita e collabora con la polizia. Laurie ha sposato John Murphy; abitano accanto a Kevin e Nora e John ha preso il posto di Isaac come sensitivo, imbrogliando i clienti con l'aiuto della moglie. Kevin \u00e8 molto preoccupato per Nora; per qualche ragione la piccola Lily non c'\u00e8 pi\u00f9 e lui teme le possibili conseguenze di ci\u00f2 sulla sua compagna. Tutto sembra apparentemente tranquillo, ma non \u00e8 cos\u00ec: il fatto di essere morto e risorto due volte, ha fatto scattare qualcosa in Kevin e cos\u00ec, ogni mattina, si chiude un sacchetto di plastica in testa ed aspetta di morire, dopodich\u00e9 continua la sua giornata normalmente. Da Mapleton arriva Dean, l'uomo che sparava ai cani; incontra Kevin e gli dice che secondo lui i cani si stanno evolvendo e stanno iniziando ad assumere forma umana, insinuandosi tra i politici e le persone di potere. Mentre Matt e Michael si trovano alla sorgente per battezzare alcuni fedeli, delle persone inscenano una protesta e gettano del materiale tossico nell'acqua, facendo intervenire le forze dell'ordine. Per dimostrare che l'acqua non era stata davvero contaminata (in quanto i barili non contenevano davvero liquido tossico), Kevin si getta in acqua e Michael decide di cogliere l'occasione per battezzare anche lui. Mentre si trova in auto con Tom, Kevin viene attaccato a colpi di fucile da Dean, il quale sostiene che sia cambiato da quando si sono conosciuti; prontamente, Tom gli spara, uccidendolo, e salva suo padre. All'improvviso, Nora e Kevin ricevono la visita di Mary, la quale gli comunica che sta per tornare a Mapleton insieme al bambino per scappare da Matt, che \u00e8 diventato ossessionato da Jarden. Inoltre, dice a Kevin che il marito sta scrivendo un libro, una sorta di \"nuovissimo testamento\", con lui come protagonista. In preda alla rabbia, Kevin va da Matt per chiedergli spiegazioni e l\u00ec incontra anche Michael e John, i quali sembrano pensarla esattamente come Matt: le sue resurrezioni devono avere un significato davvero importante e potrebbe addirittura essere un nuovo Messia. Kevin si fa consegnare il manoscritto e decide di dargli fuoco ma poi desiste, dopo aver guardato in cielo ed aver visto volare una colomba bianca.\nEpilogo: sempre le colombe bianche. Una donna dai capelli grigi raccoglie i messaggi portati dalle colombe e, dopo averle messe in gabbia, le porta ad una suora, in un piccolo villaggio. La suora la paga e le chiede se il nome \"Kevin\" le faccia venire in mente qualcosa. Vediamo la donna in volto: \u00e8 Nora, molto invecchiata e adesso si fa chiamare Sarah e, alla domanda della suora, risponde di no.\nNon essere ridicolo.\nTrama.\nL'uomo che vive sulla torretta di Jarden viene colto da un malore e perde la vita cadendo dalla costruzione. Sua moglie insiste nel sostenere che l'uomo sia dipartito e non deceduto, anche se Nora intuisce che la donna stia mentendo. Scopre che, appena dopo l'accaduto, la donna era in compagnia di suo fratello Matt; va a fargli visita ed alla fine riesce a farsi dire la verit\u00e0: ha avuto un infarto e sua moglie voleva che venisse sepolto con rito religioso. Intenzionata ad avere le prove della falsa dipartita da presentare al dipartimento, Nora decide di riesumarne il cadavere e fotografarlo. Pi\u00f9 tardi, Nora si reca in ospedale per farsi rimuovere l'ingessatura al braccio ed il medico ha dei seri dubbi sulla natura della frattura, insinuando che se la sia procurata volontariamente. Nel parcheggio dell'ospedale, poi, riceve una telefonata da Mark Linn-Baker (l'attore della sitcom \"Due perfetti americani\" che aveva finto la sua dipartita il 14 ottobre, per poi essere ritrovato in Messico), il quale la invita a recarsi a Saint Louis per incontrarlo e parlare della possibilit\u00e0 di rivedere i suoi figli. Preparati i bagagli, Nora prende l'aereo e raggiunge l'albergo in cui alloggia l'attore; questi le spiega che un gruppo di studiosi ha trovato il modo di mandare le persone ovunque si trovino i loro cari dipartiti. Nora inizialmente sembra molto scettica, ma le parole dell'uomo riescono ad incuriosirla e riceve un cellulare su cui verr\u00e0 contattata per avere ulteriori istruzioni. La mattina seguente, invece di andare in aeroporto, Nora decide di andare in Kentucky, per vedere la piccola Lily. Si scopre che quello non \u00e8 pi\u00f9 il suo nome e che Christine (sua madre biologica) ne ha ottenuto l'affidamento. Triste per la lontananza dalla bambina, ritorna a casa e decide di passare da Erika Murphy. Erika capisce subito che qualcosa non va e capisce anche che c'era qualcosa di strano dietro alla sua frattura al braccio, riuscendo a farsi raccontare la verit\u00e0 da Nora: il gesso era solo un modo per nascondere un tatuaggio. Il tatuaggio era uno strano simbolo tutto nero, ma Nora le racconta che in realt\u00e0 si era fatta tatuare i nomi dei suoi figli dipartiti; dopo aver finito per\u00f2 si \u00e8 resa conto che quel tatuaggio sarebbe stato solo qualcosa di doloroso per lei e, pentita, ha chiesto al tatuatore di coprirlo. Erika cerca di consolare l'amica e la porta a saltare sul suo nuovo tappeto elastico, sperando di farla stare meglio. Dopo una discussione con Tom, Nora decide di rendere pubblica la foto dell'autopsia dell'uomo della torretta e, tornata a casa, trova Kevin con il sacchetto di plastica in testa. Sorpreso di vederla gi\u00e0 a casa, Kevin le confessa che ogni giorno inizia a soffocarsi con la plastica, per poi strapparla via, con il solo fine di sentire che non vuole morire. Nora, a sua volta, gli confessa di aver fatto il tatuaggio e Kevin le chiede di fare un bambino, ma la donna gli chiede di lasciare le cose come sono. Poco dopo, Nora viene contattata sul cellulare datole da Mark e le viene chiesto di trovarsi, da l\u00ec a qualche giorno, a Melbourne con 20000 Dollari e Kevin le chiede di poter andare insieme a lei. Intanto, in Australia, un gruppo di donne a cavallo vanno dal capo della polizia locale di nome Kevin e gli chiedono di seguirle; al suo rifiuto, l'uomo viene sedato e portato sulle rive di un lago. Le donne lo annegano, convinte che poi ritorner\u00e0 in vita; quando si rendono conto che non succeder\u00e0, capiscono di aver sbagliato persona. Incuriosito da ci\u00f2 che sta succedendo vicino al laghetto, un uomo esce di casa e chiede alle donne cosa stiano facendo: \u00e8 il padre di Kevin.\nIl pensiero folle di un bianco.\nTrama.\nMentre gli altri erano a Jarden, Kevin Garvey Senior ha trascorso gli ultimi tempi in Australia, viaggiando con lo zaino in spalla ed ascoltando sempre, mediante un registratore, un'audiocassetta registrata dal piccolo Kevin molti anni prima. Una sera, dopo aver spiato un rituale aborigeno, decide di riprodurlo ma arriva la polizia e lo arresta in quanto \u00e8 illegale, a meno che non si faccia parte di una delle trib\u00f9. Per posta, Kevin Sr. riceve da Matt una copia del suo libro su Kevin e rimane molto deluso nel constatare che Matt ha frainteso qualcosa di molto importante: non \u00e8 lui a far parte della storia del figlio, ma esattamente il contrario. Prima di buttare via il manoscritto, ne strappa una pagina e la utilizza per avvolgerci dentro dei contanti. In seguito a delle ricerche, riesce a trovare Christopher Sunday, uno degli anziani delle trib\u00f9; gli racconta la sua storia, come sia arrivato fin l\u00ec e infine gli racconta un episodio di molti anni prima: stava piovendo a dirotto ed il piccolo Kevin gli aveva chiesto di cantare, per fermare la pioggia; allora Kevin Sr. aveva iniziato a canticchiare una filastrocca e la pioggia aveva davvero smesso di cadere. L'uomo \u00e8 convinto che per il settimo anniversario della Dipartita arriver\u00e0 un'alluvione e che il suo compito sia quello di cantare per fermare la pioggia e salvare tutti. Il vecchio Christopher accetta di aiutarlo a cercare un canto che possa fermare l'acqua ma, in seguito ad un incidente, muore. Kevin Sr. viene cacciato via e si ritrova a vagare per giorni nel mezzo di una piana desertica; ad un certo punto incontra un uomo che si cosparge si benzina e gli dice che non \u00e8 stato scelto (da qualcuno) perch\u00e9 aveva affermato di non volere la morte di un bambino in cambio di una futura cura per il cancro, dopodich\u00e9 si da fuoco, suicidandosi. In seguito Kevin Sr. trova un serpente e vorrebbe ucciderlo per poterlo mangiare, ma l'animale lo aggredisce e lo morde. Stremato dal veleno, cerca di camminare con le ultime forze che gli sono rimaste; trova una croce nel mezzo del nulla e, al limite delle sue forze, si accascia a terra ma qualcuno arriva in suo soccorso. Si sveglia dopo alcuni giorni e nota che le persone che lo hanno accolto stanno costruendo una barca, pur essendo molto lontani dal mare. Affamato, cerca del cibo e trova un album di fotografie che ritrae una famiglia felice con 5 bambini. Dopo aver preso molte pillole di antidolorifico, per\u00f2, cade addormentato. Al suo risveglio vede la donna delle fotografie, che gli racconta la sua storia: il 14 ottobre (in Australia era gi\u00e0 il 15), al momento della Dipartita, era fuori casa e quando \u00e8 rientrata il marito ed i figli non c'erano pi\u00f9. Aveva pensato che fossero tutti dipartiti ma, tempo dopo, nella sua propriet\u00e0 erano stati ritrovati i resti di cinque bambini; il pap\u00e0 era dipartito ed i piccoli, non sapendo come rintracciare la mamma, si sono incamminati nei campi e l\u00ec hanno trovato la morte. La donna si sente terribilmente in colpa per non aver mai pensato di cercarli da qualche parte e per questo aveva messo la croce di legno l\u00ec dove avevano trovato i suoi bambini e dove Kevin si era accasciato. Gli dice inoltre che aveva trovato la pagina del manoscritto di Matt e che, quando aveva letto di un uomo che era annegato e poi risorto, aveva pensato che quell'uomo potesse permetterle di parlare con i suoi figli nel regno dei morti, per l'ultima volta. Cos\u00ec aveva cercato un uomo di nome Kevin che fosse a capo della polizia e lo aveva trovato poco distante da casa sua; lo aveva annegato ed aveva atteso il suo risveglio ma, quando ci\u00f2 non \u00e8 avvenuto, aveva capito di aver ucciso un uomo. Grace credeva che quella pagina di manoscritto fosse un messaggio di Dio diretto a lei ma, adesso che ha capito il suo errore, sta per perdere le speranze ed iniziare a credere di essere pazza. Allora Kevin Sr. le dice che non \u00e8 affatto pazza, ma ha solo trovato il Kevin sbagliato. \nLa relazione.\nTrama.\nDiretti a Melbourne, Nora e Kevin si recano in aeroporto e Nora si separa dal compagno per andare alla fila per il check-in veloce. Kevin si insospettisce ed ipotizza che Nora lo abbia fatto perch\u00e9 trasporta qualcosa che sarebbe stato visto con i controlli normali. La donna, allora, gli mostra i 20000 $ in contanti che si \u00e8 attaccata alla vista con il nastro adesivo. Durante il volo, Nora gli racconta la vera ragione del suo viaggio e gli spiega che il suo obiettivo \u00e8 quello di smascherare quella che ai suoi occhi sembra una vera e propria truffa. Una volta arrivata in albergo, riceve una telefona in cui le viene detto di prendere l'autobus 570 e di non perderlo; lascia Kevin in camera e va alla fermata dell'autobus. Rimasto da solo in albergo, Kevin viene attirato da un programma televisivo in cui prima scopre che suo padre \u00e8 nei guai e poi vede Evie Murphy, con un velo arancione sulla testa ed in mano un cartello con scritto \"Sarah 81\". Incredulo per quanto ha appena visto, si dirige di corsa agli studi televisivi e qui la incontra nuovamente; la insegue in un vicolo e, quando si rende conto che la ragazza \u00e8 reale e non qualcosa nella sua testa, lei gli dice (con accento diverso) di non essere Evie ma di chiamarsi Daniah Moabizzi. Nel frattempo, alla fermata dell'autobus, Nora incontra una donna che la prega di prendere in braccio il suo bambino, mentre lei va a sostenere un colloquio di lavoro in un locale l\u00e0 dietro. Poco dopo, per\u00f2, il 570 arriva e Nora corre a riportare il bimbo a sua madre e riesce per un pelo a non perdere l'autobus. Arrivata a destinazione, incontra la dottoressa Eden e viene portata a fare alcuni test prima di passare alla fase successiva. Kevin telefona a Laurie e le dice di aver appena visto Evie; le dice il nome con cui si fa chiamare e da internet scoprono che lavora in biblioteca. Quando per\u00f2 Kevin invia a Laurie la foto che \u00e8 riuscito a scattarle, la donna rimane piuttosto turbata e gli consiglia di non avvicinarla nuovamente. Senza ascoltare il consiglio, Kevin si dirige in biblioteca e riesce a parlare di nuovo con la ragazza: sebbene all'inizio affermi di essere Evie, in seguito gli confessa che Laurie le ha telefonato e le ha chiesto di assecondarlo, perch\u00e9 molto malato. Confuso, Kevin telefona a Laurie e la donna, con molta pazienza, gli spiega che ci\u00f2 che crede di aver visto non \u00e8 la realt\u00e0: quella non \u00e8 Evie. Effettivamente, dopo essersi calmato, Kevin riesce a vedere il vero volto della ragazza e Laurie gli spiega che probabilmente tutto ci\u00f2 \u00e8 stato prodotto dalla sua mente, a causa probabilmente del suo desiderio di scappare via. Infine, Kevin le parla del libro che John ha scritto su di lui. In seguito ai test a cui si \u00e8 sottoposta, la dottoressa Eden porge a Nora una domanda: posto che nascano due gemelli e che uno di essi possa in futuro curare il cancro, a patto che l'altro muoia adesso, lei accetterebbe? Dopo una breve riflessione e la convinzione che la donna con il bimbo alla fermata dell'autobus fosse un altro dei loro test, Nora afferma che accetterebbe certamente. Di fronte a questa sua risposta, la dottoressa le annuncia che con lei non sar\u00e0 possibile procedere oltre. Arrabbiata, Nora torna in albergo e qui ha una discussione con Kevin, il quale d\u00e0 fuoco al libro di Matt e la accusa di non riuscire a superare la perdita dei suoi figli, consigliandole di seguirli ovunque essi si trovino. Dopo questa lite, Kevin va via e fuori dall'albergo chiede un taxi, ma viene a sapere che non \u00e8 possibile trovarne perch\u00e9 c'\u00e8 stata una grossa esplosione. All'improvviso arriva suo padre insieme a Grace ed i tre vanno via insieme, lasciando Nora da sola in hotel.\nLa crociera.\nTrama.\nL'episodio si apre con una voce maschile che pronuncia alcune enigmatiche frasi in francese, in sovrapposizione alla sigla iniziale.\nA bordo di un sottomarino della Marina francese nelle acque del Pacifico, un giovane uomo provoca volontariamente un'esplosione nucleare. Matt continua a sostenere che per il settimo anniversario della Dipartita accadr\u00e0 qualcosa di importantissimo ma \u00e8 convinto che, perch\u00e9 ci\u00f2 accada, Kevin dovr\u00e0 essere a Miracle. Decide allora di partire per l'Australia insieme a Michael, John e Laurie ma, a causa dell'esplosione, il traffico aereo \u00e8 quasi completamente sospeso e si trovano costretti ad atterrare in Tasmania. Qui trovano una nave da crociera diretta a Melbourne, ma \u00e8 occupata da una festa privata e rischiano di dover aspettare la successiva, due giorni dopo. Contro ogni aspettativa, riescono a farsi ammettere a bordo dagli organizzatori della festa, ma vengono avvisati del fatto che durante il viaggio si consumeranno rapporti sessuali di gruppo in onore di \"Frasier il leone\". Sulla nave, per\u00f2, Matt inizia a manifestare sintomi di malessere e a perdere sangue dal naso e, inoltre, scopre che a bordo c'\u00e8 un uomo (David Burton) che si spaccia per Dio. Vede quest'uomo lanciare in mare un altro uomo, ma le altre persone a bordo sembrano non dare molto peso alle sue parole e in seguito, parlando con il comandante della nave, viene a sapere che Burton in passato era morto e poi risorto, iniziando cos\u00ec a credere di essere Dio. Dato che non era stato preso sul serio dagli altri, Matt decide di farsi giustizia da solo e tramortisce Burton, portandolo vicino alla gabbia di Frasier. Qui inizia a fargli alcune domande e l'uomo asserisce che Ges\u00f9 non sia davvero suo figlio e non sia davvero risorto dopo la morte, ma che avesse semplicemente un fratello gemello; inoltre, afferma di essere il responsabile della Dipartita. Matt allora gli domanda perch\u00e9 abbia deciso di far ritornare la sua malattia e \"Dio\" afferma che tutto ci\u00f2 che lui ha fatto nella vita non \u00e8 stato per la fede ma per s\u00e9 stesso, ma gli dice anche di poterlo guarire di nuovo. Poco prima di arrivare a Melbourne, il capitano della nave comunica a Matt che un cadavere \u00e8 stato ritrovato in mare, fugando ogni dubbio sulla veridicit\u00e0 di quanto aveva detto di aver visto. Dopodich\u00e9, Matt comunica ai suoi compagni di viaggio di essere malato e di stare per morire. Intanto la polizia arriva per arrestare Burton, ma questi cerca di scappare; alcune persone aprono la gabbia di Frasier ed il leone raggiunge David Burton e lo sbrana.\nBrevetto.\nTrama.\n2014: Due anni dopo la Dipartita, una donna (la mamma a cui scompare il bimbo nel seggiolino dell'auto, nell'episodio \"Pilota\") va in terapia da Laurie e le parla del suo dolore e della sua costante attesa per la possibilit\u00e0 che il suo bambino ritorni. Le parole della donna provocano in Laurie uno stato di forte esasperazione, perch\u00e9 il malessere che gi\u00e0 provava da anni (ed acuito dalla sua perdita) arriva al culmine. Terminata la seduta, cerca di procurarsi un'overdose da farmaci e scrive una lettera d'addio, in attesa del sopraggiungere della morte. Poco dopo, per\u00f2, cambia idea ed assume un altro farmaco che la induce a vomitare tutto ci\u00f2 che aveva assunto; si veste di bianco e decide di unirsi ai Colpevoli Sopravvissuti.\nPresente: a bordo di un furgoncino, alla vigilia del settimo anniversario, Laurie raggiunge Kevin Sr. a casa di Grace e gli consegna, da parte di Matt, il manoscritto mezzo bruciato a cui Kevin aveva dato fuoco in albergo. Kevin Sr. allora le dice che suo figlio non si trova pi\u00f9 l\u00ec perch\u00e9 aveva bisogno di riflettere, in quanto gli avevano chiesto di morire ancora una volta: l'obiettivo \u00e8 quello di ucciderlo per mandarlo nel regno dei morti, per ottenere da Christopher Sunday il canto che fermer\u00e0 la pioggia e, poi, farlo tornare in vita. Laurie gli promette che non interferir\u00e0 con il loro piano e gli assicura che non \u00e8 l\u00ec per quello. Ma anche John e Grace hanno chiesto a Kevin di fare qualcosa, una volta giunto l\u00ec: John vorrebbe che riferisse a sua figlia Evie che \u00e8 stata molto amata, mentre Grace vorrebbe fargli chiedere ai suoi bambini che fine abbiano fatto le loro scarpe. Riuniti a tavola per la cena, Kevin Sr. vorrebbe riproporre l'Ultima Cena affidando ad ognuno il ruolo di un apostolo. A Laurie vorrebbe dare il ruolo di Tommaso, ma la donna risponde che sarebbe pi\u00f9 appropriato quello di Giuda; a questo punto Michael le racconta che Giuda, dopo il tradimento, si pent\u00ec e si suicid\u00f2. Subito dopo cena, i commensali iniziano a sentirsi stanchi e a cadere addormentati uno dopo l'altro; Laurie aveva messo le pasticche del cane nello stufato, sedandoli. Il suo obiettivo \u00e8 quello di aspettare il ritorno di Kevin e di parlargli da sola, per potergli dare il suo addio. Quando l'uomo fa ritorno, a cavallo, Laurie gli fa ripercorrere alcuni momenti del passato e gli racconta finalmente della sua gravidanza di sette anni e di come il loro bambino sia scomparso insieme a tutti gli altri. Al termine della loro conversazione, i due si dicono addio e Laurie lo lascia al suo destino, augurandosi che riesca davvero a tornare nuovamente in vita.\nIl giorno prima: Laurie e Matt aiutano Nora a pedinare le dottoresse Eden e Bekker. Matt \u00e8 ancora malato, mentre Nora vorrebbe che le due scienziate la conducessero al loro congegno segreto. Laurie cerca di capire le sue intenzioni, in quanto non sa se la donna abbia intenzione di suicidarsi (dando per scontato che il congegno sia un bluff) oppure di sventare la loro truffa. Nora, per\u00f2, le spiega che non ha nessuna intenzione di suicidarsi e che, se volesse farlo, sceglierebbe di andare a fare immersione perch\u00e9 sarebbe una morte pulita ed apparentemente accidentale, per ferire di meno i propri cari. Laurie riceve poi una telefonata da Michael che la invita a raggiungerli al ranch cosicch\u00e9, dopo aver pedinato Eden e Bekker, si separa da Nora e Matt.\nIl giorno dell'anniversario: Laurie ingaggia un pilota di motoscafo per farsi portare al largo e fare un'immersione. Prima di tuffarsi riceve una telefonata da Jill e Tom, ignari di tutto, riuscendo a sentire le loro voci (forse) un'ultima volta. Al termine della conversazione si butta in acqua.\nL'uomo pi\u00f9 potente del mondo e il suo gemello.\nTrama.\nFlashback: Kevin e Nora sono nella vasca da bagno e parlano di cosa vorrebbero fare dei propri corpi, una volta deceduti: Nora vorrebbe essere cremata, mentre Kevin preferirebbe essere imbalsamato.&lt;br&gt;\nKevin Sr. si risveglia, il giorno del settimo anniversario, e sveglia tutti gli altri in tutta fretta, mentre sta per iniziare la tempesta. Usciti fuori di casa, vedono che Kevin si \u00e8 gi\u00e0 immerso in acqua per annegare; lo tirano fuori, ma lui \u00e8 convinto di voler proseguire e, quindi, lo immergono nuovamente. Una volta morto, si ritrova nudo su una spiaggia ed un uomo russo lo aggredisce, ma questi viene ucciso da un uomo con il volto coperto che arriva in paracadute: \u00e8 Dean, l'uomo che sparava ai cani. In questo \"mondo\", Kevin vive in un bungalow, sta scrivendo un libro, ha una cicatrice sul cuore ed \u00e8 nuovamente un assassino internazionale. Dean lo ingaggia per uccidere il Presidente degli Stati Uniti, perch\u00e9 sta per dare il via ad un attacco nucleare non autorizzato; Kevin accetta, ma solo a patto di poter parlare con Evie, Christopher Sunday ed i 5 figli di Grace. Dean gli dice che per farlo deve parlarne con il \"Capo\" e gli consegna degli auricolari per mettersi in contatto con lui direttamente. Appena indossati, Kevin viene contattato dalla \"sala di controllo\" e scopre che a parlargli \u00e8 David Burton. Scopriamo che durante il loro primo incontro, sul ponte (prima di gettare la piccola Patti nel pozzo), Burton gli aveva detto all'orecchio \"Sei l'uomo pi\u00f9 potente del mondo\", dopodich\u00e9 gli dice di specchiarsi: in quel momento, Kevin diventa il Presidente degli Stati Uniti in visita a Melbourne. Ad ascoltare il suo discorso ci sono numerose persone vestite di bianco e riesce a parlare con uno dei figli di Grace, anche se senza successo. Poi riesce a parlare con Evie ma anche con lei le cose non vanno come previsto; \u00e8 come se i morti non sapessero di esserlo e vivessero in un universo alternativo. Nel frattempo, al ranch di Grace, inizia la pioggia e Kevin Sr. tira fuori dall'acqua suo figlio, riportandolo in vita ed interrompendo la sua missione. Rientrati in casa, Kevin si fa annegare nella vasca da bagno e torna nelle vesti di Presidente. Patti Levin \u00e8 il suo Segretario alla Difesa e cerca di manipolarlo al fine di fargli lanciare un attacco nucleare che distruggerebbe il pianeta ma il suo Vice Presidente, Meg, cerca di sabotarla. Scopriamo cos\u00ec che i due Kevin hanno un compito ben preciso nel piano di Patti: la chiave per lanciare l'attacco \u00e8 fissata chirurgicamente al cuore di un volontario (il Kevin assassino aveva la cicatrice, dunque \u00e8 il volontario) e per essere usata deve essere estratta, causando la morte di tale volontario. Il fatto che il Presidente ed il volontario siano due \"gemelli\" identici ha anche il fine di eludere i potentissimi sistemi di sicurezza che proteggono la struttura. Kevin chiede di parlare con Christopher Sunday, ma Patti vuole che prima venga dichiarato il DEFCON 1; l'uomo la accontenta, ma il DEFCON 1 provoca l'innalzamento dei livelli di sicurezza e la stanza in cui si trovano viene sigillata, con i telefoni fuori uso. Kevin allora prende gli occhiali di Patti e, cercando il suo riflesso nelle lenti, diventa nuovamente il Kevin assassino. A questo punto viene spinto da David Burton a rientrare nell'edificio: dopo aver ucciso Meg, riesce a contattare Christopher Sunday ma questi gli dice che in realt\u00e0 non esiste una canzone per fermare la pioggia. Subito dopo arrivano delle guardie ed inizia una colluttazione, durante la quale Kevin si specchia nel monitor di un computer e torna ad essere il Presidente. Quando le guardie riescono a catturare l'assassino, lo portano dal Presidente e, cos\u00ec, i due Kevin si ritrovano faccia a faccia. Patti prende allora un libro (dalla copertina sembra il manoscritto di Matt) e chiede al Presidente di leggerlo e i due Kevin capiscono che il libro parla di loro/lui, della sua vita, di Nora, della paura di amare e del suo costante desiderio di scappare via. Dopo aver ascoltato l'ultimo capitolo, il Kevin assassino chiede all'altro di asportargli la chiave che porta nel petto, per evitare di dover tornare di nuovo nel mondo dei morti, e si sdraia a terra. Allora il Kevin Presidente, con un bisturi, gli incide la pelle ed estrae la chiave e, prima di morire, l'assassino gli dice che con Nora hanno sbagliato tutto. Attivato l'attacco nucleare, il Presidente sale sul tetto del palazzo con Patti per assistere alla distruzione del pianeta.&lt;br&gt;\nRisvegliatosi al ranch dopo la fine della pioggia, Kevin raggiunge suo padre che si era preoccupato molto per lui, a causa della morte prolungata, e si domandano che cosa succeder\u00e0 adesso.\nIl libro di Nora.\nTrama.\nIl giorno dell'anniversario: Nora decide di raggiungere i suoi figli e, non senza difficolt\u00e0, convince le dottoresse Eden e Bekker a farla entrare nel dispositivo. Prima di sottoporsi alla procedura, passa un po' di tempo con suo fratello Matt; l'uomo di fede, sempre fermo nell'idea dell'esistenza di un disegno divino, inizia ad ammettere di avere paura del futuro e di aver capito che spesso non esiste uno scopo. Dopo essersi detti addio, Nora si spoglia ed entra nel dispositivo; un liquido simile ad acqua inizia a riempire il piccolo congegno e, per un attimo, la donna sembra essere in procinto di cambiare idea.&lt;br&gt;\nIn un futuro imprecisato (gi\u00e0 visto alla fine dell'episodio \"Il libro di Kevin\"), Nora \u00e8 invecchiata e si occupa dell'allevamento di colombe bianche che poi vende alla suora, la quale la avvisa che un uomo di nome Kevin la sta cercando. Tornata a casa, spaventata dall'idea di rivederlo, inizia a fare i bagagli in tutta fretta ma, prima che potesse scappare, Kevin bussa alla sua porta. Quando apre la porta, Nora rimane molto confusa; Kevin sembra non ricordare il loro passato e sembra convinto che il loro ultimo incontro sia stato al ballo di Natale di Mapleton. Turbata dal fatto che l'uomo sembri non ricordare di essere stato con lei per due anni, Nora telefona a Laurie (che a quanto pare non si \u00e8 lasciata annegare) che ora \u00e8 la sua terapista. Kevin la invita a partecipare insieme a lui ad un ballo che si terr\u00e0 quella sera stessa; Laurie \u00e8 convinta che lei l'abbia chiamata per sentirsi dire di accettare l'invito e in effetti, dopo un po' di titubanza, Nora decide di andarci. Arrivata sul posto, si rende conto che il ballo \u00e8 in realt\u00e0 un matrimonio e trova Kevin ad aspettarla: lui le racconta del funerale di Matt, di Jill e Tom che ormai sono adulti, ma continua a sembrare ignaro del loro passato insieme. Durante il ricevimento, gli sposi chiedono agli invitati di scrivere dei messaggi d'amore che poi vengono attaccati alle zampe di alcune colombe bianche e portati in giro per il mondo; capiamo cos\u00ec che i bigliettini che Nora prende dalle colombe (e poi butta) sono in realt\u00e0 messaggi scritti durante i matrimoni. Inoltre fanno arrivare una capra e, con un particolare rituale, le affidano i loro peccati e la liberano, chiedendole di portarli con s\u00e9. Kevin chiede a Nora di ballare ma, durante la canzone, la donna va via a causa della sua incapacit\u00e0 di sopportare oltre l'assurda \"amnesia\" di Kevin.&lt;br&gt;\nTornata a casa, Nora si rende conto che le sue colombe non sono ancora tornate alle loro gabbie, il che le sembra molto strano. Poco dopo, mentre \u00e8 in strada, cade dalla bici e (dopo aver sentito dei belati) si accorge che la capretta del ricevimento \u00e8 rimasta impigliata e rischia di strozzarsi; dopo averla liberata decide di portarla a casa con s\u00e9. Ormai \u00e8 l'alba e le gabbie delle colombe sono ancora vuote. Vede arrivare Kevin e finalmente le dice la verit\u00e0: Matt gli aveva detto che sua sorella era morta, ma lui non era mai riuscito a crederci ed aveva iniziato a cercarla, setacciando l'Australia, ed ora era finalmente riuscito a trovarla. Aveva finto che il loro passato non esistesse perch\u00e9 avrebbe voluto cancellare tutti i suoi errori e ricominciare. Nora lo invita in casa per prendere un t\u00e8 e decide di raccontargli ci\u00f2 che ha vissuto: dopo essere entrata del dispositivo, si \u00e8 risvegliata nello stesso posto, in Australia, ma da sola. Quel mondo era uguale al suo, ma c'erano pochissime persone: era un mondo \"speculare\", in cui il 98% delle persone era sparito improvvisamente, il 14 ottobre, ed erano rimasti solo i \"nostri\" dipartiti. Con fatica era riuscita a ritornare a Mapleton e si era nascosta davanti alla sua vecchia casa; aveva visto i suoi figli, ormai grandi, e suo marito che nel frattempo aveva trovato un'altra moglie. In quel momento si era resa conto che in quel mondo non c'era posto per lei, perch\u00e9 la sua famiglia si era faticosamente abituata alla nuova realt\u00e0 e aveva ritrovato il sorriso. Consapevole di questa verit\u00e0, Nora decide di cercare l'inventore del dispositivo (che era stato anche il primo ad utilizzarlo) e di chiedergli di crearne un altro che potesse invertire la rotta, facendola tornare nel suo mondo. L'uomo l'aveva accontentata e lei era ritornata alla sua vita, ma aveva deciso di non contattare pi\u00f9 Kevin; Nora aveva sempre sostenuto la supremazia della logica e del pensiero razionale e per questo non era mai riuscita ad accettare la Dipartita (evento rimasto sempre inspiegato), ma adesso aveva appena vissuto un'altra esperienza inspiegabile ed aveva paura che Kevin non le avrebbe creduto. Non ci viene mostrata alcuna immagine del \"viaggio\" di Nora ed anche Kevin pu\u00f2 basarsi solo sul suo racconto ma, al contrario di ogni sua aspettativa, Kevin decide di crederle e le prende la mano. Una alla volta, le colombe bianche tornano alle loro gabbie."}
{"id": "6326909", "revid": "122246", "url": "https://it.wikipedia.org/wiki?curid=6326909", "title": "Club Italia 2016-2017 (pallavolo femminile)", "text": "Questa voce raccoglie le informazioni riguardanti il Club Italia nelle competizioni ufficiali della stagione 2016-2017.\nStagione.\nLa stagione 2016-17 \u00e8 per il Club Italia, sponsorizzata da Crai, \u00e8 la seconda consecutiva in Serie A1: il club infatti, per decisione della federazione, viene nuovamente ammesso nella massima divisione del campionato italiano. Confermato come allenatore Cristiano Lucchi mentre tra le giocatrici restano Paola Egonu, Alessia Orro, Vittoria Piani e Alexandra Botezat; i nuovi arrivi sono quelli di Elena Perinelli, Giulia Melli, Giulia Mancini, Chiara De Bortoli e Marina Lubian, mentre tra le partenze quelle di Sofia D'Odorico, Beatrice Berti, Anna Danesi, Anastasia Guerra e Ofelia Malinov.\nIl campionato inizia con otto sconfitte consecutive: la squadra guadagna tre punti grazie alle sconfitte al tie-break contro il Volleyball Casalmaggiore, l'Azzurra Volley San Casciano e il Volley Bergamo; la prima vittoria arriva alla nona giornata sul Promoball Volleyball Flero: le ultime due gare del girone di andata con altrettante sconfitte portano la squadra all'ultimo posto in classifica, non qualificando per la Coppa Italia. Anche il girone di ritorno \u00e8 simile a quello di andata, con tutte sconfitte e una sola vittoria, alla quindicesima giornata, ai danni della Futura Volley Busto Arsizio: il Club Italia chiude la \"regular season\" all'ultimo posto in classifica, retrocedendo in Serie A2.\nOrganigramma societario.\nArea direttiva\nArea tecnica\nArea sanitaria"}
{"id": "6326913", "revid": "125439409", "url": "https://it.wikipedia.org/wiki?curid=6326913", "title": "Andr\u00e9 the Giant Memorial Trophy", "text": "L'Andr\u00e9 the Giant Memorial Trophy \u00e8 un trofeo di wrestling di propriet\u00e0 della WWE che viene consegnato al vincitore dell'omonima Battle Royal tenutasi annualmente a \"WrestleMania\", fatta eccezione per il 2020, che non si svolse a causa della pandemia di COVID-19. L'edizione del 2021 si tenne nell'ultima puntata speciale \"WrestleMania SmackDown\", prima di \"WrestleMania 37\".\nIl trofeo prende il nome della leggenda Andr\u00e9 the Giant, famoso per aver vinto molti Battle royal match a cui prese parte.\nStoria.\nNella puntata di \"Raw\" del 10 marzo 2014 l'ospite di \"WrestleMania XXX\", Hulk Hogan, annunci\u00f2 l'introduzione di una Battle Royal dedicata alla memoria della leggenda Andr\u00e9 the Giant; il vincitore avrebbe ricevuto come trofeo una statua dorata rappresentante lo stesso gigante francese.\nLo svizzero Cesaro fu il primo wrestler a vincere il match, eliminando per ultimo Big Show con un Body slam, la stessa usata da Hogan su Andr\u00e9 the Giant a \"WrestleMania III\" (1987).\nLa settima edizione, che si sarebbe dovuta svolgere il 5 aprile 2020 a \"WrestleMania 36\", fu cancellata a causa della pandemia di COVID-19, che constrinse la WWE a realizzare l'evento a porte chiuse e senza pubblico, per limitare il progressivo assembramento da parte dei wrestler sul ring. Il 1\u00ba aprile 2021 la WWE annunci\u00f2 il ritorno dell'Andr\u00e9 the Giant Memorial Battle Royal, che a differenza delle precedenti edizioni si sarebbe svolta il 9 aprile 2021 nella puntata speciale \"WrestleMania SmackDown\", la sera prima della prima serata di \"WrestleMania 37\"."}
{"id": "6326918", "revid": "1543377", "url": "https://it.wikipedia.org/wiki?curid=6326918", "title": "Storia transgender", "text": "La storia transgender risale alle prime istanze registrate di individui transgender, avvenute nelle antiche civilt\u00e0 dell'Asia, anche se \u00e8 soltanto a partire dalla seconda met\u00e0 del XX secolo che si sono sviluppate una certa consapevolezza e una comunit\u00e0 di persone transgender.\nStoria antica.\nDelle persone transgender e di quelle del terzo genere sono state effettuate registrazioni in quasi tutte le culture nel corso della storia umana.\nAmeriche.\nPrecedentemente ai primi contatti avuti con gli occidentali, alcune trib\u00f9 di nativi americani avevano al proprio interno ruoli di terzo genere, ma i loro dettagli sono stati registrati solo a seguito dell'arrivo degli europei. Questi ruoli includevano il \"berdache\" (un termine dispregiativo per quelle persone di sesso maschile assegnato alla nascita, ma che avevano assunto dei ruoli tradizionalmente femminili) e le \"donne di passaggio\" (persone a cui era stato assegnato alla nascita il sesso femminile, ma che venivano ad assumere ruoli tradizionalmente maschili).\nIl termine berdache non \u00e8 una parola dei nativi americani, essendo di origine europea e copriva una serie di individui del terzo genere presenti nelle diverse trib\u00f9. Non tutte le trib\u00f9 native americane riconoscevano le persone transgender.\nUno dei primi contatti avvenuti con transessuali nelle Americhe \u00e8 stato fatto dal missionario della compagnia di Ges\u00f9 Joseph-Fran\u00e7ois Lafitau, il quale trascorse sei anni assieme agli Irochesi nel 1711. Egli osserv\u00f2 che \"le donne con orgoglio virile si vantavano della loro professione di guerriere\", cos\u00ec come \"gli uomini erano abbastanza vili da vivere come le donne\".\nAsia.\nNell'antico regno di Assiria esistevano prostituti sacri omosessuali e transessuali che prendevano parte alle processioni pubbliche con canti, danze, indossando costumi, a volte anche con abiti femminili e trasportando i simboli femminili, spesso fingendo di essere preda delle doglie del parto.\nNell'antica India gli Hijra sono una casta di terzo genere, o meglio un gruppo transgender che vive secondo i ruoli femminili assegnati loro. Lo Hijra pu\u00f2 nascere maschio o intersessuale ed alcuni di essi possono essere nati come femmine. Gli Hijra hanno una storia registrata nel subcontinente indiano dall'antichit\u00e0 in poi, cos\u00ec come viene suggerita la loro presenza anche durante il periodo di stesura del \"K\u0101ma S\u016btra\".\nIn Persia poeti e mistici come Sa\u02c1di, Hafez e Giami hanno scritto poesie piene di allusioni omoerotiche, comprendendo in esse anche il sesso con le giovani donne transgender o con maschi che assumevano il ruolo femminile, come il K\u00f6\u00e7ek e il Bacha Bazi, il tutto associato con le pratiche spirituali sufi.\nEuropa.\nAntica Grecia.\nNell'antica Grecia e in Frigia - e pi\u00f9 tardi nella repubblica romana - la Dea Cibele era adorata in un culto proposto da persone che praticavano l'auto-castrazione e che, successivamente, assumevano abiti femminili e vivevano essi stessi come fossero stati delle donne: erano i galli (sacerdoti eunuchi della madre Cibele e del suo consorte Attis). Tali figure transessuali sono state considerate da diversi autori come primi modelli gay.\nPeriodo moderno.\nLe Americhe.\nAmerica centrale.\nNella Repubblica Dominicana il tratto intersex non \u00e8 raro entro il territorio di Las Salinas, con il risultato che ad alcuni bambini veniva assegnato il genere femminile, dopo di che erano cresciuti come fossero ragazze. Con lo sbocciare della pubert\u00e0 e la crescita della virilit\u00e0 dovuta agli ormoni sessuali maschili vengono riconosciuti come maschi e da allora in poi trattati come tali. Si chiamano nella lingua locale \"guevedoces\"; questo \u00e8 un evento abbastanza comune nelle citt\u00e0 tanto che i cittadini hanno finito col darlo quasi per scontato.\nMessico.\nNella cultura degli Zapotechi di Oaxaca un muxe \u00e8 un individuo di sesso maschile (assegnato alla nascita) che si veste e si comporta diversamente dal suo ruolo, preferendogli i modi associati alle donne. Essi possono essere visti come un terzo genere. Il muxe pu\u00f2 eseguire certi tipi di lavori assegnati alle donne, come il ricamo, mentre ve ne sono altri che fanno il lavoro maschile di produzione di gioielli. Uno studio stima che il 6% dei maschi all'interno di una comunit\u00e0 zapoteca dell'istmo di Tehuantepec durante i primi anni '70 del XX secolo erano muxe.\nStati Uniti d'America.\nVi sono stati casi isolati di persone che hanno vissuto come se fossero appartenenti al sesso opposto fin dai primi anni della repubblica, come ad esempio Joseph Lobdell. Durante la guerra di secessione americana pi\u00f9 di 200 donne hanno indossato abiti maschili per poter combattere in qualit\u00e0 di soldati; alcuni erano transgender ed alcuni di loro hanno vissuto per il resto della vita come uomini, ad esempio Albert Cashier.\nNel 1895 un gruppo che si autodescriveva come androgino organizz\u00f2 un club nella citt\u00e0 di New York chiamato il \"circolo ermafrodito\", in base al loro desiderio \"di unirsi nella difesa contro la persecuzione subita dal mondo\".\nUn paio di racconti in prima persona nei primi anni del XX secolo hanno gettato luce su ci\u00f2 che la vita di una persona transgender allora era, tra cui \"The Autobiography di un Androgyne\" (1918) di Jennie June (nato nel 1874 come Earl Lind). Un notevole musicista e leader jazz americano fu Billy Tipton (nato nel 1914 come Dorothy Lucille Tipton),vissuto come un uomo dal 1940 fino alla sua morte nel 1989.\nL'idea che qualcuno potesse cambiare sesso era sconosciuta ai pi\u00f9 fino alle notizie che giunsero nel 1952 su Christine Jorgensen, la prima persona che abbia ampiamente pubblicizzato il fatto di aver subito un intervento chirurgico di riassegnazione del sesso. Nello stesso periodo vari club ed organizzazioni cominciarono a formarsi, come testimonia anche la pubblicazione di Virginia Prince \"Tranvestia\" per un'organizzazione internazionale di persone che praticavano il crossdressing.\nQuesti gruppi erano costretti ad operare nelle stesse condizioni di semi-clandestinit\u00e0 che toccavano alla sottocultura gay appena in formazione. Durante il corso degli anni '60 del XX secolo, l'attivismo transgender e gay \u00e8 iniziato con la sommossa della Compton's Cafeteria del 1966 a San Francisco ed in un evento che definisce la nascita ufficiale dell'attivismo gay e transgender, i moti di Stonewall del 1969 a New York.\nGli anni '70 e '80 sono stati turbolenti per le organizzazioni dedicate alle attivit\u00e0 sociali e all'attivismo transgender. Tra di esse si annovera il gruppo di sostegno FtM dell'attivista Lou Sullivan, cresciuto presto in \"FTM International, il\" gruppo di pressione pi\u00f9 importante per gli individui transgender in transizione da femminile a maschile. Alcune organizzazioni di femministe e lesbiche hanno cominciato a chiedersi se gli individui transgender potevano essere accettati agli eventi designati per sole donne, come quello della \"Women music Olivia Records\" ove l'MtF Sandy Stone fu a lungo impiegato, o nel 1990 al \"Michigan Womyn's Music Festival\" che ha eletto una donna transgender in politica.\nTra i nativi americani il termine Two Spirit \u00e8 stato adottato nella sua generalit\u00e0 nel 1994, anche se non vi \u00e8 un accordo universale tra le varie trib\u00f9 per fare riferimento a individui del terzo genere o varianti dall'uno all'altro nelle loro comunit\u00e0.\nIl 1990 ha visto la creazione del Transgender Day of Remembrance per onorare tutti quelli che hanno subito forme di violenza. Le marce transgender e le parate attorno ai periodi delle celebrazioni del Gay Pride hanno iniziato a farsi sempre pi\u00f9 frequenti a partire dagli anni 2000, assieme alla sempre maggior visibilit\u00e0 degli individui transgender come l'attrice Laverne Cox, la quale \u00e8 stata sulla copertina del Time, e Caitlyn Jenner, il cui coming out risale al 2015 e da molti definita come la pi\u00f9 famosa transgender dichiarata americana.\nOrganismi quali il Guidismo e la Chiesa episcopale degli Stati Uniti d'America hanno annunziato dal 2010 l'accettazione delle persone transgender. Nel 2016 l'amministrazione Obama ha rilasciato una guida col compito di indirizzare le scuole pubbliche e permettere cos\u00ec agli studenti transgender di poter utilizzare bagni e spogliatoi corrispondenti a quelli della propria identit\u00e0 di genere.\nAustralasia e Oceania.\nNelle isole Cook il termine \"Akava'ine\" \u00e8 una parola dei M\u0101ori Rarotongan che si \u00e8 cominciata a sentire abitualmente a partire dagli anni 2000 per riferirsi alle persone transgender appartenenti al popolo M\u0101ori residente nelle isole Cook. Si tratta di un'identit\u00e0 contemporanea sorta attraverso il contatto interculturale con altri polinesiani che vivono in Nuova Zelanda, in particolare il samoano Fa'afafine.\nNelle isole Samoa il fa'afafine (\"alla maniera di una donna\") sono un tipo di terzo genere con origini incerte ma che risalgono almeno agli inizi del XX secolo. I fa'afafine sono maschi alla nascita ma che vengono ad esprimere entrambi i caratteri di genere, sia maschile sia femminile.\nAsia.\nGli stati arabi del golfo.\nI Khanith sono una terza categoria di genere presente in Oman e nella penisola arabica la quale opera sessualmente, e in un qualche modo anche socialmente, al posto delle donne.\nCina.\nGli studi transgender sono stati istituiti come disciplina accademica solo nel 1990, quindi risulta difficoltoso applicare la categoria transgender alla cultura cinese entro un contesto storico. Non vi sono stati gruppi transgender o comunit\u00e0 relative ad Hong Kong fino a dopo la fine del XX secolo. Oggi sono ancora riconosciuti come una \"minoranza sessuale\" entro il territorio cinese.\nLa Cina e la \"grande Cina\" (l'intera regione inese, tra cui la repubblica popolare cinese, Hong Kon, Macao e Taiwan) sono caratterizzati da una forte transfobia.\nIndonesia.\nUn team di netball tutto transgender proveniente dall'Indonesia ha gareggiato nel 1994 ai Gay Games svoltisi a New York; il team \u00e8 stato tra i campioni nazionali indonesiani.\nIran.\nSotto il governo dello sci\u00e0 Mohammad Reza Pahlavi i transessuali e i travestiti sono stati classificati come gay e lesbiche, con la conseguente punizione della flagellazione quando non addirittura la pena di morte. Il nuovo governo di matrice religiosa che si \u00e8 venuto a stabilire in Iran sotto gli Ayatollah li ha trattati inizialmente allo stesso modo.\nA partire dalla met\u00e0 degli anni '80, tuttavia, i transessuali sono stati riconosciuti ufficialmente dal governo il quale ha permesso loro di sottoporsi ad intervento chirurgico di riassegnazione del sesso. A partire dal 2008 l'Iran esegue pi\u00f9 operazioni di cambio di sesso di qualsiasi altra nazione tranne la Thailandia. Il governo fornisce fino a met\u00e0 del costo dell'operazione per coloro che necessitano di assistenza sanitaria ed il cambiamento di sesso viene riconosciuto sul certificato di nascita.\nGiappone.\nIl transgenderismo pubblico in Giappone \u00e8 iniziato durante il periodo Edo. Le attrici donne sono state bandite dagli spettacoli teatrali kabuki e al posto loro attori effeminati assunsero i ruoli femminili; tali attori mantenevano il proprio abbigliamento sia all'interno sia all'esterno del teatro. Era ampiamente creduto in quell'epoca che solo gli uomini potessero davvero sapere che cosa fosse la bellezza femminile e ci\u00f2 che una donna sembrava per davvero. Inoltre se un uomo si comportava come una donna, vestiva come una donna ed assumeva i ruoli sociali che competevano ad una donna, ci\u00f2 stava semplicemente a significare che era anche socialmente una donna. Quest'ultimo \u00e8 il risultato di come il Giappone ha concettualizzato l'identit\u00e0 di genere e la sessualit\u00e0 in termini di ruoli sociali adottati.\nNel 2017 il Giappone \u00e8 diventato il primo paese al mondo ad eleggere un uomo apertamente transgender ad un ufficio pubblico, questo quando Tomoya Hosoda \u00e8 stato eletto come consigliere per la citt\u00e0 di Iruma.\nThailandia.\nQuello di Kathoey \u00e8 un termine Thai, spesso tradotto come \"ladyboy\" in inglese moderno, che ha subito un'evoluzione; \u00e8 stato utilizzato inizialmente per riferirsi ad individui intersessuali, poi dal XX secolo ai maschi che praticavano il travestitismo o ai gay che mostravano vari gradi di effeminatezza.\nQuelli di \"Toms\" e \"Dees\" sono due tipi di identit\u00e0 di genere femminile presenti in Thailandia: un \"Tom\" \u00e8 una femmina che si veste ed agisce ed eventualmente parla in modo maschile; una \"Dee\" \u00e8 invece un omosessuale (o bisessuale) di sesso femminile che segue l'espressione di genere femminile Thai tipico. L'unica differenza tra le Dees e le donne tradizionali thailandesi \u00e8 che le prime s'impegnano in rapporti sessuali ed amorosi con i Toms. Un Kathoey o \"ladyboy\" si riferisce invece ad un maschio che si veste e adotta i manierismi e l'identit\u00e0 di una donna.\nLa Thailandia \u00e8 diventata un centro per l'esecuzione degli interventi chirurgici di riassegnazione del sesso e ne esegue pi\u00f9 di qualsiasi altro paese al mondo.\nEuropa.\nBalcani.\nLe Burrnesh o \"vergini giurate\" dei Balcani sono donne che prendono il voto di celibato, possono indossare abiti maschili ed assumere i privilegi riservati all'uomo, vivendo la propria vita come fossero dei maschi all'interno della societ\u00e0 patriarcale del nord dell'Albania. La tradizione risale ad un codice di leggi del XV secolo ed \u00e8 osservato dai membri di diverse religioni. La pratica \u00e8 stata riportata dai missionari e da altri viaggiatori che hanno visitato l'area nel corso del XIX secolo.\nDanimarca.\nLili Elbe \u00e8 stata una donna transessuale danese ed una delle prime destinatarie d'intervento chirurgico di riassegnazione sessuale. Elbe era nata come maschio ed \u00e8 stata ai suoi tempi anche una pittrice di notevole successo; si \u00e8 inoltre presentata come Lili (a volte scritto Lily). La sua transizione MtF \u00e8 avvenuta nel 1930, dopo di che ha eseguito un cambio di nome legale come Lili Ilse Elvenes e smise di dipingere. Lili \u00e8 morta a seguito di complicazioni che coinvolgevano un trapianto di utero.\nLa Danimarca \u00e8 anche nota per il suo ruolo svolto nella transizione della statunitense Christine Jorgensen, le cui operazioni sono state eseguite a Copenaghen a partire dal 1951.\nNel 2017 la Danimarca \u00e8 diventato il primo paese al mondo a cancellare ufficialmente l'identit\u00e0 transgender dalla sua lista di disturbi della salute mentale. \nGran Bretagna.\nLe Molly house apparvero nel XVIII secolo a Londra e in altre grandi citt\u00e0. Una casa Molly \u00e8 un termine arcaico di quell'epoca per indicare una taverna o una stanza privata dove omosessuali e persone che praticavano il crossdressing potevano incontrarsi e avere uno scambio di partner sessuali. I patroni della casa Molly dichiaravano talvolta matrimoni finti.\nGermania.\nPrima dell'avvento del Terzo Reich Berlino era una tra le citt\u00e0 pi\u00f9 liberali d'Europa, con molti gay bar, locali notturni e cabaret. Vi erano anche molti locali in cui si esibivano drag queen e dove gli avventiori sia eterosessuali sia omosessuali assistevano ad atti di rappresentazioni femminili. Adolf Hitler condann\u00f2 una tale \"degenerazione culturale\", oltre alla prostituzione e alla sifiliude, nel suo libro \"Mein Kampf\", accusando la responsabilit\u00e0 per alcuni di questi fenomeni agli ebrei.\nBerlino ha avuto anche in quel determinato momento storico alcuni tra i movimenti pi\u00f9 attivi per i diritti LGBT presenti al mondo. Il medico di origini ebraiche Magnus Hirschfeld aveva co-fondato il Wissenschaftlich-humanit\u00e4res Komitee (\"Comitato Scientifico-Umanitario\"-WHK) proprio a Berlino e chiesto il riconoscimento sociale degli omosessuali e dei transessuali uomini e donne. Il Comitato aveva delle filiali pure in diversi altri paesi, divenendo in tal modo la prima organizzazione internazionale LGBT, anche se su piccola scala.\nNel 1919 lo stesso Hirschfeld aveva anche co-fondato l'Institut f\u00fcr Sexualwissenschaft (Istituto di ricerca sessuale), un'organizzazione di ricerca di sessuologia privato. Esso aveva una biblioteca di ricerca e disponeva di un vasto archivio, comprendendo un ufficio di consulenza sul matrimonio e la sessualit\u00e0. Inoltre l'istituto \u00e8 stato un pioniere a livello mondiale nelle campagne a favore dei diritti civili e per l'accettazione sociale di omosessuali e transessuali.\nLa parola travestito \u00e8 stata coniata da Hirschfeld e utilizzata come titolo del suo libro del 1910 \"The Transvestites: The Erotic Drive to Cross-Dress\"."}
{"id": "6326922", "revid": "93556", "url": "https://it.wikipedia.org/wiki?curid=6326922", "title": "Zimbabwe Rhodesia", "text": "Lo Zimbabwe Rhodesia fu uno Stato senza riconoscimento internazionale dell'Africa orientale, esistito dal 1\u00ba giugno al 12 dicembre 1979.\nLo Zimbabwe Rhodesia fu preceduto dalla Rhodesia e succeduto, dopo un breve ritorno della sovranit\u00e0 britannica come Rhodesia Meridionale, dallo Zimbabwe."}
{"id": "6326924", "revid": "965985", "url": "https://it.wikipedia.org/wiki?curid=6326924", "title": "Zimbabwe-Rhodesia", "text": ""}
{"id": "6326932", "revid": "72396", "url": "https://it.wikipedia.org/wiki?curid=6326932", "title": "Denis Voronenkov", "text": "Dal dicembre 2011 all'ottobre 2016 \u00e8 stato membro della Duma di Stato. Nello stesso periodo \u00e8 stato un esponente del Partito Comunista della Federazione Russa. Dopo aver lasciato il Parlamento, ha lasciato anche la Russia e si \u00e8 spostato in Ucraina con la moglie, la cantante lirica Maria Maksakova. Qui \u00e8 diventato una voce critica del Presidente russo Vladimir Putin, in particolare della sua politica estera. Nella capitale ucraina Kiev \u00e8 stato ucciso nel marzo 2017.\nIl Presidente dell'Ucraina del tempo, Petro Poro\u0161enko, ha dichiarato che l'assassinio di Voronenkov \u00e8 un atto terroristico della Federazione Russa.\nHa varie volte criticato il partito filo-russo ucraino Blocco Opposizione defindendo \"Blocco Occupazione\"."}
{"id": "6326935", "revid": "729019", "url": "https://it.wikipedia.org/wiki?curid=6326935", "title": "Piattino Piatti", "text": "Biografia.\nNato da una famiglia iscritta di recente nella nobilt\u00e0 milanese, Piattino Piatti era figlio di Giorgio e fu fin dalla prima giovinezza paggio di Galeazzo Maria Sforza, conte di Pavia ed erede al trono ducale milanese in quanto primogenito di Francesco Sforza e di Bianca Maria Visconti. Stette cos\u00ec alla corte sforzesca per quindici anni, dove fu educato da Francesco Filelfo, finch\u00e9, per motivi sconosciuti, entr\u00f2 per\u00f2 in disgrazia presso il suo antico protettore verso la fine di gennaio del 1467, venendo incarcerato nel Castello di Monza, da cui usc\u00ec poco dopo il 29 giugno 1470. Uscito stremato fisicamente e psicologicamente da quest'esperienza (tanto che tent\u00f2 pi\u00f9 volte il suicidio), Piattino, durante la parte restante del ducato di Galeazzo Maria, risiedette prima a Ferrara presso Borso d'Este e il suo successore Ercole (dove scrisse il secondo libro degli \"Epigrammi\"); poi a Firenze da Lorenzo de' Medici. In questo periodo risalgono le prime campagne militari al servizio del duca d'Urbino Federico (di cui fu al servizio dal 1474) e di Gian Giacomo Trivulzio, rientrando a Milano nel 1476, in seguito all'assassinio del duca. il Piatti partecip\u00f2, in questi anni, a due guerre: quella che Sisto IV dichiar\u00f2 contro Firenze dopo la Congiura dei Pazzi, nella quale Milano si mantenne fedele alla tradizionale alleanza con Firenze (1477-1480); e quella contro Ferrara, dove Piatti e il Trivulzio si legarono a Federico da Montefeltro in difesa di Ercole I d'Este (1482-1484).\nAbbandonata la carriera militare, il Piatti non acquis\u00ec gli onori e la fama che godette a Ferrara e a Firenze n\u00e9 sotto la reggenza di Ludovico il Moro per il nipote Gian Galeazzo Maria (1480-1494), n\u00e9 tantomeno quando il Moro divent\u00f2 duca (1494-1500). Bench\u00e9 vivesse alla corte sforzesca l'esistenza di Piattino negli anni '80 e '90 si fece alquanto oscura, probabilmente dovuta alla diffidenza dei letterati di corte e del Moro stesso. Piattino fece in tempo a vedere il crollo dell'equilibrio fra gli stati italiani patrocinato dalla Lega Italica, la discesa di Carlo VIII di Francia nel 1494, sovrano che elogi\u00f2 cortigianamente, e la caduta del Moro nella battaglia di Novara (1500) per mano del nuovo re di Francia Luigi XII, che prontamente Piattino elogi\u00f2. Dal 1489 alternava il suo soggiorno tra Garlasco e Milano, per stabilirsi nella cittadina pavese (dove fond\u00f2 una scuola di eloquenza) dal 1500 fino alla sua morte, avvenuta presumibilmente nel 1508 o poco oltre.\nDefinito dal Simioni \u00abumanista petulante e ciarliero\u00bb e dal Filippini \u00abfigura simpatica di umanista, ma non molto diversa, moralmente, da quelle di tanti poeti cortigiani della fine del Quattrocento\u00bb, la figura di Piattino Piatti in effetti non eccelse nel panorama letterario italiano della seconda met\u00e0 del '400."}
{"id": "6326957", "revid": "15756", "url": "https://it.wikipedia.org/wiki?curid=6326957", "title": "Concezione storica di Bailly", "text": "La concezione storica di Jean Sylvain Bailly \u00e8 una parte importante del pensiero dell'astronomo francese. Essa \u00e8 caratterizzata da un'interpretazione originale delle origini preistoriche della civilt\u00e0. Egli in effetti un\u00ec la tradizione del mito di Atlantide a quello di Iperborea, una leggendaria civilt\u00e0 nordica di cui Erodoto e altri storici antichi avevano lasciato delle testimonianze. Bailly sosteneva infatti la tesi secondo cui un'Atlantide nordica fosse la civilt\u00e0 originaria del genere umano, che essa avesse inventato le arti e le scienza e che avesse \"civilizzato\" i Cinesi, gli Indiani, gli Egizi e tutti i popoli dell'antichit\u00e0. Egli posizion\u00f2 questo popolo primordiale nel lontano nord dell'Eurasia, nell'isola di Spitzbergen, nei pressi della Siberia, argomentando che quelle dovevano essere state le prime terre abitabili quando la Terra, originariamente incandescente e inospitale alla vita secondo le ipotesi paleoclimatiche teorizzate da Buffon e Mairan, aveva incominciato a raffreddarsi. Il costante raffreddamento della Terra le aveva per\u00f2, successivamente, rese inabitabili e aveva seppellito l'ancestrale territorio di questa civilt\u00e0 sotto delle lastre di ghiaccio, in modo da perdere completamente le tracce degli Atlantidei, e obbligando i loro discendenti a spostarsi pi\u00f9 a sud per colonizzare le altre zone del globo.\nBailly si mosse ecletticamente tra scienza, mitologia classica, linguistica, e orientalismo per dimostrare la sua ipotesi affermando che i brahmani che formarono la civilt\u00e0 indiana non erano altro che Atlantidei di lingua sanscrita.\nLe teorie di Bailly riflettevano molte delle idee prevalenti della sua epoca, come ad esempio il determinismo geografico di Montesquieu e Buffon e la superiorit\u00e0 culturale del dinamico Occidente sul decadente Oriente. Eppure, sebbene non abbia mai fatto degli Atlantidei una razza, n\u00e9 tantomeno una \"razza superiore\", e nonostante le sue posizioni chiaramente antirazziste, le sue opere hanno posto le basi per il successivo emergere del mito ariano.\nInfatti, una successiva rimitizzazione delle tesi di Bailly, attraverso varie mistificazioni e incomprensioni, forn\u00ec pi\u00f9 tardi ai nazisti la finzione di un presunto mito antichissimo su cui fondare la loro piattaforma ideologica (come fatto da Alfred Rosenberg nel suo \"Der Mythus des 20. Jahrhunderts\"). Indirettamente e inconsapevolmente, Bailly si trova quindi alla fonte di un elemento centrale nell'ideologia nazista, quello che pu\u00f2 essere definito, con le parole di Philippe Lacoue-Labarthe e Jean-Luc Nancy, il \"mito nazista\".\nContesto culturale.\nIl XVIII secolo ha portato un cambiamento drastico nella coscienza storica europea. I pensatori illuministi, come afferma lo storico David Harvey, abbandonarono il \u00abquadro biblico di una storia universale\u00bb che impostava la discendenza del genere umano da Adamo ed Eva attraverso i tre figli di No\u00e8, preferendo \u00abla narrativa secolare della nascita e del crollo delle civilt\u00e0\u00bb, integrandoli in un impianto storico pi\u00f9 ampio del progresso umano. Nonostante ci\u00f2, comunque, alcune asserzioni bibliche, come ad esempio la diffusione della civilt\u00e0 da un unico punto di origine, sopravvissero a questo processo di distanziamento dalle tesi bibliche, aderendo esplicitamente alle nuove teorie. Lo storico Colin Kidd infatti rimarca che \u00ablo spettro della Genesi ossessionava la nascita dell'etnologia\u00bb.\nSin dal Rinascimento e fino all'Illuminismo, generazioni di studiosi, scienziati, e storici avevano affrontato la questione della \"cronologia storica\", tentando di riconciliare la linea temporale dell'antichit\u00e0 classica con quella della storia sacra biblica. Lo storico Anthony Grafton osserva che, quando gli umanisti riscoprirono la storia degli antichi egizi, dei fenici, e dei popoli mesopotamici attraverso fonti greche, \u00abla ben definita e relativamente breve cronologia della Bibbia incominci\u00f2 a sfilacciarsi\u00bb perch\u00e9 le evidenze suggerivano \u00abche il mondo fosse molto pi\u00f9 vecchio di quanto la testimonianza biblica supponeva\u00bb. Intanto, le nuove rivelazioni dei gesuiti alla corte dell'Imperatore cinese a Pechino minarono ulteriormente l'infallibilit\u00e0 della cronologia biblica perch\u00e9, ad esempio, la storia cinese precorreva, e di molto, la data del diluvio universale.\nLa storica Suzanne Marchand ha scritto che \u00able battaglie cronologiche divennero dunque molto appassionate e consequenziali perch\u00e9 [...] si era ipotizzato che \"la priorit\u00e0 nel tempo implicasse la superiorit\u00e0 nella dottrina\"\u00bb. Allo stesso modo, Paolo Rossi Monti ha scritto che \u00abl'affermazione che ci fossero storie di et\u00e0 superiore alla storia sacra sarebbe potuto sembrare [...] un attacco alla verit\u00e0 della Cristianesimo e una pretesa sacrilega\u00bb. Se questa civilt\u00e0 originaria non era quella dei patriarchi biblici, che cosa ne sarebbe stato della cronologia sacra, della storia della e della dispersione dei popoli com'era narrata nel libro della Genesi? Per risolvere tali controversie, secondo lo storico Harvey, molti studiosi incominciarono a rivolgersi all'astronomia, una scienza che si stava sviluppando e che stava diventando via via sempre pi\u00f9 precisa, \u00abin modo da trovare un supporto empirico o una confutazione per i venerabili ma opachi testi sacri\u00bb. Gi\u00e0 a partire dal XV secolo, gli studiosi avevano attinto a fenomeni astronomici precisamente databili (come le eclissi o le congiunzioni dei pianeti) per corroborare la cronologia della storia antica. Considerando il fatto che i corpi celesti variavano la loro posizione nel corso dei secoli, i primi studiosi moderni riflettevano sul fatto che la posizione delle costellazioni nelle antiche carte celesti poteva essere usata per calcolare le date precise in cui queste carte furono composte.\nMentre le fonti greche riportavano che gli Egizi e i Caldei fossero stati i primi astronomi del mondo antico, gli studiosi gesuiti in missione in Asia rivelarono che gli Indiani e i Cinesi avevano mappato le stelle e registrato le eclissi da tempi forse molto pi\u00f9 antichi; tali rivelazioni, secondo Harvey, \u00abvennero strombazzate come prove della inattendibilit\u00e0 della cronologia biblica da scettici come Voltaire\u00bb.\nIntanto, contemporaneamente, verso la fine del XVIII secolo, un numero sempre pi\u00f9 crescente di pensatori europei incominci\u00f2 a convincersi, in virt\u00f9 del livello di progresso tecnico-scientifico raggiunto, della propria superiorit\u00e0 culturale (e solo in alcuni casi razziale) nei confronti dei restanti popoli del globo, contrastando lo staticismo dell'Oriente al dinamismo dell'Occidente. Nello stesso periodo, intanto, gli \"storici congetturali\" del tardo illuminismo stavano cercando di colmare le lacune nella storia del genere umano.\nUnendo tutti questi filoni di pensiero insieme, alcuni pensatori settecenteschi conclusero che i popoli \"decadenti\" dell'Est, considerati incapaci di creativit\u00e0 e inventiva, non potevano aver sviluppato da soli delle civilt\u00e0 avanzate sviluppate, e teorizzarono l'esistenza di un'antica civilt\u00e0 perduta, che aveva - di conseguenza - civilizzato tutte le altre.\nBailly \u00e8 uno tra questi pensatori. Egli, unendo insieme prove astronomiche, mitiche, storiche e geologiche, ipotizza l'esistenza di un antico popolo primordiale nelle lontane regioni del Nord. Rileggendo la tradizione biblica attraverso un altro classico mito legato all'oceano, Bailly fin\u00ec per legare questa civilt\u00e0 originaria con il mito di Atlantide. Basandosi in gran parte sugli scritti di Platone, Bailly sostenne che la storia raccontata da Crizia nell'omonimo dialogo platonico, doveva essere presa alla lettera. La civilt\u00e0 originaria di cui Bailly parlava era secondo lui la principale testimonianza dell'antica et\u00e0 dell'oro che, legata al mito platonico di Atlantide, gli permetteva anche di spostare sia l'Eden biblico sia le antiche radici culturali e civili asiatiche in una nuova narrazione della preistoria umana, in cui la civilt\u00e0, proveniente da nord, discese verso il sud.\nL'importanza dell'orientalismo.\nL'Illuminismo, secondo lo storico Dan Edelstein, ha certamente avuto la \u00absua giusta quota di pregiudizi europei\u00bb, eppure \u00abci sono un sacco di \"topoi\" orientalisti (cortigiane afose, visir intriganti, e, naturalmente, despoti orientali) ad ingombrare le pagine e le tele della cultura settecentesca\u00bb.\nComunque, la Francia e l'Inghilterra non cominciarono a considerare \"l'Oriente\" come territorio da colonizzare almeno fino all'ultimo quarto del XVIII secolo.\nCome ricorda lo storico Maxime Rodinson: \u00abC'\u00e8 stato un orientalismo prima degli imperi; l'interesse settecentesco all'Oriente, e i suoi utilizzi, non possono quindi inglobato sotto un manto imperialista\u00bb.\nNel suo recente dell'orientalismo francese del XVIII e del XIX secolo, Madeleine Dobie si \u00e8 spinta a sostenere che \u00abfino all'ultimo quarto del diciannovesimo secolo, ci\u00f2 che incontriamo prevalentemente nella rappresentazione orientalista non \u00e8 n\u00e9 una celebrazione n\u00e9 una registrazione di conquista e di occupazione, ma una marcata estetizzazione sia della cultura orientale sia della vita coloniale\u00bb. Lo studio di Dobie sostiene, secondo Edelstein, in modo convincente \u00abche \u00e8 l'Oriente non-coloniale che attira lo sguardo occidentale/francese, almeno fino alla corsa imperialistica europea post-1870\u00bb.\nL'orientalismo settecentesco non fu sempre dispregiativo nei suoi contenuti. I lavori in prosa di Voltaire, ad esempio, sono molto elogiativi nei confronti delle culture orientali: un derviscio turco ha l'ultima parola in \"Candide\"; le \"Lettres d'Amabed\" getta molto discredito sui rapaci missionari europei e sui coloni in India, mettendoli in contrapposizione con gli abitanti locali virtuosi; La \"Princesse de Babylone\" raffigura invece la versione di Voltaire sull'et\u00e0 dell'oro, descritta sulle rive del Gange. Queste rappresentazioni elogiative dell'Oriente furono sancite nei suoi \"Essai sur les moeurs et l'esprit des nations\", che lo storico Raymond Schwab ha identificato come la fonte dell'orientalismo indiano.\nC'\u00e8 un'altra ragione per richiamare l'orientalismo, e sul suo non sempre sincero riguardo per le culture orientali, sia nel XVII secolo sia dopo. Secondo lo studioso Edelstein: \u00ab\u00c8 solo riconoscendo questo stato iniziale di rispetto che siamo in grado di comprendere come l'orientalismo fu poi \"recuperato\" (nel senso francese del termine) per autorizzare alcune dei pi\u00f9 vili ideologie eurocentriche, in particolare il nazismo. Ignorando questa venerazione, trascuriamo sia il meglio che il peggio di atteggiamenti occidentali verso l'Oriente\u00bb.\nLe posizioni di Voltaire.\nIl modello antropologico di fondo dell'orientalismo settecentesco \u00e8 meglio percepito nell'opera di Voltaire \"Essai sur les M\u0153urs et l'esprit des nations\", un saggio pubblicato per la prima volta nel 1756 ma scritto in molti anni di lavoro. In questa \"storia universale\" - cos\u00ec infatti si intitolava una versione precedente del \"Essai\" che l'autore aveva scritto - Voltaire scosse l'establishment clericale e accademico ponendo la Cina e l'India a capo della sua cronologia, con gli ebrei ben dietro. Voltaire infatti present\u00f2 l'India e la Cina come le prime civilt\u00e0 avanzate del mondo antico e, aggiungendo al danno la beffa, sugger\u00ec che gli ebrei non solo succedettero a delle civilt\u00e0 precedenti, ma anche che le avevano copiati: \u00abGli ebrei hanno copiato tutto da altre nazioni\u00bb. Voltaire diffuse queste affermazioni eterodosse anche nei suoi \"Contes\".\nInoltre, nella \"Philosophie de l\u2019histoire\", altra opera scritta per\u00f2 nel 1765 come prefazione all'opera precedente, Voltaire asseriva che \u00abgli Indiani attorni al fiume Gange furono probabilmente i primi esseri umani a formare un popolo\u00bb.\nSecondo il filosofo di Ferney, i progenitori di tutte le conoscenze erano gli Indiani: \u00abSono convinto che tutto provenga dalle rive del Gange, l'astronomia, l'astrologia, la metempsicosi ecc...\u00bb. Questa ipotesi era particolarmente seduttiva, perch\u00e9 poteva essere estesa agli aspetti pi\u00f9 sofisticati della cultura umana, vale a dire, ad esempio, le scienze. La fiducia nella super-raffinatezza della cultura brahmanica, ovvero la massima casta indiana, crebbe tra l'altro, con pi\u00f9 forza, dopo la \"scoperta\" di sir William Jones della grammatica sanscrita, ma anche prima che queste ricerche asiatiche vedessero la luce, il Bramanesimo fu salutato come \u00abl'origine delle scienze\u00bb (dal titolo dell'opera di Jean Sylvain Bailly in un suo studio del 1777). Agli occhi di Voltaire, India superava l'Antico Egitto: \u00ab\u00c8 difficile dire quale delle due nazioni ha insegnato l'una all'altra; ma se si dovesse scegliere tra l'India e l'Egitto, credo ancora che la scienza sia molto pi\u00f9 antica in India\u00bb. Questa sostituzione dell'India al posto dell'Egitto era molto significativa, dal momento che l'Egitto era sempre stato tradizionalmente considerato la fonte della religione e della scienza. Un posto d'onore riservato all'India fu sancito nell\u2032Encyclop\u00e9die dal cavaliere Louis de Jaucourt, che scrisse nella voce \"Inde\": \u00abLe Scienze forse possono essere pi\u00f9 antiche in India pi\u00f9 che in Egitto\u00bb. Questo divenne il parere dominante nel tardo Illuminismo: \u00abuna vasta gamma di autori e studiosi posizionavano la culla del genere umano fra l'Indo e il Gange\u00bb.\nLe fonti di Voltaire sull'antica India includevano lo \"Shastabad\", un frammento incluso dal medico John Zephaniah Holwell, uno dei primi a studiare l'antica civilt\u00e0 indiana, e l\"Ezour-vedam\", un testo presumibilmente antico arrivatogli dall'India grazie ad un suo ammiratore, il cavaliere Fayd'herbe de Maudave. Oggi, nessuna di queste \"fonti\" \u00e8 considerata autentica o attendibile: il frammento di Holwell, presumibilmente ricostruito a memoria da una copia persa negli sconvolgimenti della guerra dei sette anni, presentava una \"religione naturale\" razionalistica del tipo preferito dal deismo settecentesco; invece il secondo documento, un dialogo in cui si discutevano i meriti del monoteismo e del politeismo, era, nelle parole di Friedrich Max M\u00fcller, filologo e orientalista preminente del XIX secolo, una \u00abgrezza falsificazione\u00bb composta dai primi gesuiti moderni per la conversione degli induisti.\nTuttavia, Voltaire, probabilmente inconsapevole dell'inattendibilit\u00e0 di questi documenti, ne fece ampio uso nella sua campagna volta a minare la sacra cronologia biblica e, soprattutto, per sottolineare la maggiore antichit\u00e0 dei popoli del sud-est asiatico rispetto agli abitanti delle terre bibliche.\nUrs App ha recentemente osservato che Voltaire \u00abha creato una specifica narrazione per servire la sua particolare agenda\u00bb e che \u00abquasi da solo ha trasformato alcuni appunti missionari provenienti da luoghi remoti dell'India del Sud nei \"testi pi\u00f9 antichi del mondo\" [..] nel Vecchio Testamento del suo deismo\u00bb.\nIl Diffusionismo.\nCi\u00f2 che Voltaire intendeva come una critica al primato giudaico-cristiana fu anche il risultato di una teoria antropologica, che sarebbe poi diventato nota come diffusionismo. Secondo questa teoria, ogni invenzione tecnico-scientificha e ogni tradizione culturale non si era sviluppata indipendentemente in luoghi diversi, ma aveva avuto origine da un unico punto, e da l\u00ec si era poi, per l'appunto, \"diffusa\" nel resto del mondo. Un tipico esempio di \"diffusione culturale\" \u00e8 quello dell'alfabeto fenicio: inventato da una cultura, se non addirittura pochi individui, e che fu presto adottato da tutta una serie di culture diverse per trascrivere le loro lingue.\nSebbene sia considerata una cultura di fine Ottocento, tuttavia, gi\u00e0 nel XVIII secolo il diffusionismo esisteva in una forma molto radicale. Piuttosto che mappare le varie invenzioni culturali a rispettivi \"loci\" (come ad esempio, l'alfabeto ai Fenici, le divinit\u00e0 pagane all'Egitto, o la polvere da sparo ai cinesi), i diffusionisti radicali (o iperdiffusionisti) tracciavano tutte le scoperte scientifiche e le invenzioni culturali ad un unico luogo originario da cui poi si erano \"diffuse\".\nQuindi, quando Voltaire sosteneva che gli ebrei avessero \"preso in prestito\" la loro cultura dalle nazioni, non stava semplicemente dicendo che gli ebrei non avevano inventato nulla e avevano solo copiato dagli altri, stava pi\u00f9 che altro aderendo alla stretta logica del diffusionismo radicale. Gli ebrei, cos\u00ec come ogni altro popolo che si era succeduto alla prima civilt\u00e0, perpetuando semplicemente un sistema culturale gi\u00e0 completo, ereditato da questi unici antenati della societ\u00e0 umana.\nOltre un secolo pi\u00f9 tardi, nel momento in cui le teorie poligeniche circa l'origine della specie umana dilagarono, il diffusionismo radicale fu ulteriormente rafforzato dalla nozione concettuale secondo cui solo alcuni popoli \"selezionati\" (e quindi superiori) avrebbero avuto le qualit\u00e0 richieste per inventare e poi diffondere la cultura. Fu cos\u00ec che il diffusionismo contribu\u00ec, in qualche modo, a \"diffondere\" le contemporanee tesi razziste, come ad esempio quella del mito ariano.\nIl diffusionismo radicale fu, secondo lo storico Dan Edelstein, \u00abanche sottoscritto anche da un mito: il mito di Atlantide\u00bb. Come raccontato dal personaggio Crizia nel dialogo platonico omonimo, Atlantide una volta era stata la patria di un popolo altamente sofisticato, che eccelleva sia in progetti di ingegneria avanzata (ad esempio, canali, ponti, gallerie e acquedotti) sia in guerra. Dopo aver colonizzato il mondo conosciuto, infatti, secondo Crizia gli Atlantidei avevano condiviso le loro conoscenze tecnologiche con gli altri popoli, prima che un terribile terremoto facesse sprofondare la loro isola sotto il mare. Sebbene questo popolo perduto fosse ricordato solo da alcuni sacerdoti egiziani, esso aveva prodotto una delle prime e pi\u00f9 avanzate civilt\u00e0 umane, ed era apparentemente inventato la maggior parte delle scienze conosciute agli uomini.\nAtlantide era rimasta, nel corso della storia europea, sinonimo di perfezione tecnologica, e serviva spesso come metafora per i guadagni scientifici. Al culmine del Rinascimento, sir Francis Bacon celebr\u00f2 ne \"La nuova Atlantide\" un'utopica civilt\u00e0 sofisticata, accentrata attorno ad un'accademia scientifica chiamata \"Casa di Salomone\" (dal nome di un leggendario re atlantideo, re Solamona, e non il biblico Salomone, anche se il fraintendimento \u00e8 spesso intenzionale), il cui obiettivo era: \u00abla conoscenza delle cause e dei movimenti segreti delle cose; e contemporaneamente l'ampliamento dei confini dell'impero umano all'effettuazione di tutte le cose possibili\u00bb. Gli scienziati di questa civilt\u00e0 erano progrediti cos\u00ec oltre gli obiettivi che erano addirittura riusciti in qualunque impresa ingegneristica, dai frigoriferi e farmaci fino agli aeroplani e ai sottomarini. Voltaire avrebbe ricordato questa Nuova Atlantide nel suo \"Candide\", dove la civilt\u00e0 perduta di Eldorado ivi narrata contiene un \"Palais des Sciences\" molto simile alla Casa di Salomone.\nSiccome illustrava perfettamente la teoria del diffusionismo radicale, il mito di Atlantide fu facilmente \"naturalizzato\" (nel senso che fu reso un fatto naturale, ovvio), in particolare nei primi anni di vita dell'orientalismo. Il risultato netto di questa naturalizzazione fu l\u2032\u00abAtlantizzazione\u00bb del credo diffusionistico dell'esistenza di una civilt\u00e0 originaria, che \u00e8 poi ci\u00f2 che accadde nei lavori dello stesso Bailly. Questa ipotesi si conformava perfettamente con la storia quasi universalmente accettata dalla comunit\u00e0 scientifica del Diluvio universale (che spiegava l'inondazione dell'isola e la sua scomparsa), e fu ri-enfatizzata e sottolineata nel XVIII secolo da Giambattista Vico e Nicolas Boulanger. Quest'ultimo soprattutto, nella sua opera \"Antiquit\u00e9 d\u00e9voil\u00e9e\" (1756, aveva tentato addirittura di dimostrare il tutto scientificamente adducendo varie prove geologiche; anche lui, come avrebbe poi fatto Bailly, aveva ipotizzato l'esistenza di una sofisticata civilt\u00e0 antidiluviana.\nEppure, come ha affermato lo storico Pierre Vidal-Naquet, questa ipotesi ha anche permesso ai \"philosophes\" di contrastare il racconto ortodosso della Genesi, e di presentare \u00abAtlantide come sostituta della Palestina nell'esegesi della storia\u00bb. Ma che cosa fosse esattamente Atlantide, e dove si trovasse, questo era frutto di numerose speculazioni. L'identificazione di questa proto-civilt\u00e0 urbanizzata fu il progetto che l'astronomo Jean-Sylvain Bailly si autoassegn\u00f2 in una serie di opere, a cominciare dalla sua \"Histoire de l'astronomie ancienne\" del 1775, seguito dalle \"Lettres sur l'Origine des sciences\" del 1777, e infine nel 1779 dalle \"Lettres sur l'Atlantide de Platon\".\nLa figura di Bailly.\nFormatosi come astronomo sotto la guida di Nicolas-Louis de Lacaille e Alexis Clairaut, Jean Sylvain Bailly fu autore anche di importanti studi sui satelliti di Giove, tra cui l\"Essai sur la th\u00e9orie des satellites de Jupiter\". Bailly svilupp\u00f2, forse grazie anche all'influenza di Lacaille, un forte interesse verso la storia dell'astronomia antica e moderna e incominci\u00f2 a concentrare i suoi studi, soprattutto, sulla paleoastronomia. La sua ricerca delle antiche origini dell'astronomia, lo portarono via via sempre pi\u00f9 lontano dai solidi e ben documentati fatti scientifici, avvicinandolo sempre di pi\u00f9 nel regno della speculazione preistorica.\nBailly era affascinato dal mondo preistorico, dal mondo mitico, soprattutto dalla tradizione di Atlantide. Questa sua attivit\u00e0 di ricerca parallela fu, molto probabilmente, ispirata dall'opera a nove volumi di Court de G\u00e9belin, \"Monde primitif\", che pretendeva di descrivere in maniera dettagliata ed enciclopedica un mondo antico, preistorico ma abitato da una civilt\u00e0 sofisticata e tecnologicamente avanzata. Il progetto di de G\u00e9belin si era anche legato al mondo semi-segreto della massoneria francese: molte delle caratteristiche e delle usanze che lui attribuiva all'antica civilt\u00e0 descritta nella sua opera sembravano progettate pi\u00f9 che altro per fornire una secolare e venerabile genealogia ai vari rituali massonici. Questa influenza massonica \u00e8 un po' meno evidente nel caso di Bailly, anche se ci sono prove che testimoniano la sua presenza nella prestigiosa \"Loge des Neuf S\u0153urs\", a cui erano appartenuti Benjamin Franklin, lo stesso de G\u00e9belin, l'astronomo J\u00e9r\u00f4me Lalande, e anche (sebbene solo per qualche settimana prima di morire) Voltaire. La loggia in effetti univa vari rappresentanti dell'empirismo settecentesco e degli storici versati nella speculazione mitologica.\nConcezione storica di Bailly.\nDa Leibniz e da Voltaire Bailly aveva imparato una nuova filosofia della storia. La storia non era pi\u00f9 intesa come un mero oggetto di curiosit\u00e0 n\u00e9 come la cronaca di fatti superficiali, ma come fonte profonda di conoscenza e comprensione. Cos\u00ec come era d'accordo con i \"philosophes\" nei confronti dello scopo didattico dell'arte, Bailly era d'accordo con loro anche sullo scopo didattico della storia (\u00abhistoria magistra vitae\u00bb avrebbe detto Cicerone) in quanto essa dava una duplice lezione, insegnando dei buoni precetti da seguire e mostrando anche dei cattivi esempi da non accogliere. Latente nella storia, secondo Bailly, c'erano le universali e durature verit\u00e0 che documentavano il progresso dell'uomo dal momento della sua creazione. Ma nel suo studio della storia, nella sua elaborazione di un percorso storico del progresso scientifico, Bailly voleva applicare la pietra di paragone della semplicit\u00e0, il rasoio di Occam, cercando sempre quelle che lui definiva le spiegazioni pi\u00f9 semplici o pi\u00f9 generali, o almeno presunte tali. Tutto questo per\u00f2 nella consapevolezza che non tutto poteva essere \u00abdimostrato come le verit\u00e0 matematiche\u00bb: non poteva dunque che applicare, in quelle che lui stesso riteneva solo delle ipotesi, la categoria della \"vraisemblance\" (la verosimiglianza), imparata dall'esempio di Leibniz, che lui un\u00ec al rasoio di Occam. In fin dei conti, da scienziato qual era, Bailly finisce infatti per assimilare la categoria della \"vraisemblance\", il principio di verosimiglianza, al rasoio di Occam. Verosimile diventa, per Bailly, la spiegazione pi\u00f9 semplice e generale, coerentemente al principio scientifico, non scritto, del rasoio di Occam che lui applica a qualunque categoria della conoscenza, dalle indagini nei confronti del mesmerismo fino alla storia e alla filologia.\nQuesto tentativo, da sempre naturale nell'uomo secondo Bailly, di \u00abfar dipendere verit\u00e0 diverse da una sola verit\u00e0\u00bb, questa \"reductio omnia ad unum\" di matrice leibniziana, si traduce, nella sua sistematizzazione del pensiero e della storia, nell'applicazione costante del rasoio di Occam, che ordina e generalizza, tenta in ultimo fine di ridurre ogni ambito di conoscenza ad una legge naturale, e tra questi anche la storia. Si potrebbe dire che l'obiettivo di Bailly fosse quello di \u00abnewtonianizzare della storia\u00bb, dimostrando che i processi storici avevano seguito un percorso naturale e che, con l'astronomia, si poteva dimostrare l'armonizzazione delle vicende umane con la natura nel suo complesso. In definitiva che la storia ha una precisa via da seguire, e che segue da sempre una legge prestabilita, che la porter\u00e0 al progresso. L'obiettivo era quello di trovare delle \"ipotesi storiche\" quanto pi\u00f9 verosimili possibili, ovvero quanto pi\u00f9 semplici e generali, almeno a suo giudizio. Eppure questo suo desiderio di applicare il rasoio di Occam ovunque, ovvero il suo desiderio di semplificare, conciliare e generalizzare fu la principale debolezza del suo lavoro, e applicando costantemente questo metodo in categorie di conoscenza dove esso era, fondamentalmente, di difficile applicazione (se non, addirittura, inapplicabile) lo port\u00f2 a fare delle conclusioni quantomai azzardate. Applicandolo infatti alla storia antica, ad esempio, Bailly dedusse l'esistenza di un'atavica filosofia \u00absaggia e sublime\u00bb e di un elevato stato di civilt\u00e0 proprio all'inizio della storia, l'esistenza di un antichissimo popolo civilizzato e scientificamente progredito. Questa nozione, in definitiva, era in contrasto con l'idea stessa di progresso storico che lo stesso Bailly vagheggiava. L'idea di progresso di Bailly allora si sublimava nella possibilit\u00e0 di un ritorno all'et\u00e0 dell'oro, un'epoca di conoscenza e ordine (il cosiddetto \"grand ordre\") che lui vide arrivare attraverso la Rivoluzione francese, anche se in seguito cap\u00ec, sulla sua stessa pelle, di essere in torto.\nCome nel campo degli studi astronomici precedenti, quindi, Bailly ricercava sempre la spiegazione pi\u00f9 semplice e quella che avrebbe coperto pi\u00f9 prove storiche possibili (applicando in pratica il rasoio di Occam). Questo era dunque sia un procedimento di generalizzazione che di semplificazione, anche eccessivo in alcuni casi. A questo punto nello sviluppo del suo pensiero, a Bailly arriv\u00f2 l'influenza di Court de G\u00e9belin che in generale stava procedendo nella stessa direzione. Per alcuni anni i due lavorarono separatamente, ma lungo linee parallele, sull'interpretazione storica del mito e dell'allegoria, alla ricerca di una chiave di lettura sicura per accedere al passato. La storia di Bailly, come quella di Court de G\u00e9belin, voleva essere la storia dell'umanit\u00e0, delle leggi universali pi\u00f9 che quella meramente cronologica o degli specifici eventi. Bailly scrisse infatti nell'Elogio di Moli\u00e8re: \u00abLa ricerca delle conoscenze degli antichi \u00e8 il primo passo di un popolo che marcia verso la luce\u00bb. Questa \u00e8 un'indicazione di quanto presto, nella sua formazione, questo concetto si stesse formando nella sua mente. Secondo lo storico Burrows Smith, biografo di Bailly: \u00abil suo rispetto per l'antichit\u00e0 era esagerato, ed egli fu frequentemente deluso da quella convinzione [che lui aveva e] secondo cui l'uomo primitivo aveva raggiunto uno stato di conoscenza pari o superiore a quella dell'uomo moderno\u00bb. La sua fede professata verso il progresso si qualificava quindi attraverso il sospetto che il progresso consistesse nel ri-raggiungimento di un livello gi\u00e0 raggiunto nel remoto passato. L'idea di progresso di Bailly allora si sublimava nella possibilit\u00e0 di un ritorno all'et\u00e0 dell'oro, un'epoca di conoscenza e ordine (il cosiddetto \"grand ordre\") che lui vide arrivare attraverso la Rivoluzione francese, anche se in seguito cap\u00ec, sulla sua stessa pelle, di essere in torto.\nAntologia storico-scientifica di Bailly.\nFu sotto una duplice egida di scienza e speculazione mitologica che Bailly decise di abbandonare quasi definitivamente l'osservazione astronomica al fine di concentrarsi sugli studi di storia e di mitologia per scavare a fondo alle radici mitiche degli inizi della scienza, del progresso tecnologico e anche delle conoscenze astronomiche. Il suo primo lavoro di questo tipo, vagamente ispirato all\"Essai sur les m\u0153urs et l'esprit des nations\" di Voltaire, fu l\"Histoire de l'astronomie ancienne, depuis son origine jusqu'\u00e0 l'\u00e9tablissement de l'\u00e9cole d'Alexandrie\" del 1775. Un altro libro, simile, fu anche l\"Histoire de l'astronomie moderne, depuis la fondation de l'\u00e9cole d'Alexandrie jusqu'\u00e0l'\u00e9poque de 1730\", apparso invece in due volumi nel 1779. Questi due libri assieme all\"Histoire de l'astronomie moderne, jusqu' \u00e0 l'\u00e9poque de 1782\" e al \"Trait\u00e9 de l'astronomie indienne et orientale\" apparsi rispettivamente nel 1782 e nel 1787 formano un'imponente tetralogia sulla storia dell'astronomia, nella quale Bailly formula la tesi storico-leggendaria per il quale sarebbe stato famoso: pre-datando alcuni casi e studi astronomici documentati dalle civilt\u00e0 del passato, sostenne l'ipotesi che dovesse esistere una civilt\u00e0 preesistente, \"antidiluviana\", che prima delle altre aveva eccelso in campo astronomico. Solo l'esistenza di questa civilt\u00e0 precedente avrebbe infatti potuto spiegare come mai gli indiani, i caldei, i persiani e addirittura i cinesi avevano potuto sviluppare conoscenze e pratiche astronomiche intorno allo stesso periodo (3000 a.C.).\nTra le altre opere d'interesse pubblicate da Bailly negli stessi anni troviamo le \"Lettres sur l'origine des sciences\" e le \"Lettres sur l'Atlantide de Platon\", due raccolte epistolari della corrispondenza che egli aveva tenuto con Voltaire, in cui trova nuove altre prove per confermare le sue tesi storiche.\nUn'ulteriore opera di interesse storico-mitico, l\"Essai sur les fables et sur leur histoire\" (scritto tra il 1781 e il 1782 ma pubblicato postumo) invece mostra dei cambiamenti di un Bailly che, ormai pi\u00f9 maturo e consapevole delle prove a sua disposizione, incomincia di conseguenza a mitigare le sue posizioni (continuando su questa scia anche nel \"Trait\u00e9 de l'astronomie indienne et orientale\").\nStoria dell'astronomia antica.\nL\"Histoire de l'astronomie ancienne\" di Bailly \u00e8 la prima opera in cui Bailly incomincia la sua disquisizione storica. Essa includeva una discussione sulle tavole astronomiche indiane presumibilmente risalenti al 3102 a.C. (una data provocatoriamente antidiluviana); Bailly arriv\u00f2 a sospettare che le vere origini della scienza e della civilt\u00e0 dovessero essere poste pi\u00f9 a nord. Constat\u00f2 i suoi sospetti per la prima volta nell\"Histoire de l\u2019astronomie ancienne\" (1775), dove, notando che queste accuratissime osservazioni convivevano con grandi errori e con numerose superstizioni all'interno degli annali di questi popoli antiche, il che gli suggeriva che queste osservazioni fossero state semplicemente copiate dalle scoperte di una pi\u00f9 avanzata e pi\u00f9 antica civilt\u00e0 che per\u00f2 la storia aveva dimenticato.\nBailly riport\u00f2 anche che entrambi Tolomeo e Zoroastro, avevano scritto che la durata del giorno nel solstizio d'estate fosse due volte pi\u00f9 lunga di quella del solstizio d'inverno, un'osservazione che in realt\u00e0 era sbagliata per le latitudini della Grecia e del Medio Oriente, ma corretta al 49\u00ba parallelo Nord, cio\u00e8 ben pi\u00f9 a settentrione, dove la lunghezza del giorno variava dalle sedici ore di giugno alle solo otto ore di dicembre.\nL\"Histoire de l'astronomie ancienne\" di Bailly combina il diffusionismo radicale dell\"Essai sur les m\u0153urs\" di Voltaire con il classico tropo \"translatio de studii et imperii\", ben presto diventata un segno distintivo della storiografia romantica. \u00abLo scettro della scienza deve essere stato tramandato da un popolo all'altro\u00bb dichiara definitivamente Bailly nell\"Histoire\", prefigurando una metafora che successivamente sarebbe passata ai posteri nella filosofia storica di Hegel: \u00abI loro lumi, nati in Oriente, come quelli del sole, sono avanzati, come quelli di questo astro, verso Occidente, e in una lenta rivoluzione, sembra che debbano fare il giro del mondo\u00bb.\nAll'alba delle realizzazioni umane, tuttavia, Bailly, in questo testo (come nei successivi), non vi percepisce l'India, e guarda piuttosto ad Atlantide, anche se (per adesso) soprattutto a livello simbolico: \u00abEsaminando i diversi ceppi del genere umano, vediamo che gli Atlantidei sono i principali e i pi\u00f9 antichi\u00bb. Bailly sugger\u00ec che la culla atlantidea della civilt\u00e0 poteva trovarsi nei dintorni di Selinginskoi, in Siberia, dove alcune scoperte archeologiche sembravano confermare i suoi sospetti della presenza di tale popolo progenitore nordico.\nLettere sull'origine delle scienze.\nUno dei primi destinatari del lavoro di Bailly, quando questi era ancora in fase di definizione, fu Voltaire stesso, che riconobbe la plausibilit\u00e0 delle sue tesi con una lettera incoraggiante (anche se leggermente sarcastica), che Bailly pubblic\u00f2 assieme alla loro conseguente corrispondenza epistolare nella prefazione del libro del 1777, \"Lettres sur l'origine des sciences, et sur celle des Peuples de l'Asie\", destinato proprio a Voltaire. In questo testo, Bailly cerc\u00f2 di confutare la convinzione di Voltaire sul fatto che i brahmani fossero il pi\u00f9 antico popolo del mondo e che, come Voltaire sosteneva, c'era ancora un grande paese, vicino a Benares, dove l'et\u00e0 dell'oro di Atlantide continuava ad esistere (Voltaire aveva sviluppato questa idea nella sua breve storia \"La princesse de Babylone\"). L'interesse di Voltaire verso l'India in effetti era cresciuto durante i decenni finali della sua vita, in quanto, gli appariva come il luogo pi\u00f9 plausibile in cui trasportare l'Eden biblico, inteso come culla della civilt\u00e0.\nSecondo lo storico Harvey, \u00absebbene colpito dalla storia dell'astronomia di Bailly, Voltaire era ben poco convinto dalla sua pretesa delle origini nordiche della scienza\u00bb. Dichiarando di essere \u00abconvinto che ogni cosa sia giunta a noi dalle sponde del Gange\u00bb Voltaire rispose che i Brahmani \u00abdimorando in un clima incantevole e al quale la natura aveva donato tutti i suoi doni, dovevano, mi sembra, avere pi\u00f9 tempo libero per contemplare le stelle rispetto ai Tartari e agli Uzbeki\u00bb facendo riferimento ai territori, quelli della Scizia e del Caucaso, che secondo Bailly avevano ospitato quella sconosciuta civilt\u00e0 avanzata di cui parlava. Al contrario, sosteneva che \u00abla Scizia non ha mai prodotto nulla, se non le tigri, capaci solo di divorare i nostri agnelli\u00bb e chiese ironicamente a Bailly: \u00ab\u00c8 credibile che queste tigri siano partite dalle loro terre selvagge con quadranti e astrolabi?\u00bb. Lo storico Rolando Minuti ha notato che le \u00abmetafore zoomorfe\u00bb erano centrali nella rappresentazione di Voltaire dei popoli \"barbari\" del Asia centrale, e gli servivano, all'interno della sua macro-narrativa sull'origine della civilt\u00e0, per giustapporre la natura distruttiva e animalesca dei popoli nomadi con la coltivazione delle arti e delle scienze dalla civilt\u00e0 urbane, dipingendo le prime come \u00able antagoniste storiche della civilizzazione\u00bb.\nConseguentemente, sebbene Voltaire abbia lodato come \u00abingegnosa e probabile\u00bb l'asserzione di Bailly che la differenza nella durata del giorno tra l'estate e l'inverno possa aver ispirato le prime osservazioni astronomiche, sugger\u00ec per\u00f2, ribaltando le prove di Bailly a suo favore, che questo contrasto sarebbe potuto essere sufficientemente visibile nel lontano nord dell'India, al 36\u00ba parallelo.\nVoltaire osservava che i Greci accreditavano l'India come fonte di saggezza antica, e chiese a Bailly: \u00abQualcuno ha mai conosciuto un filosofo greco che abbia cercato le scienze nella terra di Gog e Magog?\u00bb. E pur riconoscendo che i Brahmani dell'India contemporanea non sembravano essere all'altezza della loro antica reputazione, Voltaire dice astutamente a Bailly: \u00abConsidera, ti prego, che non c'\u00e8 pi\u00f9 n\u00e9 un Platone ad Atene n\u00e9 un Cicerone a Roma\u00bb. Ciononostante, Voltaire \u00e8 stato gentile e generoso con Bailly, gratificando il suo libro come un \u00abcapolavoro della scienza e del genio\u00bb.\nLettere sull'Atlantide di Platone.\nAnche se intanto Voltaire era morto prima che potesse rispondergli dopo la pubblicazione, Bailly comunque pubblic\u00f2 un ulteriore libro per difendere la sua tesi, le \"Lettres sur l'Atlantide de Platon et sur l'histoire de l'ancienne Asie\" (1779).\nLa tendenza storico-mitica di Bailly.\nBailly scrisse nella sua seconda lettera all'interno delle \"Lettres sur l'origine des sciences\":\n\u00abHo detto che nel considerare attentamente lo situazione dell'astronomia in Cina, in India e in Caldea, troviamo pi\u00f9 dei detriti che elementi veri di una scienza. Se vedesse, Mons. [Voltaire] la casa di un contadino costruita da sassi mescolati a frammenti di colonne, in un bellissimo stile architetturale, non concludereste che questi erano i resti di un palazzo, costruito da un architetto pi\u00f9 affidabile e antico degli abitanti di quella casa? I popoli dell'Asia, eredi di un popolo pre-esistente che aveva generato le scienze, o almeno l'astronomia, erano depositari e non inventori. Questo ritengo sia vero anche nei confronti degli Indiani; e mi sforzer\u00f2 di dimostrarlo pi\u00f9 dettagliatamente. Aggiungo che alcuni fatti astronomici possono essere sperimentati solo ad una latitudine considerevolmente elevata in Asia: e questo \u00e8 perfettamente vero. Considerando che questi fatti sono estremamente antichi, ho pensato che potrebbero servire per individuare il paese di un popolo primitivo. Ho congetturato che le scienze, prima crescendo a queste alte latitudini, sono poi scese verso l'equatore, \"illuminando\" gli Indiani e Cinesi; e che, contrariamente all'opinione accettata, la luce viaggi\u00f2 da Nord a Sud. Io ho fatto questa conclusione, non come una verit\u00e0 dimostrata, ma come un'opinione altamente probabile; e ho finito con una sorta di romanzo filosofico. La miglior parte delle favole antiche, considerate da un punto di vista fisico, sembrano appartenere alle regioni settentrionali del globo: si potrebbe pensare che la loro interpretazione unificata permetta di tracciare le successive fasi del genere umano e il loro percorso dal Polo verso l'Equatore, in cerca di calore, e giorni di lunghezza pi\u00f9 uguale\u00bb.\nBailly dichiar\u00f2 in tutti i suoi primi testi - con pi\u00f9 o meno prove - la sua ipotesi secondo cui le scienze, nate nelle latitudini nordiche, erano discese verso l'equatore per illuminare gli Indiani e Cinesi e che, \u00abcontro l'opinione prevalentemente accettata\u00bb, la luce della conoscenza si mosse da Nord verso il Sud. Bailly riconobbe in effetti che la sua teoria andava contro l'opinione stabilita del suo tempo, anche scrivendo: \u00absi \u00e8 sempre creduto che la terra sia stata popolata e illuminata da Sud a Nord. [...] Era naturale infatti credere che i primi uomini avrebbero scelto la loro residenza nei climi pi\u00f9 piacevoli; era naturale pensare che le scienze, e in particolare l'astronomia, fossero nate in questi climi piacevoli sotto la serenit\u00e0 delle loro notti\u00bb. Tuttavia, Bailly sostenne che, al contrario, era pi\u00f9 probabile che gli uomini fossero venuti dalle zone fredde per stabilirsi in climi caldi piuttosto che il contrario, rilevando - con ironia - che: \u00abNon oserei mai proporre alla gente della Provenza di andare a prendere residenza a Pietroburgo\u00bb. Bailly insistette per individuare e localizzare questa prima civilt\u00e0 nordica, in cui lui vedeva la rappresentazione di Atlantide, nella mitica terra di Iperborea, la cui capitale era Thule, presso l'isola di Spitzbergen. Questa terra doveva essere quella che aveva ospitato l'et\u00e0 dell'oro di cui poeti e storici antichi, come Erodoto o Esiodo, avevano narrato.\nIn effetti Bailly, per sostenere le sue tesi, si accod\u00f2 alle ipotesi paleoclimatiche propugnate da Buffon e Jean Jacques Dortous de Mairan secondo cui i graduali cambiamenti del clima globale avrebbero dato luogo alla migrazione, verso il sud, di questo popolo primordiale dalla sua antica dimora settentrionale. In pi\u00f9 solo questo sito settentrionale avrebbe potuto spiegare i costanti ritornelli mitologici e le usanze comuni a tutte le tradizioni religiose delle civilt\u00e0 antiche: spiegabili perch\u00e9 in realt\u00e0 tutte le civilt\u00e0 deriverebbero dall'unico ceppo comune atlantideo. Da questo luogo infatti, gli Atlantidei migrati a Sud, si stabilirono in India, per poi trasferirsi ad Ovest, oltrepassando e colonizzando dopo l'India, anche l'Egitto, la Grecia, per arrivare, infine, in Europa. Prefigurando Hegel, Bailly afferm\u00f2 che: \u00ablo scettro della scienza deve essere stato tramandato da un popolo all'altro\u00bb. Il movimento di queste conoscenze scientifiche per\u00f2, diversamente da come Hegel riterr\u00e0, non era avvenuto da est a ovest, ma, per Bailly, da nord a sud.\nSecondo Bailly, perci\u00f2, le popolazioni dell'Asia non erano state che eredi delle conoscenze di questo popolo antlantideo settentrionale, che aveva gi\u00e0 sviluppato un'astronomia molto precisa. I cinesi e gli indiani, tanto rinomati per il loro apprendimento scientifico, non sarebbero stati per lui che semplici depositari.\n\u00c8 certamente significativo notare che se la prima menzione di Bailly di un popolo primordiale perduto, fatta nel capitolo intitolato \"De l\u2019astronomie antediluvienne\" nell\"Histoire de l\u2019astronomie ancienne\" (che invocava il diluvio biblico come la cesura tra la preistoria e la storia), invece nelle \"Lettres sur l\u2019Atlantide de Platon\", scritte solo quattro anni dopo, egli aveva ormai completamente sostituito la storia e la cronologia sacra con una spiegazione puramente secolare e derivata dalla scienza naturale contemporanea.\nL'ispirazione verso Rudbeck.\nSebbene le teorie di Bailly appaiono fantasiose, egli non fu il primo scrittore europeo a suggerire che l'Atlantide di cui parlavano gli antichi si trovasse nel lontano nord. Un secolo prima infatti, lo svedese Olaus Rudbeck, professore di medicina presso l'Universit\u00e0 di Uppsala, era diventato ossessionato dalla teoria secondo cui Atlantide si trovasse in realt\u00e0 la Svezia, e che le leggende greche sugli Iperborei, similarmente, si riferissero al suo paese natale. Durante gli ultimi anni della sua vita, Rudbeck si dedic\u00f2 ad avanzare la sua teoria in un lavoro in pi\u00f9 volumi, scritto in latino e in svedese, \"Atlantica\" (pubblicato nel 1679), che lo storico Gunnar Eriksson ha descritto come \u00abun lavoro storico di estremo patriottismo\u00bb, fatto di \u00abmitologia classica, poetica dell'Edda, e infinite etimologie vertiginose\u00bb. Forse ipersensibile alle opinioni degli studiosi di latino europei che consideravano la Scandinavia una terra di barbari, solo recentemente cristianizzata e civilizzata, Rudbeck tent\u00f2 in ogni modo di dimostrare che la Svezia era, al contrario, l'originale primavera della cultura occidentale, da cui le arti e le scienze in seguito discesero verso il sud, arrivando ai Greci, ai Fenici, e agli altri popoli antichi. Anche se, come nota David King, \u00abdal primo Settecento \"Atlantica\" era caduto nel regno della parodia e il nome di Rudbeck stava diventando sinonimo di [...] di \"teorizzazione selvaggia\"\u00bb la nozione di un'Atlantide settentrionale era comunque ormai presente nel discorso storico europeo, ed era gi\u00e0 disponibile a Bailly, che si sforz\u00f2 di dimostrare che le arti e le scienze si erano prima sviluppate nei pressi del circolo polare artico.\nL'interpretazione di Rudbeck appartiene dunque alla tradizione classica della \"mitologia politicizzata\" che andava da Virgilio a Pierre de Ronsard: nella sua analisi, il mito di Atlantide serviva pi\u00f9 che altro a glorificare la Svezia e ad autorizzare le sue pretese imperialistiche. Nel caso di Bailly, secondo lo storico Edelstein, \u00abnon ci fu invece nessun beneficiario immediato della sua interpretazione: almeno superficialmente, il suo studio riguardava la storia universale, non una mitopoiesi politica\u00bb. Ad un'analisi pi\u00f9 attenta, tuttavia, secondo Edelstein: \u00abl'importo politico del lavoro di Bailly \u00e8 forse ancora pi\u00f9 potente della propaganda di Rudbeck. A differenza dello svedese, infatti, Bailly dissoci\u00f2 Atlantide dagli Atlantidei, dissoci\u00f2 il luogo dal popolo\u00bb. Atlantide grazie a Bailly divent\u00f2 un indicatore culturale di superiorit\u00e0 e originalit\u00e0 che poteva essere \"affittato\" a qualunque luogo geografico e a qualunque popolo con cui gli Atlantidei, migrando, sarebbero potuti entrare in contatto.\nL'ispirazione verso Court de G\u00e9belin.\nBailly scriveva anche sulla scia di una rivoluzione scientifica nella mitografia, causata dai nove volumi di Antoine Court de G\u00e9belin, \"Monde Primitif\" (1773-1782). Questa gigantesca impresa, una sorta di Encyclop\u00e9die per il mondo antico (come la studiosa Anne-Marie Mercier-Faivre ha suggerito), \u00e8 stato uno dei primi trattati settecenteschi a concedere ai miti un considerevole valore culturale, arrivando fino al punto di definire la mitologia come un \u00ab\"Discours sacr\u00e9\"\u00bb (ovvero un \"discorso sacro\"). Quando dei \"philosophes\" come Pierre Bayle e Bernard le Bovier de Fontenelle avevano denigrato i miti come il prodotto di menti pre-logiche spaventate, G\u00e9belin rivalut\u00f2 le antiche societ\u00e0 interpretando le loro divinit\u00e0 secondo un nuovo codice ermeneutico: l'astronomia. Questa ipotesi non era poi cos\u00ec del tutto nuova, essendo gi\u00e0 stata suggerita da Macrobio nel primo libro dei \"Saturnalia\", e riportata in voga da No\u00ebl-Antoine Pluche, nella sua \"Histoire du ciel o\u00f9 l'on recherche l'origine de l'idol\u00e2trie et les m\u00e9prises de la philosophie\" del 1740. Nel caso di G\u00e9belin, tuttavia, considerando la sua appartenenza alla massoneria, \u00e8 pi\u00f9 probabile che l'idea sia derivata dal suo uso, massonico, dei simboli solari e lunari (attuato, ad esempio, anche ne \"Il flauto magico\" di Mozart). G\u00e9belin sostenne che, alla base dei molteplici rami della mitologia, c'erano infatti gli originali simboli sacri del sole e della luna e in generale che dietro di essa si celasse l'astronomia.\nCon il passare del tempo, questi e altri simboli cosmici (costellazioni, pianeti, comete) furono personificati e i loro referenti originali furono dimenticati, lasciando i miti come storie modificate di una religione sublime perduta. La conoscenza del codice vero della mitologia, tuttavia, avrebbe permesso ai futuri mitografi di ricostruire questa religione e di scoprire il \"discorso sacro\" che si celava nei miti. Precedendo la natura diadica delle tesi di G\u00e9belin, Bailly (cos\u00ec come Charles Dupuis dopo di lui) si concentr\u00f2 principalmente sui simboli solari nella sua lettura della mitologia, anche se pose attenzione anche su molte delle stesse figure mitiche, in particolare su Ercole quando scrive: \u00abnon c'\u00e8 dubbio che Ercole sia l'emblema del Sole\u00bb.\nIl determinismo geografico.\nIl rifiuto di Bailly all'ipotesi di Voltaire, ovvero all'ipotesi secondo cui l'Asia meridionale e orientale fosse il luogo di nascita della civilt\u00e0, rifletteva un'idea prevalente durante l'Illuminismo, quella del determinismo geografico. Secondo questa tesi, almeno parzialmente teorizzata da Montesquieu e ripresa da Bailly, esiste un rapporto di causalit\u00e0 tra il clima e le forme di governo, tra il clima e il progresso delle arti e delle scienze.\nNell\u2019\"Esprit des lois\", ad esempio, Montesquieu sosteneva che: \u00abla codardia dei popoli che abitavano i climi caldi li ha quasi sempre resi schiavi e il coraggio dei popoli climi freddi li ha invece tenuti liberi\u00bb e rese popolare la teoria, articolata gi\u00e0 dagli antichi greci, secondo cui l'estremit\u00e0 torrida e quella polare impedivano lo sviluppo fisico e intellettuale dell'uomo, mentre la zona temperata aveva permesso all'umanit\u00e0 che vi abitava di raggiungere la piena fruizione intellettuale. In qualche modo dunque, il clima e le condizioni esterne, dovevano influenzare - secondo i teorici del determinismo geografico - la \"forma mentis\" e il comportamento delle persone che vi abitavano e, in larga scala, anche la struttura delle loro societ\u00e0.\nQuesti sentimenti sono stati ampiamente ripresi dall'insigne naturalista Buffon, protettore di Bailly, la cui \"Histoire naturelle\" sottolineava la superiorit\u00e0 degli abitanti della zona temperata rispetto ai popoli nordici e a quelli dei tropici, dichiarando sui primi che \u00ab\u00e8 in questo clima che si dovrebbe formare un'idea del vero colore naturale dell'uomo\u00bb dal quale poi le altre \"variet\u00e0\" umane erano degenerate.\nE mente Montesquieu e Buffon sottolineavano la superiorit\u00e0 dell'ambiente temperato, loro e molti dei loro contemporanei incominciarono a rivalutare i relativi meriti dell'Oriente e dell'Occidente.\nNel XVII secolo e all'inizio del XVIII secolo, i missionari e gli studiosi gesuiti, molti viaggiatori colti, i \"philosophes\" illuministi, e in particolare lo stesso Voltaire, avevano celebrato l'antichit\u00e0 e la saggezza dell'Oriente, riflettendo in qualche modo l'ammirazione degli umanisti verso il passato classico e l'autorit\u00e0 che davano alla tradizione antica. Quando, tuttavia, le teorie stadiali del progresso storico misero le proprie radici nel tardo Illuminismo gli autori successivi incominciarono a sottolineare la \"decadenza\" orientale rispetto al suo glorioso passato e contrastavano le antiche, eppure apparentemente stagnanti, civilt\u00e0 dell'Est con la pi\u00f9 giovane, e anche pi\u00f9 dinamica, civilt\u00e0 Europea.\nLa forza di queste convinzioni era cos\u00ec forte che l'intero mondo accademico tendeva ad accettarle. Infatti, confrontando lo stato dell'astronomia in entrambe le societ\u00e0, in un \"Histoire de l\u2019Acad\u00e9mie des sciences\", un documento ufficiale dell'Acad\u00e9mie des sciences scritto nel 1759, si disse che \u00abil genio dei Cinesi, per quanto ammirabile, \u00e8 enormemente inferiore a quello degli Europei\u00bb. Anche l'abate Mably, filosofo e politico francese, riprese questo contrasto tra il dinamismo occidentale e la stagnazione orientale, scrivendo \u00abduemila anni fa i cinesi avevano la stessa quantit\u00e0 di conoscenza che hanno anche oggi\u00bb. Parlando di Asia pi\u00f9 in generale, Montesquieu, concordando, scrisse che: \u00abla \"pigrizia dello spirito\" dei popoli orientali ha assicurato che le leggi, i costumi e le maniere [...] rimanessero oggi in Oriente identiche a come erano un migliaio di anni fa\u00bb.\nBailly attinse a tale determinismo climatico per sostenere che la scienza dell'astronomia era emerso nel nord ed era poi, da l\u00ec, discesa verso il sud. Nell\u2019\"Histoire de l\u2019astronomie ancienne\" Bailly scrisse che: \u00abUn clima temperato d\u00e0 alla costituzione umana questa miscela felice di forza e di attivit\u00e0, necessaria per il progresso della conoscenza. Una volta che la scienza fu trapiantata nei paesi caldi, invece, \u00e8 rimasta stazionaria. Gli uomini, [...] trovando indolenza e morbidezza in questi climi, hanno perso il loro genio. [...] Orgogliosi dei meriti dei propri antenati, gelosi dei \"detriti\" dei loro tesori, ma anche cullati e appesantiti dalla pigrizia, hanno conservato tutto ci\u00f2 che sapevano senza produrre nulla\u00bb.\nIn pieno accordo con il determinismo geografico illuminista, Bailly sostenne nelle \"Lettres sur l\u2019origine des sciences\" che i popoli dell'India e della Cina, pur non essendo inferiori come uomini rispetto agli Europei, mancavano per\u00f2 dello \u00abspirito d'inventiva\u00bb ed erano \u00absenza energia o movimento\u00bb, necessari per il progresso scientifico, ma non per loro colpa, quanto come necessaria conseguenza dell'ambiente climatico in cui vivevano che li aveva plasmati in questo modo.\nCitando il gesuita studioso Parrenin sul conservatorismo degli astronomi di corte cinesi, che percepivano tutte le novit\u00e0 come pericolose e minacciose, Bailly rimarc\u00f2 che: \u00abSe noi in Europa pensassimo come loro, non avremmo avuto Cartesio, Galileo, Cassini, o Newton\u00bb. Bailly concluse che i Cinesi \u00abnon hanno mai avuto il vero spirito delle scienze e, dicendolo senza mezzi termini, manca loro del genio\u00bb. Similmente, Bailly mise in contrapposizione la presunta \"decadenza\" dell'India attuale, con il suo glorioso passato, scrivendo \u00abVedo ovunque in mezzo a loro una filosofia degenerata, precetti dei quali hanno perso il significato, verit\u00e0 fisiche coperte con uno stile figurativo che d\u00e0 loro un carattere fiabesco\u00bb.\nLe fonti missionarie gesuite su cui sia Voltaire che Bailly si basavano per avere informazioni sull'antica India rafforzarono ulteriormente questa narrativa di un glorioso passato e di un presente decadente. Il filosofo e storico indiano Dhruv Raina ha osservato che i trattati dei gesuiti sull'India affermavano che \"l'idolatria Ind\u00f9\" non era altro che una discendente degenerata della puro e originale religione naturale del genere umano, emersa in seguito alla dispersione dei popoli dopo la distruzione della torre di Babele, un'interpretazione progettata per supportare il dogma della monogenesi e l'universalit\u00e0 del monoteismo primordiale.\nAllo stesso modo, gli autori gesuiti, come padre Gaston-Laurent C\u0153urdoux, fecero risalire la migrazione dei primi Brahmani in India da nord, collegandoli implicitamente a un'origine biblica. Facendo eco a tali argomentazioni, ispirate teologicamente, in un registro laico, Bailly sostenne che \u00abgli indiani fossero estranei a se stessi\u00bb individuando il fatto \u00abche i brahmani non sono indiani\u00bb. Essi, secondo lui, lo riconoscevano, e dicevano che i brahmani sono arrivati dal nord. Questa \u00e8 la tradizione e, contemporaneamente, la prova di una migrazione.\nIl collegamento con Atlantide.\nBailly fa riferimento ad Atlantide, almeno come rappresentazione simbolica del suo popolo nordico, gi\u00e0 nell\u2032\"Histoire de l'astronomie ancienne\". Riprende la sua tesi nelle \"Lettres sur l'origine des sciences\", in cui postulava nuovamente l'esistenza di una civilt\u00e0 primordiale perduta che aveva influenzato tutte le altre, senza per\u00f2 offrire nuove specifiche sul nome, sulla posizione, o sul destino di quella civilt\u00e0. Il suo secondo volume, le \"Lettres sur l'Atlantide de Platon\", riprendendo e rafforzando le tesi dell\u2032\"Histoire de l'astronomie ancienne\", offrendo una spiegazione sorprendente e originale, che collegava la sua teoria della civilt\u00e0 primordiale alla storia della crescita, dell'espansione e della distruzione di Atlantide come descritto nei dialoghi platonici del Timeo e del Crizia.\nLa ricerca di Atlantide era da sempre uno dei temi pi\u00f9 antichi della cultura occidentale, che beneficiava del prestigio della paternit\u00e0 di Platone e offriva oscure ma allettanti promesse di una saggezza perduta, di ricchezza, e possibili prove riguardanti la preistoria remota del genere umano.\nBailly, argutamente, anticip\u00f2 l'obiezione che certamente gli avrebbero fatto: ovvero che Atlantide non fosse altro che una favola didattica, \u00abfrutto della fantasia geniale e morale di Platone\u00bb. Allora, per suffragare la sua tesi, Bailly sostenne che \u00abla maggior parte dei poemi presentati come storici, hanno dei soggetti presi dalla storia\u00bb, citando l'Eneide di Virgilio come esempio. Di conseguenza, egli scrisse sull'Atlantide di Platone che \u00ab\u00e8 evidente che qui la morale c'\u00e8 ma \u00e8 solo accessoria. Platone \u00e8 uno storico che traccia una grande catastrofe e trae da essa una grande lezione\u00bb.\nLo storico Pierre Vidal-Naquet ha osservato che il racconto di Platone sull'ascesa e sulla caduta di Atlantide si comprende molto bene come una critica all'imperialismo marittimo ateniese e al commercio dal punto di vista del repubblicanesimo austero che l'autore aveva gi\u00e0 sostenuto nella \"Repubblica\". Lyon Sprague de Camp concorda, notando che i contemporanei di Platone e i suoi immediati successori riconobbero la natura fittizia e didattica della storia di Atlantide, e che invece furono i neoplatonici alessandrini e poi, soprattutto, gli studiosi del Rinascimento che, riscoprendo le loro opere, per primi interpretarono Atlantide come un luogo reale.\nL'interpretazione di Bailly della storia di Atlantide come fatto storico riflette un forte approccio evemeristico verso la mitologia classica. \u00c8 stato storico Frank E. Manuel a definire un approccio \"evemerista\" (dal nome del filosofo tardoantico Evemero) come \u00abl'idea che in origine gli dei avessero una loro esistenza sulla terra, che erano comuni esseri umani, e che i miti erano commemorazioni dei loro atti in questo mondo\u00bb. Anthony Grafton ha osservato invece che \u00abl'interpretazione evemeristica dei miti classici come rielaborazioni di eventi veri e propri\u00bb serv\u00ec come \u00abun coltellino svizzero interpretativo per legioni di interpreti pagani e cristiani\u00bb, e che fu ampiamente utilizzato dagli autori classici stessi e dai loro eredi umanisti del Rinascimento.\nMolti studiosi della prima et\u00e0 moderna, come Joseph Scaliger, pioniere della cronologia comparata cinquecentesca, fece uso della mitologia classica per ricostruire la storia pi\u00f9 antica dell'umanit\u00e0, ritenendo, come scrive Grafton, \u00abche i miti non erano storie velate di dottrine filosofiche, ma racconti confusi di eventi storici\u00bb.\nDi conseguenza, sebbene Nicolas Fr\u00e9ret, il pi\u00f9 famoso storico classicista francese del primo Settecento, aveva concluso che Atlantide era un \u00abromanzo filosofico\u00bb Bailly sosteneva che gli dei degli antichi Greci, Fenici, ed Egizi erano in realt\u00e0 re ed eroi di Atlantide, rilevano inoltre che le leggende sui regni preistorici di giganti, semidei, fate e geni non potevano che rappresentare una sorta di memoria ancestrale della grandezza degli Atlantidei.\nBailly poi si rivolse a Diodoro Siculo, che presentava gli Atlantidei di Platone come il primo popolo della Terra, dicendo inoltre che questo popolo era stato unito insieme e civilizzato da Urano. Discutendo poi la successiva storia mitologica relativa alle guerre di successione tra gli dei e i Titani, fino alla sconfitta da parte di Giove del padre Saturno, Bailly ipotizz\u00f2 che questa narrativa mitologica aveva in realt\u00e0 radici nella reale storia dinastica di questa prima civilt\u00e0 umana. Poi, ritenendo che con il passare del tempo e con la ovvia perdita di contatto diretto con gli Atlantidei le leggende delle loro grandi gesta si siano sempre di pi\u00f9 \"mitizzate\", Bailly sugger\u00ec un ipotetico parallelo moderno: \u00abLei sa, signor Voltaire, tutto ci\u00f2 che la verit\u00e0 e l'adulazione hanno detto del grande secolo di Luigi XIV. Immaginiamo una colonia di francesi, stabilitasi oggi in qualche paese lontano e senza comunicazione [con la Francia], che si mescola con gli abitanti nativi l\u00ec, narrando loro delle meraviglie di questo famoso regno, della magnificenza di Versailles, degli oceani uniti, delle acque che attraversavano le montagne per portare le barche, del re glorioso che domina l'Europa con la sua ascesa [...] se queste storie poi passassero di bocca in bocca e di generazione in generazione, non ci vorrebbe molto tempo a far diventare gli europei un popolo di giganti, e a farli apparire come esseri dalla natura potente, superiori a quella dell'uomo. Luigi XIV sarebbe stato il re di questi \"geni\", Caterina II invece sarebbe stata una fata che animava il Nord con una torcia accesa in mezzo al ghiaccio.\u00bb\nPostulando l'ipotesi che Atlantide fosse un vero e proprio luogo, anche se ormai scomparso, Bailly ha poi cominciato a raccogliere gli indizi lasciati da Platone e dagli altri autori antichi sulla sua posizione, sostenendo che gli studiosi precedenti avevano commesso un errore cercandola in occidente, piuttosto che a nord. Bailly inoltre paragon\u00f2 il mito greco di Prometeo \u2013 che era stato legato alle montagne del Caucaso per aver commesso il crimine di aver dato il fuoco agli uomini \u2013 al culto zoroastriano del fuoco sacro, sostenendo che le due storie riflettevano una comune origine nel freddo nord, dove il mantenimento di una fiamma eterna era essenziale per la conservazione della vita. Egli scrisse che \u00abpoich\u00e9 il clima ci domina, gli uomini dimostrano con le loro abitudini le terre in cui sono nati\u00bb e sostenne, per questo motivo, che la venerazione del fuoco non poteva essere originaria delle terre calde del sud dove non aveva senso di esistere. Bailly scrisse inoltre che il sole, che \u00abregnava come un despota\u00bb ai tropici, poteva essere un oggetto di venerazione solo per i popoli del nord, dove la sua scomparsa minacciava la distruzione della vita mentre il suo ritorno segnava il rinnovamento della speranza, e cit\u00f2 Apollo come una \u00abdivinit\u00e0 di queste terre fredde, un Dio straniero, successivamente adottato dai Greci\u00bb.\nLo spostamento di Atlantide, fatto da Bailly, dall'Occidente e dal sud dell'Europa, verso l'Oriente e il nord, e l'attribuzione di un suo ruolo centrale per il Caucaso nella remota preistoria del genere umano, non erano comunque le riflessioni isolate di un pensatore solitario, ma riflettevano le assunzioni storiche, estetiche, e le ipotesi geografiche del suo tempo.\nAtlantide Iperborea.\nBailly era molto interessato all'importanza del Sole e di Apollo e discusse relativamente ai miti solari e a proposito del loro collegamento con gli Inferi: l'ultima delle dodici fatiche di Ercole (nella sequenza tradizionale) lo aveva portato sottoterra per catturare Cerbero che, proprio come Persefone, un'altra figura \"solare\", rimaneva negli Inferi per met\u00e0 dell'anno. Questi episodi e altri, come Bailly ipotizzava, non potevano che simboleggiare la completa scomparsa del sole; gli inventori di tali miti dovevano quindi aver vissuto ad una latitudine tale per cui il sole periodicamente scompariva dal cielo. Respingendo le teorie precedenti sulla posizione di Atlantide, Bailly reput\u00f2 di aver raggiunto la sorprendente conclusione che Atlantide si trovasse vicino al Polo Nord, all'incirca vicino all'arcipelago delle Novaja Zemlja e all'isola di Spitzbergen (anche perch\u00e9 Atlantide era un'isola).\nBailly procedette quindi identificando il popolo degli Atlantidei con quello degli Iperborei, popolo mitico - di cui parlava anche Erodoto - che viveva al di l\u00e0 (\"iper\"-) del vento del nord (\"Boreas\"). Poco si sapeva sul loro conto, tranne il fatto che adoravano Apollo, il Dio del sole. Naturalmente, come Bailly riconosceva, Iperborea ormai era inabitabile, ma in passato, quando invece il clima era diverso, e ai poli - secondo le teorie di Buffon e Mairan - faceva pi\u00f9 caldo. L'Atlantide Iperborea diventava quindi un candidato ideale, agli occhi di Bailly, come civilt\u00e0 originaria; questa civilt\u00e0, comunque troppo presto abbandonata a causa del raffreddamento terrestre, testimoni\u00f2, agli occhi di Bailly, la vera et\u00e0 dell'oro: \u00abl'et\u00e0 d'oro, questo affascinante racconto, non \u00e8 che il ricordo di una terra abbandonata, ma ancora cara\u00bb.\nBailly e il termine \"caucasico\".\nL'invenzione del termine \"caucasico\" come categoria per descrivere i popoli dalla pelle chiara dell'Europa e dell'Asia occidentale si basava su teorie illuministe della diversit\u00e0 umana, cos\u00ec come su valori estetici neoclassici comuni per l'\u00e9lite europea del XVIII secolo. Lo storico Bruce Baum ha notato che \u00abgli antichi greci [...] vedevano la catena del Caucaso come il luogo della sofferenza di Prometeo\u00bb e come \u00abla terra della Colchide\u00bb da cui Giasone e gli Argonauti salparono alla ricerca del vello d'oro. Baum ha osservato inoltre che \u00abnell'Europa cristiana, la fonte pi\u00f9 importante per le convinzioni sulle origini dell'umanit\u00e0 nel Caucaso \u00e8 stata il racconto, allora prevalente, secondo cui No\u00e8 approd\u00f2 l\u00ec dopo il diluvio\u00bb.\nBaum ha osservato anche che il primo autore a utilizzare il termine \"caucasico\" come categoria razziale fu il tedesco Christoph Meiners nel 1785, e che il termine entr\u00f2 nel mainstream del discorso scientifico con la terza edizione della tesi di Johann Friedrich Blumenbach \"De generis humani varietate nativa liber\" (\"Della naturale variet\u00e0 dell'Umanit\u00e0\"), pubblicato nel 1795. Blumenbach spiegava la scelta del termine dichiarando che il Caucaso \u00abproduce la pi\u00f9 bella razza di uomini [...] e perch\u00e9 [...] in quella regione, semmai, a quanto pare dovremmo poter posizionare con molta probabilit\u00e0 gli autoctoni del genere umano\u00bb. Dati i fattori estetici, religiosi, storici e politici in gioco, la designazione del Caucaso come il luogo di nascita del genere umano \u00e8 stata forse sovradeterminata.\nA differenza dei suoi contemporanei tedeschi Meiners e Blumenbach, e questo va notato, Bailly non ha mai usato la parola \"caucasico\" come termine descrittore di una razza; per lui, inoltre, il Caucaso non era neanche la dimora originaria degli Atlantidei, ma la posizione da cui diffusero la civilt\u00e0 agli antichi greci e agli altri popoli. Queste distinzioni sottili, tuttavia, furono facilmente trascurate proprio quando la nozione di \"razza caucasica\" a poco a poco metteva le proprie radici nell'immaginario europeo.\nLa problematica del clima.\nLa teoria di un Atlantide settentrionale di Bailly, tuttavia, sollevava pi\u00f9 difficolt\u00e0 di quante ne risolvesse. Infatti, riflettendo l'ipotesi aristotelica dell\u2032\"aurea mediocritas\" (una giusta via di mezzo), la teoria illuministica del clima, come essa era stata sviluppata da Montesquieu e Buffon, presentava entrambi i climi, sia quello polare che quello equatoriale, come barriera allo sviluppo umano.\nNella sua risposta a Bailly, Voltaire espresse dubbi sul fatto che l'astronomia sarebbe potuta essere stata inventata in \u00abun clima coperto di neve e gelate orribili\u00bb, concludendo che \u00abla terra con delle notti incantevoli \u00e8 l'unica in cui l'astronomia sarebbe potuta essere nata\u00bb. Il duro clima dell'Asia settentrionale rappresentava quindi una barriera concettuale per le teorie di Bailly che necessitava di essere spiegata.\nAl fine di affrontare queste obiezioni e per spiegare la migrazione verso sud degli antichi Atlantidei, Bailly adott\u00f2 il modello del raffreddamento globale proposto precedentemente da Buffon e Mairan, che cercava di spiegare la presenza degli elefanti (in realt\u00e0 dei mammut) nel Nord Europa, sostenendo che la terra in passato fosse stata molto pi\u00f9 calda di quanto lo fosse invece allo stato attuale, e che le zone adesso fredde fossero una volta temperate e piacevoli da abitare. \u00abNon \u00e8 strano \u2212 sottolineava Bailly \u2212 che il signor Buffon, ipotizzando il raffreddamento del globo, immaginava che gli uomini avevano dovuto originariamente abitare l'altopiano della Siberia, zone pianeggianti pi\u00f9 elevate rispetto alla maggior parte delle montagne del mondo, in quanto furono le prime ad essersi raffreddate, e quindi le prime terre abitabili\u00bb.\nSpiegando che il \u00abfuoco centrale\u00bb (\u00ab\"le feu central\"\u00bb di Mairan) al centro della terra conservava calore sufficiente sul pianeta per renderlo abitabile anche in inverno, Bailly cit\u00f2 l'ipotesi di Buffon secondo cui la Terra fosse inizialmente un globo \u00abriscaldato a incandescenza, che poi si \u00e8 raffreddato, come risultato della sua grande massa, molto lentamente\u00bb nel corso di numerosi secoli in modo da \u00abdiscendere dallo stato d'incandescenza fino ad una temperatura abitabile\u00bb. Ovviamente questo processo di raffreddamento, per Bailly sarebbe continuato e quindi la Terra sarebbe stata destinata \u00abad evolversi, dalla temperatura di cui godiamo oggi, fino alla cessazione del calore, ovvero allo stato di ghiaccio e di morte, che dovr\u00e0 essere la fine di ogni cosa\u00bb.\nOsservando che \u00abvi \u00e8 quindi una causa costante che, nel lungo periodo, ha prodotto questi cambiamenti\u00bb Bailly sugger\u00ec che la dimora originaria del genere umano si trovasse molto a nord, all'interno del circolo polare artico, che, poich\u00e9 la Terra si era gradualmente raffreddata, fu la prima regione del mondo a diventare abitabile. Per\u00f2 l'uomo in seguito dovette fuggire da questa culla originaria dell'umanit\u00e0 quando questa, a causa del raffreddamento, fu ricoperta da un muro di ghiaccio. Come il paradiso biblico, questo Eden artico diventava inaccessibile: \u00abLa natura l'ha bloccato. Il mare l\u00ec \u00e8 solido come lo sono i nostri fiumi durante un inverno rigido; una cintura di ghiaccio avvolge il polo, e questo antico mondo \u00e8 morto per il freddo\u00bb.\nIl modello di Buffon di un cambiamento climatico globale, offriva a Bailly una spiegazione plausibile per l'ascesa macro-storica e la successiva scomparsa di una civilt\u00e0 primordiale nel lontano nord. Chiamando la Tartaria come \u00abla culla di tutti i popoli, il \"palco\" in cui sono state interpretate grandi scene antiche\u00bb Bailly dichiar\u00f2 che: \u00abSe anche \u00e8 stata devastata dalle guerre, se anche la costituzione della sua aria \u00e8 cambiata, se anche i suoi abitanti l'hanno ormai quasi abbandonata per paesi pi\u00f9 ricchi e desiderabili, non dobbiamo comunque essere ingiusti, cerchiamo di non avere l'ingratitudine e l'orgoglio dei \"parvenus\", e nella nostra opulenza, dobbiamo comunque ricordare la nostra origine\u00bb.\nBailly, nelle \"Lettres\", concluse la discussione su questo tema con un appello a Voltaire: \u00abMi permetto di pregarla, signore, a credere nel raffreddamento della terra, come lei ha creduto nell'attrazione di Newton. Lei \u00e8 in Francia un apostolo di questa grande verit\u00e0; offro a lei un'altra verit\u00e0 che merita lo stesso omaggio\u00bb.\nIl metodo di Bailly e la filologia.\nL'eclettica metodologia di Bailly si basava non solo sulla mitologia, sulla geologia, e sulla teoria del clima, ma faceva anche uso della filologia. Ci\u00f2 non \u00e8 affatto sorprendente, in quanto l'etimologia era centrale alla moderna \"geografia sacra\", che cercava di ricavare le origini dei popoli contemporanei progenitori dalla Bibbia, mentre, nel XIX secolo, una molto pi\u00f9 rigorosa scienza della filologia sarebbe diventata centrale per la ricostruzione degli alberi genealogici delle civilt\u00e0 mondiali.\nBailly stesso non era un linguista (infatti, la sua limitata padronanza delle lingue classiche fu citata da coloro che si opposero alla sua entrata nell'Acad\u00e9mie des inscriptions et belles lettres), ma in una delle sue prime opere, l\u2032\"\u00c9loge de Leibniz\", composto un decennio prima per l'Accademia di Berlino, Bailly aveva lodato il filosofo tedesco per aver riconosciuto l'importanza dello studio comparativo del linguaggio nella ricostruzione della preistoria dei popoli, notando che proponeva \u00abdi scavare dalle stesse lingue dei popoli la tanto ricercata conoscenza delle proprie origini e i legami di parentela con gli altri popoli\u00bb.\nBailly ritorn\u00f2 su questo tema, nell'ottica del determinismo geografico, all'interno della sua corrispondenza con Voltaire, scrivendo: \u00abLa struttura del linguaggio riflette l'accento del clima. [...] Le lingue, se ben comprese e ben studiate, possono quindi rivelare l'origine dei popoli, la loro parentela, le terre che un tempo abitavano, il livello di conoscenza che essi hanno raggiunto e il grado di maturit\u00e0 del loro spirito\u00bb.\nIn risposta all'obiezione di Voltaire che nessuna solida evidenza storica aveva dimostrato l'esistenza di questa civilt\u00e0 settentrionale primordiale, Bailly insistette: \u00abIn realt\u00e0 \u00e8 rimasto un bel monumento a questi educatori stranieri [...] \u00e8 il sanscrito, \u00e8 questa lingua dotta, abbandonata da coloro che la parlavano a persone che ormai non la capiscono pi\u00f9. [...] Quale pi\u00f9 grande prova pu\u00f2 essere data ad un filosofo come lei, signore? Una lingua morta presuppone un popolo distrutto, questa \u00e8 una verit\u00e0 inconfutabile\u00bb.\nBailly paragon\u00f2 la conservazione del sanscrito tra l'\u00e9lite brahmanica con l'uso continuato del latino tra gli eruditi francesi, e sugger\u00ec che, proprio come i francesi erano stati originariamente civilizzati dai Romani, questa evidenza linguistica dimostrava che gli Indiani in passato sono stati civilizzati da un popolo straniero che parlava il sanscrito e di cui i Brahmani, verosimilmente, erano discendenti.\nAnche se Bailly non sapeva n\u00e9 poteva leggere il sanscrito, n\u00e9 qualsiasi altra lingua asiatica antica o moderna, egli anticip\u00f2 il ruolo che la filologia avrebbe giocato nella ricostruzione delle rotte migratorie e nella costruzione del mito ariano nei decenni successivi.\nEgli ha poi discusso gli sforzi storico-linguistici di Leibniz, de Brosses, e Court de G\u00e9belin, notando con approvazione la classificazione di Leibniz in lingue del nord come \"Iafetiche\" (dopo che il figlio di No\u00e8, i cui discendenti si credeva che avessero colonizzato l'Europa), e in quelle del sud come \"Aramee\", una divisione che Bailly associava ai due lati del Caucaso. In effetti, i filologi e filosofi successivi avrebbero poi costruito una nuova scienza dell'uomo su questa distinzione linguistica, che descriveva il primo gruppo come indo-tedesco, indoeuropeo o ariano e il secondo come semitico.\nPareri e critiche contemporanee a Bailly.\nIl lavoro di Bailly fu applaudito da alcuni dei suoi contemporanei. Il filosofo tedesco Johann Gottfried Herder, ad esempio, parl\u00f2 con approvazione delle \u00abipotesi audaci di Bailly\u00bb, ed espresse la speranza che queste ricerche avrebbero offerto nuove intuizioni sulla remota preistoria remota dell'umanit\u00e0.\nIl periodico \"Correspondance litt\u00e9raire\" offr\u00ec una vaga, ma generalmente favorevole, valutazione dei volumi di Bailly, concludendo che: \u00abIl signor Bailly porta i suoi lettori in un tour globale; li porta a viaggiare [...] attraverso tutti i deserti dello spazio e del tempo, nella speranza di scoprire alcuni resti, qualche ricordo del popolo e della terra di Atlantide, e apre questo lungo percorso con tante interessanti ricerche e osservazioni ingegnose che rendono piacevole seguirlo\u00bb. Friedrich Melchior Grimm, che curava la pubblicazione della \"Correspondance litt\u00e9raire\", invi\u00f2 addirittura una copia dell\u2032\"Histoire de l'Astronomie ancienne\" di Bailly a Caterina II di Russia, che fu cos\u00ec soddisfatta dall'ipotesi dell'astronomo secondo cui le arti e le scienze sarebbero potute essere nate in Siberia da inviargli una scatola di gioielli come regalo.\nMentre l'imperatrice di Russia era lusingata all'idea che la prima civilt\u00e0 mondiale forse provenisse dai suoi domini, alcuni dei compatrioti francesi di Bailly si scandalizzarono per il fatto che la sua teoria non riconoscesse alcun contributo ai propri antenati, i Galli. L'abate Nicolas Baudeau sostenne nella sua \"M\u00e9moire \u00e0 consulter pour les anciens Gaulois\" che in realt\u00e0 furono gli antichi Galli, antenati dei francesi, i veri pionieri dell'astronomia, citando l'affermazione di Bailly secondo cui la scienza si svilupp\u00f2 intorno al quarantanovesimo parallelo di latitudine. Bailly respinse le esaltazioni patriottiche di Baudeau, pur riconoscendo che \u00abanche i nostri buoni Galli discendono dalla stessa patria comune come tutti gli altri popoli\u00bb.\nL'ipotesi di Bailly trov\u00f2 un paio di difensori coraggiosi in Francia, in particolare tra i circoli esoterici e illuministi in cui lui stesso si dilettava. Un \"philosophe\" minore, Jean-Baptiste Delisle de Sales, successivamente suo biografo, riecheggi\u00f2 molte delle teorie che Bailly sosteneva sulle origini della civilt\u00e0 nella sua opera a pi\u00f9 volumi \"Histoire philosophique du monde primitif\", in cui dichiarava che la civilt\u00e0 originaria del genere umano fosse localizzata nel Caucaso, ma che si era successivamente spostata per le invasioni barbariche e le sue tracce si erano cancellate a causa del raffreddamento della Terra. Un'altra figura oscura, il mistico Antoine Fabre d'Olivet, in seguito svilupp\u00f2 lo stesso tema nell\u2032opera \"Histoire philosophique du genre humain\". Fabre d'Olivet prese in prestito varie idee sia da Baudeau che da Bailly, parlando nella sua opera della presunta conquista ariana dell'India e identificando il suo protagonista, Rama, come un druido celtico espulso dalla sua terra ancestrale per aver respinto la tradizione dei sacrifici umani. Fabre d'Olivet diede una colorazione fortemente razziale alla sua preistoria, narrandola come lotta per il dominio globale tra le diverse razze umane, ciascuna associata ad un continente diverso e con origini separate; nell'opera inoltre la conquista da parte dei (bianchi) Ariani dei (neri) Indiani viene considerata il primo punto di svolta nella storia dell'umanit\u00e0.\nI colleghi scienziati di Bailly, ammiratori del suo lavoro sulla storia dell'astronomia, che aveva basi empiriche un po' pi\u00f9 solide, si divisero per quanto riguarda invece le sue speculazioni pi\u00f9 audaci sulla preistoria. Uno dei suoi pi\u00f9 ferventi sostenitori, almeno all'inizio, fu, ad esempio, il suo protettore Buffon.\nPer\u00f2 Bailly ricevette comunque da pi\u00f9 parti numerose critiche, sia dal mondo accademico (ad esempio da d'Alembert o Condorcet), sia dall'ambiente clericale (l'abate Royou) sia da vari orientalisti (William Jones e Joseph de Guignes).\nIronia della sorte, fu l'approvazione di Bailly alla teoria del cambiamento climatico globale, forse \u00abuna delle poche solide travi nel castello di carte che Bailly aveva costruito\u00bb secondo lo storico David Harvey, il punto pi\u00f9 attaccato dai suoi contemporanei.\nCome risultato di tali critiche, Bailly fece, almeno parzialmente, marcia indietro, almeno dalle sue affermazioni pi\u00f9 avventurose, nei suoi scritti successivi. Nel suo \"Trait\u00e9 de l\u2019astronomie indienne et orientale\" (pubblicato nel 1787), Bailly continu\u00f2 ad insistere sul fatto che i brahmani che compilarono le antiche tavole astronomiche indiane fossero in realt\u00e0 nuovi arrivati che migrarono in India da una patria pi\u00f9 a nord (che adesso lui situava nelle vicinanze del Tibet), ma caddero nel silenzio tutti i riferimenti espliciti ad Atlantide.\nLo stesso Delisle di Sales rifer\u00ec che la teoria di Bailly gener\u00f2 un \u00abentusiasmo effimero\u00bb, ma fu presto dimenticata perch\u00e9 \u00abil viaggio del nuovo Montesquieu [Bailly] verso Atlantide a Spitzbergen non aveva maggiore autorit\u00e0 del viaggio verso la luna di Cyrano de Bergerac\u00bb.\nI pareri di Buffon, d'Alembert e Condorcet.\nUno dei pi\u00f9 favorevoli fu il suo protettore Buffon, collega nell'Acad\u00e9mie des Sciences, che cit\u00f2 i primi lavori di Bailly, le \"Histoires\" sulla storia dell'astronomia e della scienza nel suo lavoro \"Des \u00e9poques de la nature\" pubblicato nel 1778. In questo lavoro, Buffon concordava con Bailly che la \u00abcivilt\u00e0 primordiale\u00bb del genere umano doveva essere esistita sulle alte montagne e sugli gli altopiani dell'Asia centrale, scrivendo \u00ab\u00e8 dunque nelle regioni settentrionali dell'Asia che la radice della conoscenza umana \u00e8 sorta; \u00e8 su questo tronco dell'albero della scienza che il trono del suo potere \u00e8 stato sollevato\u00bb. La conoscenza scientifica non poteva che emergere, proseguiva Buffon, tra \u00abuomini attivi in un clima felice, sotto un cielo chiaro da osservare e su un terreno fertile da coltivare\u00bb. Sostenne inoltre che, quando si raffredd\u00f2 la Terra e le acque del diluvio si abbassarono, queste condizioni favorevoli emersero prima \u00abnel mezzo dell'Asia, tra il 40\u00ba e il 50\u00ba grado di latitudine [...] in questa terra pi\u00f9 elevata, pi\u00f9 solida rispetto alle altre [...] ad oltre cinquecento leghe dagli oceani\u00bb. Questa regione, ha concluso, ha visto l'emergere \u00abdel primo popolo degno di questo nome, [...] creatore delle arti, delle scienze, e di tutta la conoscenza utile\u00bb. Buffon non approv\u00f2, per\u00f2, tutte le affermazioni di Bailly, perch\u00e9 egli affermava, diversamente da Bailly, che l'Atlantide di cui narravano gli antichi non era altro che un continente perduto nell'Atlantico il quale, un tempo, univa l'Europa e l'America, rendendo possibile la migrazione sia degli uomini che degli animali da un continente all'altro.\nTuttavia, Buffon elogi\u00f2 l\u2032\"Histoire de l'astronomie ancienne\" di Bailly come esempio di \u00abfurbizia di intuizione e profondit\u00e0 di erudizione\u00bb, e pi\u00f9 volte sponsorizz\u00f2 l'astronomo come candidato per l'ammissione al Acad\u00e9mie fran\u00e7aise. A questa nomina pose il veto l'insigne matematico Jean Baptiste Le Rond d'Alembert, grande nemico di Buffon e Bailly, che scrisse a Voltaire che \u00abil sogno di Bailly circa un antico popolo che ci avrebbe insegnato tutto tranne il proprio nome e la propria esistenza, mi sembra una delle cose pi\u00f9 vuote che l'uomo abbia mai sognato\u00bb. Bailly fu finalmente ammesso all'Accademia francese nel 1783, un anno dopo la morte di d'Alembert.\nNel suo discorso in occasione della ammissione di Bailly all'Accademia, il marchese Nicolas de Condorcet, lacch\u00e8 di d'Alembert, altro grande avversario di Bailly all'Accademia francese delle scienze, condann\u00f2 le speculazioni preistoriche dell'astronomo attraverso un debole elogio, che mascherava la sua disapprovazione. Ad esempio paragonando lo stile elegante di Bailly ai \u00abromanzi e alle opere teatrali\u00bb gli disse satiricamente: \u00abSe mai il suo sistema incontrer\u00e0 il destino di tante altre opinioni, i nomi e il genio dei cui autori non sono stati sufficienti a garantirne la conservazione, il suo lavoro sar\u00e0 pi\u00f9 fortunato e i posteri vi perdoneranno il vostro popolo iperboreo, come si sono perdonati gli atomi a Lucrezio e come si \u00e8 perdonata la teoria dei vortici all'autore dell\u2032\"Entretiens sur la pluralit\u00e9 des mondes\" [ovvero Fontenelle]\u00bb (all'epoca la teoria atomica di Democrito e Lucrezio non era accettata dalla comunit\u00e0 scientifica e fu risollevata solo nel XIX secolo da John Dalton).\nCondorcet respise in seguito le \"Lettres sur l'Atlantide\", con le stesse parole con cui Bailly a volte le aveva descritte, ovvero come un \u00ab\"roman philosophique\"\u00bb (ovvero un \"romanzo filosofico\").\nIl boicottaggio clericale: la disputa con Royou.\nI classicisti e i commentatori clericali furono estremamente negativi nelle loro valutazioni sulle speculazioni preistoriche di Bailly. Questa opposizione non fu sorprendente, in quanto, come osservava lo storico Pierre Vidal-Naquet, l'Atlantide di Bailly \u00absvolse un duplice ruolo: era sia un sostituto per la Giudea che una vera e propria controparte del Eden biblico\u00bb. Allo stesso modo, la storica Chantal Grell scrive che nel \u00absistema deista di Bailly\u00bb gli Atlantidei \u00abandavano ad occupare il posto riservato in precedenza al popolo ebraico\u00bb come \u00abunico attore della storia primitiva\u00bb.\nUn critico cattolico lament\u00f2 che nel lavoro di Bailly \u00abal popolo ebraico \u00e8 totalmente negata la prerogativa di aver illuminato le nazioni, come quasi tutti gli studiosi rispettabili hanno finora creduto\u00bb.\nInoltre, un anonimo recensore delle \"Lettres sur l'Atlantide de Platon\" nel \"Journal des s\u00e7avans\" evidenzi\u00f2 le numerose discrepanze tra la rappresentazione di Atlantide fatta da Bailly e quella presentata nel Timeo e nel Crizia di Platone, attirando l'attenzione sulla dipendenza delle ipotesi dell'astronomo francese dal tanto deriso \"Atlantica\" di Olaus Rudbeck. Egli sugger\u00ec che la mitologia classica si sarebbe compresa meglio se letta allegoricamente, piuttosto che come una rappresentazione distorta di eventi preistorici reali. Il recensore concluse che Bailly \u00abavrebbe fatto meglio ad occupare il suo tempo a far progredire l'astronomia [...] piuttosto che in ricerche laboriose sulle sue oscure origini\u00bb.\nUna revisione ampia e graffiante delle \"Lettres sur l'Atlantide de Platon\" apparso nella \"Ann\u00e9e litt\u00e9raire\" nel 1779, scritta dall'abate Thomas-Marie Royou, cognato di \u00c9lie Fr\u00e9ron (nemesi di lunga data di Voltaire), e successore dello stesso Fr\u00e9ron come redattore della rivista. Criticando Bailly per aver adottato un \u00ab\"esprit de syst\u00e8me\"\u00bb (ovvero uno \"spirito di sistema\") e per aver \u00abtrasformato la storia in un romanzo\u00bb Royou dichiar\u00f2 che nel lavoro di Bailly \u00abla chimera ha detronizzato realt\u00e0, e il paradosso \u00e8 sorto sopra le macerie della verit\u00e0\u00bb. Lament\u00f2 inoltre che: \u00abBailly, che con la sua conoscenza e la sua intelligenza era stato precedentemente in grado di estendere i limiti della scienza [...] ha preferito la frivola gloria di ricercare accuratamente le origini dell'astronomia alla pi\u00f9 solida gloria di estendere il progresso della scienza attraverso opere utili. [...] Invece di aggiungere i propri \"lumi\u00e8res\" a quelli del suo secolo, \u00e8 corso a perdersi nel buio impenetrabile della pi\u00f9 remota antichit\u00e0\u00bb.\nIl risultato di questi sforzi, come scrisse Royou, fu \u00abun immenso ma fragile edificio, un'opera di pura immaginazione, al punto che anche il soffio leggero di una critica potrebbe distruggerlo da cima a fondo\u00bb. Anche se \u00abfino ad ora tutti gli studiosi hanno concordato nel considerare gli abitanti dei paesi del sud come gli inventori delle arti e delle scienze\u00bb Bailly \u00absospetta l'esistenza di un popolo antico, che molto prima del diluvio universale, avrebbe coltivato e fatto avanzare la scienza dell'astronomia\u00bb, anche se \u00abnon conosceva ancora il nome di questo popolo famoso, n\u00e9 i luoghi che abitavano, n\u00e9 l'epoca che ha visto la sua nascita\u00bb. Royou quindi colpevolizzava Bailly per \u00abaver trasportato a Spitzbergen la culla del mondo, delle scienze e delle arti\u00bb, anche se \u00abtutti gli storici, tutti i geografi antichi e moderni collocano l'isola di Atlantide nell'oceano omonimo, di fronte alle colonne d'Ercole, che non sono altro che (le montagne che fiancheggiano) lo stretto di Gibilterra\u00bb.\nRoyou incolpava Bailly per errori sia d'erudizione classica sia di logica scientifica, notando che gli antichi sostenevano che gli Atlantidei non adorassero il sole, ma piuttosto lo evitassero e odiassero, in quanto vivevano in un clima molto caldo, mentre gli stessi autori riferivano che la dimora degli Sciti era quasi deserta a causa del freddo estremo del suo clima. L'abate inoltre osservava che la storia di Bailly distruggeva la cronologia sacra inventando un popolo preesistente agli indiani e ai cinesi, e ha criticato Bailly per aver sostituito la Bibbia con \u00abtradizioni orientali, [...] la pi\u00f9 assurda collezione di favole [...] che l'immaginazione dell'uomo abbia mai creato\u00bb.\nLa denuncia di Royou dell'ipotesi Atlantidea di Bailly diede luogo a uno scandalo che, in ultima analisi, attir\u00f2 i censori del Vecchio Regime e l'arcivescovo di Parigi. Lo scrittore Louis Petit de Bachaumont (1690\u20131771) osserv\u00f2 che \u00abl'astronomo affermava di essere molto religioso; fece appello al signor guardasigilli contro un'accusa cos\u00ec grave\u00bb. La dichiarazione di ortodossia religiosa fatta da Bailly non fu in verit\u00e0 molto convincente, e del resto lo storico George Armstrong Kelly lo descrive come \u00abun deista senza una religione personale\u00bb, mentre un ammiratore a lui contemporaneo, Delisle de Sales, osserv\u00f2 che Bailly \u00abvoleva essere un \"philosophe\" nelle sue opinioni, ma non voleva sopportare il timbro\u00bb. Allo stesso modo, lo storico Edwin Burrows Smith nota che Bailly in quella circostanza fu solo un uomo prudente che preferiva evitare le polemiche che invece alcuni dei suoi contemporanei pi\u00f9 audaci sembravano voler assaporare. Le dichiarazioni di buona fede fatte da Bailly, tuttavia, soddisfarono i censori, che non solo non vietarono le \"Lettres sur l'Atlantide\", ma costrinsero anche l'abate Royou a rilasciare delle scuse, anche se timide, a Bailly.\nCritiche degli orientalisti: la critica di Jones.\nLo studioso orientalista Joseph de Guignes critic\u00f2 Bailly per aver situato la sua civilt\u00e0 \u00abin Siberia, vicino Selinginskoi e vicino al lago Baikal, una regione dove la natura sembra muta e dove gli abitanti erano anticamente immersi nella pi\u00f9 grande barbarie\u00bb.\nNegli ultimi decenni del XVIII secolo, degli studiosi inglesi nella colonia del Bengala iniziarono la ricostruzione scientifica dell'antica civilt\u00e0 indiana che lo studioso Raymond Schwab ha etichettato come \u00abRinascimento Orientale\u00bb.\nUno tra i pi\u00f9 famosi e talentuosi tra questi primi orientalisti, il filologo britannico William Jones, le cui ricerche in sanscrito avrebbero plasmato il successivo sviluppo del mito ariano, critic\u00f2 Bailly per aver collocato la culla dell'umanit\u00e0 \u00abnon in una qualsiasi normale condizione climatica che il senso comune considererebbe come sede di delizie, ma al di l\u00e0 della foce del Ob, nel mare ghiacciato, in una regione eguagliata solo da quella in cui la fervida immaginazione di Dante lo port\u00f2 a posizionare i peggiori criminali dopo la morte\u00bb.\nWilliam Jones, pur avendo criticato negativamente le opere di Bailly, avrebbe involontariamente dato nuova vita alla teoria dei popoli primordiali e alle migrazioni preistoriche dello stesso Bailly. Linguista molto pi\u00f9 bravo di Bailly e dipendente della Compagnia Inglese delle Indie orientali, con accesso diretto ai testi sanscriti e ai Pa\u1e47\u1e0dit ind\u00f9, Jones fece delle scoperte linguistiche che trasformarono la comprensione europea della preistoria nel secolo successivo. Jones present\u00f2 questa scoperta nel suo saggio del 1786 \"On the Indus\", dove scrisse: \u00abLa lingua sanscrita, qualunque sia la sua antichit\u00e0, ha una struttura meravigliosa, pi\u00f9 perfetta di quella greca, pi\u00f9 copiosa rispetto al latino, e pi\u00f9 squisitamente raffinata di entrambe, pur tenendo con ciascuna di esse un'affinit\u00e0 molto forte [...] che potrebbe essere stata prodotta da un incontro; \u00e8 cos\u00ec forte infatti, che nessun filologo potrebbe esaminarle tutte e tre senza credere che derivino da qualche fonte comune\u00bb.\nL'archeologo indiano contemporaneo B. B. Lal ha notato che, sebbene le osservazioni di Jones sono stati inizialmente confinate al campo della linguistica, hanno ispirato: \u00abUna teoria sull'esistenza di una \"razza\", che era stata il vettore di queste lingue verso ovest, in Europa e verso est in India. E si pens\u00f2 che una qualche zona in Asia centrale fosse la \"casa originale\" di questi indoeuropei, anche se molti studiosi preferivano localizzarli in Russia o nel Nord Europa\u00bb. Jim Schaffer e Diane Lichtenstein osservano che: \u00abForse nessuna altra ipotesi degli studiosi del XVIII secolo [...] ha continuato ad influenzare in modo cos\u00ec forte diverse discipline come la linguistica, la storia, la biologia, l'etnologia e la scienza politica\u00bb e argomentano che: \u00abl'eredit\u00e0 degli studiosi occidentali post-illuministi riguardante la storia e la preistoria dell'Asia meridionale \u00e8 stata ripetuta cos\u00ec spesso da diventare un dogma\u00bb.\nIronia della sorte, Jones, sebbene fosse lui stesso abbastanza scettico delle audaci affermazioni di Bailly, fin\u00ec con il suo lavoro di dare apparente supporto scientifico alla preistoria speculativa di Bailly. Va detto che Jones elogiava Bailly come un \u00abmeraviglioso uomo pieno d'ingegno e uno scrittore molto vivace\u00bb, eppure fu ben lontano dall'essere convinto dell'esistenza di una civilt\u00e0 perduta nell'estremo nord, cos\u00ec come della trasmissione della civilt\u00e0 da nord a sud. Anche se aveva accettato la questione del clima, e infatti era d'accordo con Bailly sul graduale raffreddamento della Terra, Jones sosteneva che la barbarie delle popolazioni dei Tartari dell'Asia centrale rendeva di fatto insostenibile la teoria di una trasmissione da nord a sud della cultura. Jones scrisse che l'ipotesi di Bailly ignorava il fatto di \u00abuna differenza immemorabile e totale tra i selvaggi delle montagne, come infatti gli antichi cinesi chiamavano giustamente Tartari, e gli studiosi, placidi e contemplativi abitanti delle pianure indiane\u00bb. Jones respingeva anche l'argomento di Bailly secondo cui il sanscrito, \u00abdi cui egli d\u00e0 un resoconto pi\u00f9 che erroneo\u00bb, \u00abfu la prova dell'esistenza di un'antica civilt\u00e0 perduta originaria del nord\u00bb.\nLo storico Thomas Trautmann osserva che Jones approcci\u00f2 lo studio dell'antica India da ipotesi epistemologiche molto diverse da quelle dei \"philosophes\" francesi Voltaire e Bailly. Mentre Voltaire era attratto dall'India per il potenziale che l'antica storia indiana aveva di confutare il racconto della Genesi e mentre Bailly aveva incorniciato la sua Atlantide Nordica alternativa all'Eden biblico, Jones, come la maggior parte dei suoi connazionali britannici fino alla met\u00e0 del XIX secolo, continu\u00f2 ad operare all'interno di quello che lo stesso Trautmann chiama \u00abetnologia mosaica\u00bb, che cercava di conciliare la disciplina nascente dell'orientalismo con le Sacre Scritture tracciando la discesa di tutti i popoli del mondo antico dai tre figli di No\u00e8. Trautmann sostiene che l'interpretazione prevalente di Jones, come pioniere della linguistica comparata e del \"mito ariano\", oscura il progetto di altri che, prima di lui, \u00abvolevano formare una difesa razionale della Bibbia dai materiali raccolti dagli studiosi orientalisti\u00bb. Per questo motivo, Jones non poteva accettare l'estesa linea temporale di Bailly per la civilt\u00e0 umana, n\u00e9 il suo rifiuto dell'Eden a favore di Atlantide.\nSuccessive speculazioni sulle tesi di Bailly.\nCome si \u00e8 visto, sia Bailly che Voltaire avevano basato le loro argomentazioni riguardanti l'antica India su informazioni indirette provenienti da fonti non affidabili. La storica Dorothy Figueira ha osservato che la prima articolazione del mito ariano predatava le prove linguistiche in seguito mobilizzate per sostenerlo, scrivendo \u00abLa \"scoperta\" dei Veda, la loro analisi \"scientifica\", e la loro presenza in Occidente non avrebbe alterato in modo significativo il non-specialistico ritratto degli ariani. Infatti, sembra siano stati gli stessi studiosi orientalisti ad aver fornito la documentazione necessaria per sostenere il l'apparato concettuale dell'Illuminismo\u00bb. Figueira scrive inoltre che \u00abi pensatori illuministi idealizzarono il passato Vedico, nel tentativo di trovare un'utopia al di fuori dell'Europa e alternativa alla tradizione biblica\u00bb creando una \u00abnuova mitologia del passato\u00bb. Lo studioso David Harvey commenta che: \u00abIl dialogo di Bailly con Voltaire fu determinante in questo sforzo di inquadrare una nuova macro-narrativa della preistoria\u00bb.\nLa civilt\u00e0 ariana di Schlegel.\nLa leggenda di una preistorica civilt\u00e0, di lingua sanscrita, origine dell'umanit\u00e0, suggerita dai lavori di Bailly e Jones, fu resa popolare nei primi anni del XIX secolo dal filosofo tedesco Friedrich Schlegel. Schlegel, che aveva studiato il sanscrito a Parigi con l'orientalista britannico Alexander Hamilton nel periodo tra 1803 e il 1804, comparando la scoperta degli antichi testi Veda con la rinascita della cultura classica nel XV secolo in Italia, sostenne che questo \u00abRinascimento Orientale [...] non avrebbe avuto minore influenza sulla sfera dell'intelligenza europea [rispetto a quello italiano]\u00bb. Schlegel afferm\u00f2 che il sanscrito non solo era legato al greco e latino, come Jones aveva sostenuto, ma che fosse \u00abdi maggiore antichit\u00e0\u00bb rispetto ad entrambi, e confront\u00f2 la diffusione delle lingue derivate dal sanscrito in Europa e in Asia alle lingue romanze dal Mediterraneo al contemporaneo nuovo mondo.\nForse, cosa ancora pi\u00f9 importante, fu proprio Schlegel a rendere popolare il termine \"ariano\" per riferirsi a questa civilt\u00e0 originaria (termine assente del tutto nella riflessione di Bailly e accennato in quella di Jones). Schlegel collegand\u00f2 etimologicamente questo nome alla moderna parola tedesca \"Ehre\", ovvero \"onore\". Da questo legame tra la parola \"ariano\" e \"Ehre\" (che \u00e8 linguisticamente corretta anche se storicamente fuorviante), fu piccolo il passo per arrivare ad immaginare un popolo errante e conquistatore, una razza superiore (\"Herrenvolk\"), nata nella notte dei tempi, che da sola diede origine a tutte le civilt\u00e0 avanzate dell'antichit\u00e0. La studiosa Suzanne Marchand ha osservato che la celebrazione di Friedrich Schlegel di questi antichi \"ariani\" gett\u00f2 le basi \u00abper una sorta di filologia dell'esclusione in cui ai madrelingua del sanscrito e delle sue lingue derivate indoeuropee vengono accreditati tutti i grandi successi del genere umano\u00bb. Tuttavia, l'emergere del \"mito ariano\" \u00e8 stato un processo graduale, e Marchand stessa sostiene che \u00abmentre i gruppi linguistici si stavano coalizzando e le gerarchie e i lignaggi venivano formati utilizzando frammenti di dati linguistici ed etnici, non si possono ancora vedere, nel 1850, le storie umane completamente razzializzate\u00bb. Il saggio di Schlegel, infatti, concluse che il collegamento linguistico tra il sanscrito, il greco e il latino dimostrava che \u00abgli europei e gli asiatici formano una sola grande famiglia\u00bb, e il filosofo stesso espresse la speranza che, alla luce di questa scoperta, \u00abtutte le idee strette e preconcette scompariranno inconsciamente\u00bb. Marchand sostiene, tuttavia, che nei decenni centrali del XIX secolo \u00able linee disegnate dai filologi si erano [...] irrigidite in duri stereotipi culturali con qualcosa come la forza dei confini biologici\u00bb e che \u00abdall'epoca romantica in avanti, lo studio del sanscrito e le sue relative lingue e culture era costantemente, se non principalmente, legato alla discendenza germanica in un modo facilmente razziale\u00bb. L'orientalista pi\u00f9 illustre della fine del XIX secolo, Friedrich Max M\u00fcller, mise in guardia da tale slittamento analitico, scrivendo che \u00abci sono lingue ariane e semitiche, ma va contro tutte le regole della logica parlare [...] di una razza ariana, di un sangue ariano, o di teschi ariani\u00bb. Troppo spesso, comunque, questo avvertimento preveggente fu ignorato da studiosi e polemisti che cercavano prove \"scientifiche\" della superiorit\u00e0 europea.\nQuando il mito ariano guadagn\u00f2 terreno nelle teorie linguistiche, storiche e filosofiche del XIX secolo, i nobili ariani furono giustapposti contro una variet\u00e0 di \"altri\" meno esaltati. I linguisti e gli studiosi orientalisti nell'India coloniale snocciolarono gli Ariani del Nord contro i \"Dravidi\", madrelingua di lingue scollegate nella parte meridionale del subcontinente. In India, infatti, sotto l'Impero britannico, i britannici usarono l'idea della razza ariana conquistatrice per fondere il loro dominio con il sistema delle caste indiano. Si ribadiva che gli Ariani erano gente \"bianca\" che aveva invaso l'India in periodi molto antichi, sottomettendo i Dravidi, indigeni pi\u00f9 scuri, che erano poi stati spinti verso sud. Cos\u00ec la fondazione dell'Induismo \u00e8 stata attribuita agli invasori \"bianchi\" che si erano stabiliti come casta dominante e che avevano scritto i testi Veda. \u00c8 facile vedere in queste teorie l'impronta, pur molto modificata, delle ipotesi di Bailly. Nonostante le evidenti differenze (Bailly, ad esempio, non ha mai fatto riferimento al \"colore\" della sua civilt\u00e0 originaria) gli Atlantidei di Bailly (qui trasformati in \"razza ariana\") colonizzarono l'India, \"educandola\" e \"civilizzandola\" proprio come propugnavano le moderne teorie razziste ottocentesche portate avanti dai coloni britannici. Il divario Ariani/Dravidi fu naturalizzato nel discorso indiano proprio durante l'epoca coloniale con, ad esempio, il tradizionalista ind\u00f9 Bal Tilak che cit\u00f2 il mito ariano d'Europa - tra cui la teoria delle origini siberiane di Bailly - nell'opera \"The Arctic Home of the Vedas\", mentre i critici dell'autorit\u00e0 Brahamana, come il portavoce dalit B. R. Ambedkar, respingevano sia il mito che la societ\u00e0 di casta.\nM\u00fcller mise in contrasto gli Ariani, che lui immaginava come una civilizzata societ\u00e0 agricola, con i nomadi \"Turaniani\" che si muovevano nelle steppe dell'Asia centrale. Comunque, dagli inizi del XIX secolo, ancora una volta, attraverso la mediazione della linguistica, gli Ariani iniziarono molte volte ad essere comparati con i madrelingua delle lingue \"semitiche\", un termine reso popolare da August Ludwig von Schl\u00f6zer e pi\u00f9 tardi da Ernest Renan.\nLe speculazioni di Blavatsky.\nL'eredit\u00e0 lasciata da Bailly quindi continu\u00f2 a vivere anche dopo la sua morte, sebbene la sua tesi di una \"Atlantide Iperborea\" fosse stata sonoramente respinta in un primo momento. Ad esempio lo stesso Jules Verne in qualche modo voleva prendere in giro anche Bailly in \"20.000 leghe sotto i mari\" (1869), quando i suoi personaggi scoprirono la \"vera\" Atlantide nell'Oceano Atlantico. Ma una donna, Helena Blavatsky, prese molto sul serio le idee di Bailly. Blavatsky, aristocratica Russa e mistica, fu una delle teorizzatrici della teosofia, una dottrina mistico-filosofica, il cui credo fu precisato nel suo libro \"La dottrina segreta\" (1888). In questo lavoro ermetico, Blavatsky rispolver\u00f2 la teoria di Bailly, e incorpor\u00f2 l'ipotesi di un \"Atlantide Iperborea\" all'interno di una storia fantastica che coinvolgeva i vari continenti e varie razze umane e semi-umane. Atlantide era rappresentata come un continente polare che si estendeva dall'attuale Groenlandia fino alla Kam\u010datka e il suo destino si leg\u00f2 a quello di una razza particolarmente controversa: gli ariani, una razza superiore, seconda in ordine di tempo, costituita da giganti androgini dalle fattezze mostruose. Quando gli ariani migrarono a sud verso l'India, scatur\u00ec da loro una \"sub-razza\", quella dei semiti. Il mito di un \"Atlantide Iperborea\" fece cos\u00ec ingresso all'interno delle ideologie ariane e antisemite della fine del XIX secolo.\nUn ulteriore libro, \"Le stanze di Dzyan\", costituito da una serie di lunghe glosse e commenti su un presunto libro antico (consultabile solo attraverso la chiaroveggenza), narra dell'ascesa e della caduta anti-darwiniana di sette \"razze-radice\", cio\u00e8 razze o evoluzioni umane che si sono succedute nel tempo, dalla pi\u00f9 antica alla pi\u00f9 recente (secondo la Blavatsky quella attuale sarebbe la quinta, ovvero la \"razza ariana\" e ci muoviamo verso la sesta). Ognuna di queste razze-radici \u00e8 diviso in sette sub-razze, ognuna delle quali \u00e8 associata ad un continente diverso - anche se con la deriva dei continenti, e dunque con la \"scomparsa\" di alcuni continenti, questi non corrispondono pi\u00f9 a quelli che conosciamo.\nNon sorprende che uno di questi continenti perduti sia Atlantide. Sebbene scrisse poco dopo Ignatius Donnelly, il cui \"Atlantis: The Antediluvian World\" lanci\u00f2 una sorta di mania di Atlantide verso la fine del XIX secolo, Blavatsky non pose Atlantide tra l'Europa e l'America, come aveva fatto Donnelly, ma piuttosto nel lontano nord, vicino al Polo Nord. In qualche modo Bailly aveva finalmente trovato, attraverso Blavatsky, una sostenitrice. Lei, infatti, fa riferimento ne \"La dottrina segreta\" alle opere di Bailly estesamente (citandolo ben ventidue volte), e gli attribuisce il merito di aver scoperto la verit\u00e0, o almeno parte di essa, circa Atlantide.\nUn'Atlantide nordica o meglio, un'Atlantide Iperborea era la dimora degli abitanti di Atlantide, ma vide anche la nascita di un'altra razza-radice, gli ariani: \u00abLa razza ariana nasce e si sviluppa nel lontano nord, anche se dopo l'affondamento del continente di Atlantide le sue trib\u00f9 emigrarono pi\u00f9 a sud, verso l'Asia\u00bb. Per molto tempo, i restanti Atlantidei e gli ariani vissero insieme. Essi portarono la civilt\u00e0 in India, in Egitto, in Grecia e a Roma, e sarebbero gli antenati degli attuali Europei. Gli Atlantidei trasmisero agli ariani tutte le scienze conosciute e persino delle tecnologie altamente sofisticate, come l'aeronautica (ovvero \u00abla conoscenza del volare attraverso veicoli in aria\u00bb come Blavatsky scrive). Ma nel corso del tempo, la razza-radice ariana si \u00e8 anche suddivisa. Uno dei risultati pi\u00f9 sfortunati di questa divisione, secondo Blavatsky, \u00e8 stata la creazione della sub-razza semitica, \u00abuna razza ariana artificiale\u00bb. I Semiti erano s\u00ec una delle sub-razze ariane, eppure lei descrive le forti distinzioni tra questi e gli altri:\nC'\u00e8 dunque, conclude Blavatsky, un \u00abimmenso abisso tra gli ariani e il pensiero religioso semitico\u00bb; essi appartengono a \u00abdue poli opposti - Sincerit\u00e0\ne Dissimulazione... chi pu\u00f2 mai scandagliare le profondit\u00e0 paradossali della mente semitica?\u00bb. Blavatsky degrada ulteriormente l'ebraismo descrivendolo come un culto egoista e ossessionato dal sesso: \u00abL'Ebraismo, costruito esclusivamente sul culto fallico, \u00e8 diventato uno dei pi\u00f9 recenti credi in Asia, e teologicamente una religione di odio e cattiveria verso tutti e tutto al di fuori di essi\u00bb. I veri Ariani, al contrario, sono \u00able persone pi\u00f9 metafisiche e spirituali sulla terra\u00bb.\nC'era, naturalmente, una forte corrente di antisemitismo in Europa al momento in cui Blavatsky stava scrivendo, e il contrasto ostile tra Ariani e\nSemiti era diventato di routine. In larga misura, quindi, ella stava esprimendo la mentalit\u00e0 della sua epoca. Eppure aggiunse una nuova dimensione al discorso antisemita standard: con \"La dottrina segreta\", l'antisemitismo acquis\u00ec quasi una dimensione cosmologica. Gli ebrei improvvisamente erano sorti nella via del grande preordinato progresso delle razze. Ci poteva essere una battaglia tra gli ariani e i semiti, come c'era stata tra gli Ariani e gli ultimi Atlantidei. Questo opposizione ariana/non-ariana (e in particolare ariani/semiti) sarebbe diventato il grande paradigma storico della destra razzista, sostituendo la legge storiografica marxista della lotta di classe.\nBlavatsky sollev\u00f2 inoltre lo spettro di una nuova razza, scelta tra i pi\u00f9 selezionati membri della razza-radice ariana. Questa razza successiva avrebbe dei poteri ancora maggiori rispetto a quella attuale, e avrebbe davvero prodotto l\u2032\"\u00dcbermenschen\", ovvero il superuomo del futuro. Con la diffusione delle idee teosofiche, la teoria di un'Atlantide Iperborea, attir\u00f2 sempre pi\u00f9 sostenitori. Il razzista occultista austriaco Adolf Lanz colloc\u00f2 il luogo di nascita degli Ariani in una terra artica chiamata \"Arktog\u00e4a\". Nel suo libro \"La V\u00e9rit\u00e9 sur l'Atlantide\", pubblicato nel 1923, Ren\u00e9-Maurice Gattefoss\u00e9 sostenne similmente che Atlantide fosse un continente polare, che, seguendo Bailly, chiam\u00f2 Iperborea.\nHermann Wirth, un etnologo che avrebbe lavorato per l'Ahnenerbe, un istituto delle SS naziste con l'obiettivo di ricercare la razza ariana, pose Atlantide nel lontano Nord, definendola \"Thule\", come il nome della mitica capitale degli Iperborei. E Atlantide figurava sotto questo nome anche nel \"Welteislehre\" (ovvero \"La teoria del Ghiaccio Cosmico\") di Hanns H\u00f6rbiger, una teoria della scienza \"tedesca\" che stava per diventare fede sotto il Nazismo.\nIl mito ariano del Nazismo.\nLa teoria di Bailly-Blavatsky trov\u00f2 dei sostenitori anche nel XX secolo e, soprattutto, tra alcuni degli ideologi ariani viennesi pi\u00f9 fantasiosi.\nAd esempio nazionalista e occultista viennese Guido von List incorpor\u00f2 la genealogia Atlantidea di Balvatsky nei suoi scritto sull'Ariosofia. Nel 1922, invece, Karl Georg Zschaetzsch pubblic\u00f2 un libro intitolato \"Atlantis: die Urheimat der Arier\".\nLe differenze razziali tra Ariani e Semiti in queste rielaborazioni erano spesso molto esagerate: nella riformulazione che Adolf Lanz fece de \"La dottrina segreta\" di Madame Blavatsky, ad esempio, egli scrisse: \u00abla quarta razza-radice degli Atlantidei era diviso in sub-razze pure e bestiali, corrispondenti ai primi antropoidi e alle scimmie antropomorfe\u00bb. Come questi numerosi esempi illustrano, l'ipotesi di Bailly-Blavatsky ebbero un'accoglienza particolarmente favorevole nei circoli germanici proto-nazisti. Il ruolo che il mito di Atlantide gioc\u00f2 nella genesi dell'ideologia nazista pu\u00f2 essere definito molto pi\u00f9 precisamente rispetto ad una normale campionatura della mentalit\u00e0 del periodo. Per apprezzare appieno questo ruolo, per\u00f2, bisogna tornare al tempo di Bailly per prendere in considerazione un secondo attributo politico che il mito di Atlantide aveva acquisito. Questa qualit\u00e0 derivava dalla somiglianza tra Atlantide e un altro mito: il mito dell'et\u00e0 dell'oro. Questi due miti erano gi\u00e0 stati fusi da Bailly, tra l'altro assieme ad un altro mito, quello Iperboreo. Questi ultimi due miti furono citati da Bailly come prova della passata esistenza di un'Atlantide nordica e notevolmente progredita.\nAnche se la versione tradizionale del mito dell'et\u00e0 dell'oro apparentemente sembrava contraddire il mito di Atlantide di un'ipotetica cultura originaria super-sofisticata, essi tuttavia condividevano una serie di caratteristiche: entrambi descrivevano, infatti una forma ideale di organizzazione sociale, ed entrambi situavano questa societ\u00e0, all'inizio della storia umana.\nLa moda per l'orientalismo indiano, inoltre, aveva comunque di per s\u00e9 contribuito a unire questi due miti. Quando Voltaire espresse la sua convinzione che \u00abc'\u00e8 ancora un grande paese, vicino a Benares, dove l'et\u00e0 dell'oro si \u00e8 conservata\u00bb, egli non aveva affatto in mente lo stato di natura narrato da Rousseau ma, piuttosto, degli Atlantidei \u00abGangaridi\u00bb altamente civilizzati.\nLa rapida identificazione di Atlantide con l'et\u00e0 dell'oro fatta da Voltaire, come da Bailly, aveva un profondo significato, in quanto quest'ultimo mito divenne, con la Rivoluzione francese, una potente immagine politica. Non solo il \u00abritorno all'et\u00e0 dell'oro\u00bb era una delle rappresentazioni contemporanee pi\u00f9 comuni degli eventi storici allora in corso, ma si trasform\u00f2 in un vero e proprio progetto ideologico per \"rigenerare\" la Francia e il mondo.\nMa, ben pi\u00f9 importante, secondo Edelstein: \u00abla Rivoluzione francese invert\u00ec anche la dinamica temporale del mito dell'et\u00e0 dell'oro\u00bb. Esso era passato dal rappresentare un momento irrimediabilmente perduto della perfezione passato (secondo il modello rousseauiana del buon selvaggio), al diventare l'ideale di un futuro imminente. L'espressione tipicamente nostalgica di questo mito si trasform\u00f2 in una promessa millenaria; la versione virgiliana si fuse con quella ovidiana. Con la caduta di Robespierre, questa dinamica lungimirante fu accentuata, e l'atteso ritorno dell'et\u00e0 dell'oro si trasform\u00f2 nel comune lamento ottocentesco su come \u00abtutto ci\u00f2 che sar\u00e0 non \u00e8 ancora\u00bb (di Alfred de Musset). Tuttavia, il millenario portento di questo mito rimase immutato, e rest\u00f2 un principio centrale per i socialisti, i comunisti, e le ideologie anarchiche fino al XX secolo.\nMa il mito dell'et\u00e0 dell'oro non sempre assunse una forma primitivista: quando Henri de Saint-Simon pronunci\u00f2 la sua famosa frase, \u00abL'et\u00e0 d'oro del genere umano non \u00e8 dietro di noi, ma davanti a noi\u00bb, egli aveva ovviamente un'idea di tale epoca molto meno nostalgica e pi\u00f9 volterriana in mente. Nella met\u00e0 del XIX secolo, questa visione di un prospero futuro tecnologico stava diventando lentamente una realt\u00e0: nei suoi \"Chants modernes\" del 1855, Maxime du Camp ripet\u00e9 lo slogan di Saint-Simon per celebrare l'avvento della locomotiva. La sospirata et\u00e0 dell'oro fu, in effetti, completamente \"Atlantizzata\": \u00abc'\u00e8 chiedersi, in una parola, se l'et\u00e0 d'oro non far\u00e0 ritorno\u00bb.\n\u00abQuesto mito dell'Et\u00e0 dell'oro Atlantizzata - fa notare lo storico Edelstein - non aveva necessariamente perso il suo potere rivoluzionario: l'utopia descritta ne \"I quattro Vangeli\" di \u00c9mile Zola, ad esempio, \u00e8 una citt\u00e0 sofisticata, non dissimile dall'Eldorado di Voltaire\u00bb.\nSignificativamente, fu in questo momento di vera innovazione tecnologica che la mania dotta e popolare di Atlantide decoll\u00f2, proprio con la pubblicazione del lavoro di Ignatius Donnelly. E anche dopo che i fratelli Wright perfezionarono quella che Blavatsky aveva chiamato la \u00abconoscenza del volare attraverso veicoli in aria\u00bb l'et\u00e0 di Atlantide da lei narrata sembrava davvero poter ritornare. All'inizio del XX secolo, per\u00f2, il mito di Atlantide era diventato una rappresentazione pericolosa, nel mescolare delle fantasie millenarie e razziali. L'antisemitismo teosofico di Guido von List e di Adolf Lanz trov\u00f2 dei sostenitori sia prima che dopo la prima guerra mondiale soprattutto in Germania, fornendo le basi ideologiche per la nascente societ\u00e0 esoterica e occulta Germanenorden. Dopo la guerra, quest'organizzazione para-massonica e paramilitare utilizz\u00f2 il manto di segretezza che circondava i suoi rituali \"ariani\" per tracciare l'assassinio di politici di spicco. Inoltre la loro dottrina, mutuata da Bailly e Blavatsky, anche aliment\u00f2 in qualche modo anche un altro gruppo pro-ariano, anch'esso colpevole di omicidi, il NSDAP, o Partito Nazionalsocialista Tedesco dei Lavoratori, pi\u00f9 famoso come Partito Nazista.\nLa connessione tra il Germanenorden e i nazisti pass\u00f2 probabilmente attraverso un uomo, il barone Rudolf von Sebottendorff, sebbene vi siano\nmolte testimonianze divergenti circa il suo ruolo nella genesi del nazismo, e la sua influenza \u00e8 spesso esagerata. Quello che \u00e8 certo sul suo coinvolgimento \u00e8 che Sebottendorff fond\u00f2 il ramo bavarese del Germanenorden a Monaco di Baviera, nel luglio 1918. Essa prese un nome particolare: Societ\u00e0 Thule, apparentemente per nascondere il suo programma estremista sotto la copertura benigna di studi antiquari, ma ovviamente quella di Thule non era stata una scelta casuale del nome. Infatti, Sebottendorff apparteneva alla lunga fila di teosofi ariani, da Blavatsky a Lanz. E con la Societ\u00e0 Thule, il mito di un'Atlantide Iperborea divenne parte integrante della storia e l'ideologia del nazismo.\nIn una miscela che si sarebbe rivelata esplosiva ed efficace, la societ\u00e0 di Sebottendorff combin\u00f2 delle speculazioni occulte con l'azione politica violenta. Durante la rapida successione di governi rivoluzionari socialisti nel post-prima guerra mondiale a Monaco di Baviera, la societ\u00e0 Thule fu al centro della controffensiva \"bianca\", o reazionaria. La loro copertura antiquaria potrebbe aver facilitato questo ruolo: mentre le autorit\u00e0 attuavano un giro di vite sui gruppi nazionalisti pi\u00f9 visibili, la sede della societ\u00e0 Thule al fantasioso Hotel Vierjahrzeiten divenne un rifugio per la resistenza di estrema destra. Durante tutto il periodo turbolento tra il 1918 e il 1920, la societ\u00e0 in tal modo funzion\u00f2 come gruppo di coordinamento per varie organizzazioni paramilitari di estrema destra, comunitariamente noto come Freikorps.\nUno dei gruppi di estrema destra che cadde sotto l'influenza della Societ\u00e0 Thule fu proprio il Partito Tedesco dei Lavoratori o DAP, e che ben presto sarebbe diventato il NSDAP sotto la guida di Adolf Hitler. I collegamenti precisi tra il DAP e la Societ\u00e0 Thule sono ancora oggi oggetto di discussione: Sebottendorff afferm\u00f2 che esso fu creato dai membri di Thule, ma Reginald Phelps mise in dubbio le sue affermazioni. Qualunque possano essere stati i rapporti amministrativi tra i due gruppi, i contatti personali tra i membri Thule e i nazisti sono innegabili.\nCome osserv\u00f2 lo storico Ian Kershaw, nell'elenco dei membri della societ\u00e0 Thule \u00absi pu\u00f2 leggere chi erano i primi simpatizzanti nazisti\u00bb, e in qualche modo anche i di futuro quadri di comando. I nazisti Rudolf Hess, Alfred Rosenberg, Dietrich Eckart e Hans Frank, tra gli altri, tutti parteciparono o tenevano conferenze presso le riunioni della societ\u00e0 Thule. Anton Drexler, il fondatore del DAP, frequentava gli incontri di Thule, mentre un altri membro, Friedrich Krohn, ide\u00f2 l'emblema ufficiale del NSDAP, la svastica nera in un cerchio bianco contro una cornice rossa. Anche se non ci sono prove sul fatto che Hitler abbia mai partecipato alle attivit\u00e0 di Thule, \u00e8 molto probabile che egli comunque ha discusso le sue teorie ariosofiche con il suo \"mentore\" dichiarato Eckart, con i suoi compagni di prigionia Landsberg ed Hess, e con il suo compagno a Monaco di Baviera, Alfred Rosenberg.\nGli studiosi spesso invocano l'attacco di Hitler verso i \u00abstudiosi erranti v\u00f6lkisch\u00bb nel \"Mein Kampf\" per sostenere che egli diede poca attenzione alle tesi mitologiche e occulte, ma come gli storici Jackson Spielvogel e David Redles hanno osservato, le sue conversazioni private rivelavano invece un vivo interesse per tali questioni, tra cui lo stesso mito di Atlantide.\nLa vera importanza del mito di Atlantide nella genesi del nazismo, tuttavia, pu\u00f2 essere meglio misurata nel lavoro di un altro aderente alla Societ\u00e0 Thule e futuro ufficiale nazista, Alfred Rosenberg, compagno vicino a Hitler durante gli anni in cui questi stette a Monaco di Baviera. La sua opera maggiore, il libro dottrinale \"Der Mythus des 20. Jahrhunderts\" (in italiano: \"Il mito del XX secolo\") pubblicato nel 1930, fu il secondo libro pi\u00f9 venduto nella Germania nazista (il primo, naturalmente era il \"Mein Kampf\"). Rosenberg, proprio per la vicinanza a Hitler nei suoi anni d formazione a Monaco, \u00e8 generalmente considerato come profondamente influente sul futuro \"f\u00fchrer\".\nTanto quanto molti altri, quindi, anche lui pu\u00f2 aver avuto il merito di aver plasmato la \"Weltanschauung\" nazista, per impiegare uno dei suoi termini preferiti, e conseguentemente cristallizzare Hitler. \"Il mito del XX secolo\" rese molto chiaro che la chiave di volta di questa visione del mondo era stata proprio il mito di un'Atlantide Iperborea, che \u00e8 posto proprio al cuore del libro. Rosenberg inizi\u00f2 il suo lungo tomo dottrinale postulando l'esistenza reale (vale a dire, naturalizzando) questo mito, e riproponendo la tesi baillyiana:\nIl mito di un \"centro culturale nordico preistorico\" fu in effetti la premessa fondamentale e necessaria per giustificare tutte le successive dichiarazioni che Rosenberg fa circa gli Ariani e gli Ebrei. Pur respingendo la dottrina del diffusionismo radicale alla Bailly (Rosenberg infatti scrisse: \u00abSiamo da tempo stati costretti ad abbandonare la teoria di un'origine identica dei miti, dell'arte, e delle forme religiose tra tutti i popoli\u00bb), Rosenberg attribuisce ai periodici impulsi del sangue nordico-ariano lo sviluppo delle successive civilt\u00e0 in tutto il mondo. Un'Atlantide primordiale era dunque il presupposto perfetto per esaltare il genio ariano: se gli ariani non avevano origine nordica, non avrebbero potuto avere delle caratteristiche germaniche n\u00e9 avrebbero potuto colonnizzare (in epoche diverse) il mondo intero. Rosenberg, a partire da questa ipotesi, pu\u00f2 dunque accreditare la razza ariana come artefice tutte le grandi conquiste culturali nella storia umana: in momenti diversi nel tempo (in coincidenza con le pi\u00f9 grandi fioriture della civilt\u00e0), gli ariani discesero dalla loro madrepatria nordica per realizzare le loro prospettive di vita nei climi meridionali. La \"prova\" della superiorit\u00e0 ariana cos\u00ec poggiava su questa situazione geografica chiave: solo se posizionati nel Circolo Polare Artico gli Ariani avrebbero potuto reclamare plausibilmente ogni responsabilit\u00e0 sia per le realizzazioni orientali sia per quelle occidentali. E solo postulando un'Atlantide nordica Rosenberg avrebbe potuto dichiarare, come aveva gi\u00e0 fatto Bailly, che \u00abla marcia della storia del mondo si irradi\u00f2 dal nord verso tutto il pianeta\u00bb.\nAnche l'uso che Bailly fece della mitologia solare per provare l'origine nordica di Atlantide fu recuperato da Rosenberg per convalidare la superiorit\u00e0 ariana: il culto del sole, sostenne Rosenberg, celebrava la \u00abrinnovatrice di vita, primordiale e creativa sostanza del mondo\u00bb, e figurava come esempio perfetto nell'emblema dello stesso partito nazista, la svastica.\nAtlantide poteva quindi essere definito veramente il mito fondativo del nazismo, il \u00abmito dei miti\u00bb, secondo le parole di filosofi Philippe Lacoue-Labarthe e Jean-Luc Nancy, che permise agli Ariani di sostituirsi agli Ebrei come popolo eletto della storia universale.\nOvviamente vi sono notevoli differenze tra Bailly e le interpretazioni di Rosenberg del mito di Atlantide Iperborea, e chiaramente non ha senso considerare Bailly un precursore del nazismo, tanto pi\u00f9 viste le posizioni chiaramente antirazziste espresse da Bailly nelle sue opere. Va per\u00f2 detto che egli non fu nemmeno totalmente innocente, pur muovendosi in un'ottica tipicamente illuministica. Uno dei pochi storici contemporanei ad aver analizzato la preistoria speculativa di Bailly, Dan Edelstein, ha commentato: \u00abSenza razionalizzare con esattezza la sua teoria, Bailly ha comunque cercato di dare il merito del progresso culturale orientale, all'Europa\u00bb. Costruendo l'ipotesi di un popolo nordico responsabile per i successi culturali e tecnici dell'India e dell'Oriente, secondo Edelstein, Bailly \u00abha con ultimo fine onorato il progresso e la superiorit\u00e0 occidentale, pur lodando i brahamani\u00bb. L'Europa e soprattutto quella illuminata, insomma, \u00e8 stata - per Bailly - il vero successore di Atlantide. Con queste teorie, pur con tutte le successive differenze e i travisamenti, paradossalmente l'antirazzista Bailly aveva inconsapevolmente fornito ai movimenti nazionalisti pi\u00f9 tardi, una potente narrazione e un valido materiale teorico che autorizz\u00f2 in qualche modo un certo numero di ideologie razziste e naziste.\nL'antirazzismo di Bailly.\nLo storico contemporaneo Edelstein ha sostenuto che la teoria storica di Bailly sulla migrazione degli Atlantidei, dovuta alle variazioni climatiche, aveva \u00abmobilitato il mito\u00bb di Atlantide, rendendolo un \u00absignificante fluttuante, un indicatore di superiorit\u00e0 culturale e di originalit\u00e0 che si sarebbe poi potuto apporre a qualsiasi luogo e a qualsiasi popolo con cui i migranti Atlantidei sarebbero potuti entrare in contatto\u00bb. Di conseguenza, Edelstein conclude dicendo che \u00abpiuttosto che orientalizzare Atlantide, [Bailly] ha Atlantizzato l'Oriente\u00bb, rendendo \u00abla gente bianca del nord Europa, gli Iperborei, responsabili delle conquiste culturali e degli splendori dell'Oriente\u00bb.\nNon \u00e8 d'accordo lo storico David Harvey secondo cui, sebbene Edelstein sia nel giusto nell'abbozzare una genealogia che colleghi Bailly alle successive speculazioni storico-razziali (anche degli ideologi razziali del nazionalsocialismo), suggerisce che \u00abquesta geneologia\u00bb porterebbe \u00aba leggere nelle opere di Bailly un determinismo biologico razzista che in realt\u00e0 \u00e8 assente nel suo lavoro\u00bb. Mai nelle \"Lettres sur l\u2019Atlantide\" Bailly infatti identifica gli Atlantidei come una razza bianca; da nessuna parte nelle sue opere egli discute il colore della pelle, n\u00e9 ha la minima intenzione di dividere l'umanit\u00e0 in razze distinte con caratteristiche biologiche fissate. Harvey conclude che: \u00abPiuttosto che le rigide gerarchie razziali del XIX secolo, l'opera di Bailly vuole riecheggiare con forza solo il determinismo climatico di Montesquieu e Buffon\u00bb.\nMarvin Harris ha notato che il determinismo climatico \u00e8 rimasto il paradigma dominante nelle teorie illuministe sulla differenza umana, sostenendo che \u00abil razzismo scientifico \u00e8 rimasto un punto di vista di minoranza fino a dopo la rivoluzione francese\u00bb. Pertanto il racconto di Bailly sugli antichi Atlantidei, in contrasto con la successiva elaborazione del \u00abmito ariano\u00bb, non voleva \"razzializzare\" i diversi popoli preistorici di cui discute nella sua storia speculativa, ma attribuisce loro quei caratteri dovuti a quello che Montesquieu chiamava \u00abl'impero del clima\u00bb. In altre parole le differenze sociali, fisiche e mentali tra le varie popolazioni, secondo Bailly, piuttosto che dipendere da differenze razziali non meglio specificate, non erano altro che variazioni dovute alle differenti fenomenologie ambientali dei luoghi in cui vivevano.\nBailly non ha bisogno di costruire una gerarchia delle razze umane perch\u00e9, semplicemente, non si esprime mai sull'esistenza stessa delle razze. L'unico appunto a ci\u00f2 \u00e8 che per Bailly sia esistita una popolazione antichissima, di cui ormai si sono perse completamente le tracce, che aveva civilizzato sia gli antichi popoli orientali Indiani e Cinesi, sia il Mediterraneo, entrando in contatto con gli Egizi, i Fenici e i Greci e passando loro tutta la propria cultura scientifica, in qualche modo \"istruendoli\". Non c'\u00e8 alcun dubbio per Bailly che questa antica popolazione Atlantidea fosse superiore alle altre da un punto di vista scientifico e tecnico, ma nulla lascia presagire che lo fosse anche da un punto di vista biologico n\u00e9, filosoficamente, \"essenziale\". E soprattutto se gli altri popoli, come quelli orientali, per Bailly erano \u00abcullati e appesantiti dalla pigrizia\u00bb oppure privi di \u00abspirito d'inventiva\u00bb e \u00absenza energia o movimento, incapaci quindi di produrre nuove conoscenze scientifiche, non era perch\u00e9 questi fossero effettivamente inferiori agli Atlantidei, ma solo perch\u00e9 l'ambiente climatico eccessivamente caldo in cui vivevano li aveva resi cos\u00ec. In questo senso le differenze esistevano, secondo il determinismo geografico di Bailly, solo per motivi ambientali ed assolutamente non razziali.\nNonostante ci\u00f2 comunque, secondo Harvey \u00abEdelstein ha ragione nell'osservare che il progetto di Bailly si appropri\u00f2 in modo efficace delle conquiste culturali dell'antica Asia per attribuirle ad una civilt\u00e0 primordiale ancora pi\u00f9 antica, che era legata per lingua, prospettiva scientifica e dinamismo all'Europa a lui contemporanea\u00bb. Anche lo storico indiano Dhruv Raina concorda con questa valutazione, scrivendo che le \u00abipotesi antidiluviane [di Bailly] possono essere viste retrospettivamente come un tentativo di deprivare i popoli non europei dell'invenzione della scienza\u00bb.\nLa teoria di Bailly sull'Atlantide nordica, dopo tutto, emerse dal suo progetto, inizialmente ben pi\u00f9 ampio, di studiare le origini e l'antica storia dell'astronomia. Nella sua \"Histoire de l'Astronomie ancienne\", Bailly in primo luogo aveva ipotizzato l'esistenza di un popolo antidiluviano illuminato, \u00abmaestro di tutti i popoli d'Oriente, popoli che erano i depositari [di queste conoscenze], fino a che il genio dell'Europa \u00e8 venuto a riprendere il filo delle idee astronomiche\u00bb.\nLe opere macro-storiche di Bailly esemplificano ci\u00f2 che Karen O'Brien ha definito \u00abnarrazioni illuminate\u00bb, racconti secolari che sbandieravano la scienza e il progresso sulla superstizione e il barbarismo. L'Atlantide artica di Bailly sposta l'Eden biblico come culla dell'umanit\u00e0, e lo studio sistematico della natura, piuttosto che la rivelazione divina, diventava la fonte di ogni sapienza. La \u00abnarrazione illuminata\u00bb di Bailly, tuttavia, si fond\u00f2 su una distinzione profondamente problematica tra i popoli cosiddetti attivi e quelli passivi, anche se Bailly attribuisce questa dicotomia solo alla causalit\u00e0 del clima piuttosto che a presunte ed intrinseche caratteristiche \"razziali\".\nTuttavia gli storici sono concordi nel dire che, in ultima analisi, Bailly abbia voluto negare alle antiche civilt\u00e0 dell'Asia l'onore di essere stati i primi maestri del genere umano, e diede tale titolo ad un popolo perduto preesistente che abitava molto pi\u00f9 a nord, e che era entrato nella storia travalicando il Caucaso, un luogo che molti dei suoi contemporanei e numerosi suoi immediati successori celebrarono come la culla della razza dei bianchi europei. Bailly aveva ulteriormente contrapposto la libera e vigorosa Europa ad un'indolente e dispotica Asia, in un'opposizione binaria con la quale, come ha sostenuto Edward Said, gli europei moderni sono arrivati ad autodefinirsi in relazione ad un \u00abOriente stereotipato\u00bb. Eppure la critica di Bailly esiste solo ad un livello sociopolitico e di progresso culturale mentre non c'\u00e8 alcun riferimento razziale; c'\u00e8 per\u00f2 in questo suo tentativo di \u00abAtlantizzare l'Oriente\u00bb una tendenza eurocentrica, ovvero una manifestazione della superiorit\u00e0 culturale europea su quella orientale, basata per\u00f2 soltanto su motivazioni ambientali e propugnata dalle contemporanee teorie del determinismo climatico.\nVa comunque specificato che lo stesso Bailly mostr\u00f2 a pi\u00f9 riprese nella sua azione politica posizioni e connotazioni fortemente antirazziali. Ad esempio fu uno dei membri di quel gruppo di politici liberali che volevano emancipare gli ebrei; da deputato e sindaco di Parigi assicur\u00f2 il passaggio del decreto del 27 settembre 1791 (confermato poi il 30 novembre dello stesso anno), che dichiar\u00f2 definitivamente gli ebrei cittadini francesi a tutti gli effetti, con gli stessi diritti e gli stessi privilegi di tutti gli altri. Questo decreto inoltre abrogava le tasse speciali che erano state imposte agli ebrei, cos\u00ec come tutte le ordinanze esistenti contro di loro. N\u00e9 le minacce n\u00e9 le caricature che lo ridicolizzavano dissuasero Bailly ad appoggiare questo provvedimento. La sua adesione fu incrollabile a quello che egli considerava come dovere di un magistrato giusto e retto, e ci\u00f2 gli provoc\u00f2 anche un certo rischio personale.\nIl sentimento antirazziale di Bailly viene mostrato anche nel suo endorsement al piano del deputato Garat. Esso prevedeva che, per le colonie francesi di Santo Domingo, venisse eletto - nell'assemblea parlamentare - un numero di rappresentanti proporzionale solo alla popolazione bianca e non al totale degli abitanti (che per la maggior parte era gente di colore). Nelle sue \"M\u00e9moires di un t\u00e9moin de la r\u00e9volution\" Bailly infatti scrisse:\nBailly pensava che fosse del tutto ingiusto che le persone di colore venissero escluse dalle elezioni, non potendo n\u00e9 votare n\u00e9 ovviamente candidarsi. Lungi dal voler rifiutare delle concessioni ai popoli di colore, con questo atto, accettato da Bailly, si voleva semplicemente approvare un provvedimento che limitava \"ad hoc\" la rappresentanza della popolazione bianca di Santo Domingo proprio perch\u00e9 i neri, ancora trattati ingiustamente come schiavi, non erano ammessi alle urne e perci\u00f2 non potevano eleggere dei delegati che li rappresentassero. Altrettanto evidente \u00e8 la convinzione di Bailly che l'abolizione della schiavit\u00f9 e la successiva estensione del diritto di voto ai neri sarebbero state la tendenza inevitabile del secolo (la \"motion du si\u00e8cle\"), una \u00abgrande operazione di giustizia e umanit\u00e0\u00bb, pur nella consapevolezza che essa si sarebbe dovuta preparare \u00abcon molto anticipo prima di essere completata\u00bb. L'atto di Garat voleva quindi essere - nella visione di Bailly - un piccolo passo in avanti verso il futuro raggiungimento degli eguali diritti nei confronti delle popolazioni di colore.\nInsomma, alla vigilia dell'espansione del colonialismo europeo in tutta l'Asia meridionale, l'opera di Bailly sottolineava la presunta incapacit\u00e0 del decadente Oriente di aver potuto inventare la scienza dell'astronomia per conto proprio. Le sue teorie preistoriche erano dunque mature per un'eventuale appropriazione, trasformazione e travisamento da parte di successivi teorici con diverse ipotesi epistemologiche e con punti di vista molto pi\u00f9 esplosivi e pericolosi sulle cause e sul significato delle differenze umane. \u00abBailly non cre\u00f2 il \"mito ariano\" \u2013 afferma lo storico Harvey\u00a0\u2013 e avrebbe sicuramente ripudiato le sue conclusioni finali, ma in fin dei conti ha fornito alcuni dei materiali chiave da cui poi questo fu costruito\u00bb."}
{"id": "6326958", "revid": "188116", "url": "https://it.wikipedia.org/wiki?curid=6326958", "title": "Direzione nazionale antimafia", "text": ""}
{"id": "6326962", "revid": "188116", "url": "https://it.wikipedia.org/wiki?curid=6326962", "title": "Procuratore nazionale antimafia", "text": ""}
{"id": "6326964", "revid": "6923", "url": "https://it.wikipedia.org/wiki?curid=6326964", "title": "Anna Tramontano", "text": "Anna Tramontano \u00e8 stata una biologa computazionale italiana e professoressa di biochimica all\u2019Universit\u00e0 La Sapienza di Roma. Tra il 2011 e il 2014 \u00e8 stata membro del Consiglio Scientifico all\u2019European Research Council. Ha lavorato come co-redattrice nella rivista Bioinformatics dal 2005 al 2016, curando gli articoli di bioinformatica strutturale, e come editor nelle riviste Proteins, PLoS One e Current Opinion in Structural Biology.\nFormazione.\nAnna Tramontano ha inizialmente studiato fisica, conseguendo un dottorato all\u2019Universit\u00e0 di Napoli nel 1980. Dopo un periodo di post-dottorato alla University of California di San Francisco, \u00e8 stata \u201cstaff scientist\u201d nel Biocomputing Programme dell\u2019EMBL ad Heidelberg. In seguito si \u00e8 specializzata nel campo della biologia computazionale e portato a termine i suoi studi post-dottorato all\u2019Universit\u00e0 della California, sviluppando InsightII, un software di grafica 3D per la modellazione molecolare. \nIn seguito ha partecipato ad un programma dell\u2019European Molecular Biology Laboratory di Heidelberg lavorando con Arthur Lesk sull\u2019analisi e la modellazione di anticorpi.\nNel 1990 \u00e8 rientrata in Italia lavorando come direttore del Dipartimento di Chimica e Biologia Computazionale dell\u2019Istituto di Ricerche di Biologia Molecolare, mentre dal 2001 al 2017 ha insegnato come professore ordinario di Biochimica e in seguito nel Dipartimento di Fisica della Sapienza, proseguendo gli studi sull\u2019analisi di dati genomici e proteici.\nRiconoscimenti.\nAnna Tramontano ha svolto il ruolo di vice presidente dell\u2019International Society for Computational Biology (ISCB) ed \u00e8 stata eletta membro nel 2016. Fin dall\u2019inizio ha svolto ruoli di dirigenza nell\u2019ISCB ed \u00e8 stata per molti anni membro senior.\n\u00c8 stata insignita del premio per le Scienze Naturali della Presidenza del Consiglio dei Ministri, del Premio Marotta e del Premio Tartufari e del KAUST Investigator Award.\nBiografia.\nAnna Tramontano \u00e8 stata membro del Consiglio Scientifico dell\u2019European Research Council, della European Molecular Biology Organization, del Consiglio Scientifico dell\u2019Istituto Pasteur-Fondazione Cenci Bolognetti e del comitato organizzatore dell\u2019esperimento mondiale CASP. Ha fatto parte dell\u2019Advisory Board del Swiss Institute of Bioinformatics di Basilea, del Centro de Regulacion Genomica di Barcellona, del CNB di Madrid, del Max Planck for Molecular Genetics di Berlino, dell\u2019IIMCB di Varsavia ed \u00e8 stata membro dello Scientific Advisory Committee dell'EMBL e dell\u2019European Bioinformatics Institute. \u00c8 stata vice presidente della International Society for Computational Biology ed in seguito Chair della Steering Committee della European Conference in Computational Biology. \n\u00c8 stata coinvolta attivamente nel campo della formazione in paesi in via di sviluppo. Ha collaborato in progetti di formazione in Africa, sponsorizzando in Kenya e nelle nazioni vicine (Uganda e Tanzania) un corso di 3 giorni in Proteomica da lei svolto. In seguito \u00e8 rimasta in contatto con studenti africani di Bioinformatica permettendogli di entrare in contatto con numerosi laboratori in Europa, incluso il suo, per tirocini o studi avanzati.\nHa contribuito a garantire i fondi alla King Abdullah University of Science and Technology (KAUST) per un gran numero di borse di studio di viaggio per studenti africani permettendogli di partecipare alla ISCB Africa ASBCB Conference on Bioinformatics tenutasi a Bamako nel 2009."}
{"id": "6326970", "revid": "2233485", "url": "https://it.wikipedia.org/wiki?curid=6326970", "title": "Giulia Aprile", "text": "Biografia.\nOriginaria della Sicilia (\u00e8 nata ad Augusta in provincia di Siracusa), si \u00e8 poi trasferita in Toscana, risiedendo prima a Firenze e poi a Livorno.\nDurante il biennio da cadetta nel 2009-2010, \u00e8 finalista in tre rassegne nazionali di categoria: 19\u00aa sui ai campionati italiani under 16 (2009), 29\u00aa nella corsa campestre ed 8\u00aa sui nei nazionali cadette (2010).\nNel 2011 ottiene due piazzamenti (11\u00aa sui agli italiani allieve indoor e quinta con la staffetta 4x ai campionati italiani allieve) e di laurea vicecampionessa nei ai nazionali allieve.\nIl 2012 la vede vincere tre medaglie, ciascuna di un metallo diverso, ai campionati italiani under 18: bronzo nei indoor (6 centesimi davanti alla quarta Mamadou Binta Diallo, 3'01\"40 a 3'01\"46), oro sui ed argento negli .\nNel 2013, al suo primo anno da juniores, vince tre medaglie con un titolo nelle quattro finali disputate ai campionati italiani under 20: argento nei e nona sugli (entrambe agli indoor), argento nei ed oro negli (all'aperto). Assente invece sia agli assoluti di Ancona (campionati congiunti con la categoria promesse) che agli assoluti di Milano.\n2014, centra l'accoppiata di titoli su 800 e ai campionati italiani promesse indoor (entrambe le vittorie ottenute con discreto margine) e poi vince l'oro pure sui ai nazionali under 23; inoltre partecipa anche ai nazionali universitari in cui ottiene l'argento nei e giunge nona sugli . Agli assoluti di Ancona termina settima sui al coperto, mentre \u00e8 assente agli assoluti di Rovereto.\nIl 14 giugno vincendo a Sesto Fiorentino sui col tempo di 4'24\"95 ottiene il minimo per partecipare ai Mondiali under 20 di Eugene (Stati Uniti d'America: nella rassegna internazionale di categoria, non riesce per\u00f2 ad andare oltre la fase delle batterie (unica italiana presente sulla distanza).\nDurante il 2015 si \u00e8 ritirata in due finali ( agli italiani promesse indoor e negli assoluti di Torino) ed ha vinto il titolo nazionale under 23 sui (undicesima sui ). Inoltre \u00e8 stata assente agli assoluti al coperto di Ancona.\nNello stesso anno ha gareggiato in ambito internazionale in Estonia negli Europei under 23 di Tallinn (avendo ottenuto il minimo d'iscrizione stabilito dall'European Athletics): nell'occasione ha disputato la finale diretta terminandola in tredicesima posizione (unica italiana in gara nella distanza).\nNello stesso anno \u00e8 stata arruolata nel Centro sportivo olimpico dell'Esercito.\nNel 2016 si \u00e8 laureata campionessa italiana promesse indoor sui ed \u00e8 arrivata sesta nei .\nAgli assoluti al coperto di Ancona vince la sua prima medaglia agli assoluti indoor: sui metri arriva seconda per distacco dietro la vincitrice Marta Zenoni, precedendo di appena 13 centesimi la terza classificata Chiara Casolari (4'30\"72 a 4'30\"85).\nLa stagione agonistica all'aperto nel 2016 l'ha saltata a causa di un infortunio.\nHa aperto il 2017 agonistico facendo doppietta di titoli italiani promesse al coperto su e (entrambe vittorie ottenute con ampio distacco).\nNella finale dei agli assoluti indoor di Ancona, si \u00e8 laureata per la prima volta in carriera campionessa italiana assoluta: negli ultimi 100 metri di una gara tattica, riesce ad avere la meglio su Elisa Bortoli battendola di soli 13 centesimi (4'31\"67 a 4'31\"80). Durante la stagione indoor ha riscritto tutti e tre i primati personali al coperto nel mezzofondo: 800, e metri.\nIl 13 marzo viene selezionata dalla direzione tecnica federale e convocata come componente della staffetta mista nella Nazionale seniores ai Mondiali di corsa campestre a Kampala in Uganda.\nIl 26 marzo contribuisce come terza frazionista nella prova della staffetta mista ( sia per i due maschi che per le altrettante femmine) ai Mondiali di cross: il testimone alla partenza era nelle mani di Soufiane El Kabbouri che l'ha passato in quelle di Margherita Magnani, la quale l'ha dato proprio a Giulia Aprile che, dopo i suoi di frazione (corsi in 7'09, col 12\u00ba tempo parziale di frazione), l'ha consegnato all'ultimo frazionista del quartetto italiano, Joao Bussotti che ha portato il testimone oltre il traguardo col tempo di 25'14 chiudendo in undicesima posizione (in seguito divenuta decima, dopo la squalifica della rappresentativa della Nazione ospitante)."}
{"id": "6326971", "revid": "1386188", "url": "https://it.wikipedia.org/wiki?curid=6326971", "title": "Piattino PIatti", "text": ""}
{"id": "6326973", "revid": "775372", "url": "https://it.wikipedia.org/wiki?curid=6326973", "title": "Spiritpact", "text": "L\u00edng q\u00ec () \u00e8 un manhua sh\u014dnen'ai scritto da Pingzi, pubblicato online da Tencent. Un adattamento anime, intitolato e prodotto da Emon Animation Company, ha iniziato la trasmissione televisiva in Giappone il 7 gennaio 2017.\nMedia.\nAnime.\nUn adattamento anime di 10 episodi, prodotto da Emon Animation Company e diretto da Li Haolin, \u00e8 andato in onda in Giappone dal 7 gennaio all'11 marzo 2017. Le sigle di apertura e chiusura sono rispettivamente di Yu Jiaoyan ed \"Endless Stories\" di RiyO. In tutto il mondo, ad eccezione dell'Asia, gli episodi sono stati trasmessi in streaming in simulcast, anche coi sottotitoli in lingua italiana, da Crunchyroll.\nUna seconda stagione di 12 episodi, sottotitolata \"\", \u00e8 stata trasmessa a partire dal 24 febbraio 2018."}
{"id": "6326974", "revid": "2229957", "url": "https://it.wikipedia.org/wiki?curid=6326974", "title": "Alessandra Sarchi", "text": "Biografia.\nNata nel 1971 a Brescello, in provincia di Reggio nell'Emilia, vive e lavora a Bologna. Ha tradotto romanzi e saggi dall'inglese e dal francese. Dopo gli studi alla Scuola normale superiore e all'Universit\u00e0 di Pisa ha conseguito un dottorato di ricerca in storia dell'arte all'Universit\u00e0 Ca' Foscari di Venezia. Il suo esordio nella narrativa \u00e8 avvenuto nel 2007, nell'antologia collettiva \"Narratori attraverso\" per i tipi della Diabasis; un anno dopo Alessandra Sarchi ha pubblicato la raccolta di racconti \"Segni sottili e clandestini\" con lo stesso editore. Nel 2012 \u00e8 uscito il suo primo romanzo \"Violazione\" (vincitore del premio \"Paolo Volponi Opera prima\"), seguito da \"L'amore normale\" nel 2014 e \"La notte ha la mia voce\" nel 2017, tutti stampati da Einaudi. \"La notte ha la mia voce\" ha vinto il Premio Mondello Opera italiana,il Premio Selezione Campiello, Giuria dei Letterati, \u00e8 stato finalista al Premio Bergamo e ha vinto il premio Wondy per la letteratura resiliente, edizione 2018. Nel 2022 \u00e8 uscita la raccolta di racconti \"Via da qui\" per i tipi di Minimum fax."}
{"id": "6326975", "revid": "1276819", "url": "https://it.wikipedia.org/wiki?curid=6326975", "title": "La Guerra dell'Anello", "text": "La Guerra dell'Anello \u00e8 un gioco di strategia di Roberto Di Meglio, Marco Maggi e Francesco Nepitello, prodotto da Nexus Editrice (Italia) e attualmente pubblicato da Ares Games.\nComponenti.\nModalit\u00e0 di gioco.\nLa Guerra dell'Anello \u00e8 un gioco per 2 giocatori che richiede circa 3 ore, anche se ci sono delle regole variante per 3 o 4 giocatori in cui uno o entrambi i lati giocano come una squadra. \nIl gioco riguarda la Guerra dell'Anello a partire dalla formazione della Compagnia a Gran Burrone. Un giocatore controlla i Popoli dell'Ombra e cerca di conquistare la Terra di Mezzo o per corrompere Portatore dell'Anello. L'altro giocatore controlla i Popoli Liberi e cerca di trattenere l'Ombra abbastanza a lungo per muovere la Compagnia nel Monte Fato e distruggere l'Anello. Una vittoria militare dei Popoli Liberi \u00e8 in teoria possibile, ma improbabile.\nLa scheda raffigura nord-occidentale della Terra di Mezzo, divisa in territori. Alcune terre formano le nazioni, mentre molti territori sono non reclamati. I Popoli Liberi sono le nazioni di Gondor e Rohan, gli Elfi (Gran Burrone, L\u00f3rien, Bosco Atro ed i Porti Grigi), i Nani (gli insediamenti in Erebor, le colline di ferro e le Blue Mountains) e \"Il Nord\" ( gli uomini di Dale, Carrock, e Bree, e gli hobbit della Contea). Popoli dell'ombra sono Sauron (Mordor, Moria, Angmar e Dol Guldur), Isengard, i Sudroni e gli Esterling.\nOgni giocatore ha due mazzi di carte di eventi che devono essere mescolate e posizionato sul bordo. La Compagnia inizia a Gran Burrone con tutti nove compagni guidati da Gandalf il Grigio. \nGli eserciti sono distribuiti come descritto nel manuale.\nIl giocatore dei Popoli Liberi inizia con i tre anelli degli Elfi sul proprio lato del tabellone. Un marcatore che indica quanto la Compagnia si \u00e8 spostata dopo l'ultima posizione rivelata e un altro indicatore segnala il livello di corruzione. \nOgni nazione inizia con un segnalino sulla pista politica con Sauron e Isengard un passo da andare in guerra e Sudroni e Esterling a due passi da guerra. Gondor \u00e8 a due passi da andare in guerra e il resto sono tre passi. Tutti i Popoli Liberi tranne gli Elfi devono anche essere \"attivati\", rendendoli consapevoli della minaccia crescente. PEr far ci\u00f2 occorre una visita da un membro della compagnia o un atto ostile, come ad esempio l'invasione o il ritorno del Re Stregone.\nIl giocatore dei Popoli Liberi inizia con quattro dadi azione e il giocatore ombra inizia con sette.\nOgni turno di gioco ha sei fasi.\nFase Evento: In questa fase ogni giocatore pesca due carte, una per ciascuno dei loro mazzi di carte evento.\nFase compagnia: Questa fase si applica ai Popoli Liberi. Se la compagnia \u00e8 a Minas Morgul o Morannon quindi il giocatore deve dichiararla e muovere la Compagnia nella traccia finale Mordor. In caso contrario, il giocatore pu\u00f2 dichiarare dove la Compagnia \u00e8, pu\u00f2 guarire la Compagnia, pu\u00f2 cambiare la guida della compagnia, oppure non fare nulla. \nSe viene dichiarata la posizione il contatore di allontanamento viene azzerato e il giocatore pu\u00f2 piazzare il gettone Fellowship in una regione sulla scheda alla distanza percorsa fino ad allora. Se la Compagnia finisce nella roccaforte di un popolo libero non attivato, questo viene attivato.\nSe l'utente guarisce la Compagnia, devono essere dichiarate in una citt\u00e0 o fortezza e un punto di corruzione viene rimosso."}
{"id": "6326976", "revid": "1340213", "url": "https://it.wikipedia.org/wiki?curid=6326976", "title": "Episodi di Grace and Frankie (terza stagione)", "text": "La terza stagione della serie televisiva Grace and Frankie, composta da 13 episodi, \u00e8 stata interamente pubblicata dal servizio on demand Netflix il 24 marzo 2017, anche in Italia."}
{"id": "6326977", "revid": "110157", "url": "https://it.wikipedia.org/wiki?curid=6326977", "title": "Campionati europei di canottaggio 1896", "text": "I Campionati europei di canottaggio 1896 si disputarono a Ginevra (Svizzera) e furono la IV edizione dei Campionati europei di canottaggio.\nProgramma.\nLe quattro gare si svolsero nella giornata del 6 settembre 1896."}
{"id": "6326981", "revid": "124123", "url": "https://it.wikipedia.org/wiki?curid=6326981", "title": "Vaea Ferrand", "text": "Biografia.\nNata a Castres, vive a Papeete.\nHa vinto la fascia di Miss Tahiti 2016 e partecipato a Miss Francia 2017 classificandosi terza."}
{"id": "6326989", "revid": "439868", "url": "https://it.wikipedia.org/wiki?curid=6326989", "title": "Giovanni Battista a Prato", "text": "Biografia.\nGiovanni Battista Paride Camillo a Prato, nacque dalla nobile famiglia a Prato, originaria della Lombardia e presente in Trentino sin dal XV secolo. Frequent\u00f2 il Ginnasio a Trento e prosegu\u00ec gli studi a Vienna laureandosi il 31 maggio 1842 in teologia.\nNello stesso anno il barone Giovanni a Prato inizi\u00f2 l'attivit\u00e0 come professore di religione presso il Ginnasio di Rovereto.\nNel 1848 fu deputato alla costituente di Francoforte e nel 1866 alla dieta di Innsbruck. Fu difensore dell'italianit\u00e0 del Trentino e si impegn\u00f2 per l'autonomia nei confronti dell'Austria per tutta la vita sia a livello politico sia sociale.\nCome giornalista scrisse sul \"Messaggiere tirolese\" divulgando il suo pensiero autonomista. Nel 1850 fond\u00f2 \"Il giornale del Trentino\" che venne soppresso quattordici mesi dopo, e nel 1868 fond\u00f2 \"Il Trentino\". \nNel 1866 don\u00f2 le colonne e la gradinata per la costruzione del nuovo protiro della chiesa dell'Immacolata di Piazzo, distrutto tre anni prima da un incendio."}
{"id": "6326990", "revid": "101768", "url": "https://it.wikipedia.org/wiki?curid=6326990", "title": "Giovanni a Prato", "text": ""}
{"id": "6327014", "revid": "1573940", "url": "https://it.wikipedia.org/wiki?curid=6327014", "title": "Iberolacerta", "text": "Iberolacerta \u00e8 un genere di rettili della famiglia dei Lacertidi.\nTassonomia.\nIl genere comprende le seguenti specie:"}
