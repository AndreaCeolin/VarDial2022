{"id": "6330867", "revid": "889336", "url": "https://it.wikipedia.org/wiki?curid=6330867", "title": "Ian Gaynair", "text": "Carriera.\nClub.\nGioca dal 2006 al 2011 con il FC Belize. Nel 2012 viene acquistato dal Belmopan Bandits.\nNazionale.\nDebutta in Nazionale il 12 febbraio 2007, in Nicaragua-Belize (4-2). Mette a segno la sua prima rete con la maglia della Nazionale il 9 luglio 2013, in Stati Uniti-Belize (6-1), in cui mette a segno il gol del momentaneo 2-1."}
{"id": "6330885", "revid": "124123", "url": "https://it.wikipedia.org/wiki?curid=6330885", "title": "Gabino Diego", "text": "Ha vinto un Goya nel 1990 per la pellicola di Carlos Saura \"\u00a1Ay, Carmela!\".\nBiografia.\nAbbandona gli studi per dedicarsi completamente al cinema. La sua prima esperienza gli viene offerta con la trasposizione cinematografica dell'opera \"Las bicicletas son para el verano\" di Fernando Fern\u00e1n G\u00f3mez. L'autore fu particolarmente colpito dalla sua interpretazione e lo scrittur\u00f2 nel film successivo, \"Il viaggio in nessun luogo\", uno dei maggiori incassi del cinema spagnolo.\nNel 1990, per lui arriva il successo con il film di Carlos Saura, \"\u00a1Ay, Carmela!\" per il quale vinse il Premio Goya per il miglior attore non protagonista. Come nei precedenti casi, anche qui Gabino Diego interpreta la parte di un personaggio infelice, sofferente per la morte di qualcuno (in questo caso della sua migliore amica). Questa interpretazione gli frutt\u00f2 anche la candidatura come miglior attore non protagonista agli European Film Awards 1990.\nHa partecipato alla pellicola premio Oscar \"Belle \u00c9poque\", dove fu diretto da Fernando Trueba.\nA partire dagli anni 2000, si \u00e8 dedicato completamente al teatro, oltre che al cinema. Ha partecipato anche al videoclip musicale di Alejandro Sanz del suo successo \"El alma al aire\"."}
{"id": "6330893", "revid": "889336", "url": "https://it.wikipedia.org/wiki?curid=6330893", "title": "Christobal Gilharry", "text": "Caratteristiche tecniche.\n\u00c8 un terzino destro.\nCarriera.\nClub.\nNel 2007 firma un contratto con il Belize, squadra della massima serie beliziana.\nNazionale.\nDebutta in Nazionale l'8 febbraio 2007, in El Salvador-Belize (2-1). Viene convocato per la CONCACAF Gold Cup 2013. Ha collezionato in totale, con la maglia della Nazionale, 9 presenze."}
{"id": "6330896", "revid": "1406043", "url": "https://it.wikipedia.org/wiki?curid=6330896", "title": "Cristobal Gilharry", "text": ""}
{"id": "6330900", "revid": "599013", "url": "https://it.wikipedia.org/wiki?curid=6330900", "title": "Ibrahim Shah di Selangor", "text": "Biografia.\nIbrahim Shah di Selangor nacque nel 1736 ed era figlio del sultano Salahuddin Shah e della sua prima moglie Engku Puan. Venne educato privatamente.\nSal\u00ec al trono alla morte del padre nel 1778. Il 2 agosto 1784 fu sconfitto da una forza combinata di olandesi e del sultanato di Siak Sri Indrapura. Con la sua famiglia e ministri si ritir\u00f2 prima a Hulu Selangor e poi nel Pahang. Riusc\u00ec a radunare un esercito di duemila uomini e il 28 luglio dell'anno successivo attacc\u00f2 e sconfisse gli olandesi a Permatang. Subito dopo cattur\u00f2 Fort Altingsburg e Kuala Selangor. Il 29 luglio 1786 firm\u00f2 un trattato grazie al quale gli fu restituita la corona.\nSi spos\u00f2 nove volte ed ebbe ventidue figli, tredici maschi e nove femmine.\nMor\u00ec a Kuala Selangor il 27 ottobre 1826 e fu sepolto nel cimitero reale di Bukit Melawati."}
{"id": "6330901", "revid": "1543377", "url": "https://it.wikipedia.org/wiki?curid=6330901", "title": "93 'til Infinity", "text": "93 'til Infinity \u00e8 l'album d'esordio del gruppo hip hop statunitense Souls of Mischief, pubblicato il 28 settembre 1993. Distribuito dalle etichette Jive Records e BMG, \"93 'til Infinity\" ottiene un discreto successo, entrando nella Billboard 200 e nella Top R&amp;B/Hip Hop Albums, pur non riuscendo a vendere molto.\nRicezione.\nLe recensioni della critica sono molto positive: la rivista specializzata \"The Source\" gli da tre stelle e mezzo su cinque, RapReviews 9.5/10, il critico musicale Robert Christgau una \"A-\" e AllMusic gli attribuisce cinque stelle su cinque.\nNegli anni successivi, l'album \u00e8 definito come un \u00abclassico sottovalutato\u00bb che, nonostante l'inesperienza del giovane gruppo, riusc\u00ec a tenere testa ai lavori degli artisti della East Coast. La produzione contaminata da suoni jazz e funk e lo stile unico nell'intera California, danno risalto al \"93 'til Infinity\". L'omonimo singolo \u00e8 entrato nella Billboard Hot 100, pur non andando oltre il settantaduesimo posto della classifica e negli anni successivi \u00e8 stato reinterprato da pi\u00f9 artisti, tra cui Freddie Gibbs, Joey Badass, J. Cole e Kanye West. Nessun altro singolo dei Souls of Mischief riuscir\u00e0 a fare meglio.\nCon l'uscita e il successo dell'album, alcuni \"east coaster\" iniziano a considerare con maggiore rispetto artistico la Baia, e iniziano a vedere come l'hip hop non sia pi\u00f9 solo una cosa di New York. La stampa li paragona ai Native Tongues e il gruppo continua ad attirare paragoni andando in tour con A Tribe Called Quest."}
{"id": "6330905", "revid": "1305772", "url": "https://it.wikipedia.org/wiki?curid=6330905", "title": "Stele della Coreggenza", "text": "La stele della coreggenza \u00e8 una stele dell'antico Egitto della tarda XVIII dinastia. \nDescrizione.\nSi tratta di sette frammenti di calcare, trovati in una tomba di Amarna. I frammenti mostrano le figure di Akhenaton, Nefertiti e Merytaton. Successivamente alla realizzazione della stele, il nome di Nefertiti venne cancellato e sostituito con quello di Ankhkheperure Neferneferuaten, ovvero il nome del co-reggente di Akhenaton. Nella stessa occasione il nome di Meritaten venne sostituito con quello di Ankhesenamon, terza figlia di Akhenaton e Nefertiti.\nLa stele potrebbe far luce sulle vicende del poco conosciuto tardo - periodo di Amarna e sulla questione della successione immediata di Akhenaton. Il restauro e la successiva interpretazione della stele hanno dato luogo ad opinioni diverse, ma lo scopo era quello di confermare l'affermazione che Nefertiti fu la co-reggente di Akhenaton e sua immediata successore. \nLa stele si trova al Petrie Museum di Londra."}
{"id": "6330906", "revid": "1445531", "url": "https://it.wikipedia.org/wiki?curid=6330906", "title": "Forma K", "text": ""}
{"id": "6330912", "revid": "716642", "url": "https://it.wikipedia.org/wiki?curid=6330912", "title": "Emil\u00edn", "text": "In attivit\u00e0 giocava nel ruolo di attaccante. \u00c8 il sesto miglior marcatore della storia del ."}
{"id": "6330917", "revid": "72396", "url": "https://it.wikipedia.org/wiki?curid=6330917", "title": "Michael Lin", "text": "Biografia.\nNacque a Taipei nel 1964 e crebbe tra Taiwan e gli Stati Uniti.\nNel 1990 si diplom\u00f2 presso l'Otis Art Institute of Parsons School of Design di Los Angeles, successivamente consegu\u00ec il \"Master of Fine Arts\", l'equivalente all'italiano AFAM, presso l'Art Center College of Design di Pasadena nel 1993.\nLa formazione artistica e le opere realizzate nel primo arco della sua produzione lo collocano nella generazione degli artisti dell'arte relazionale, in seguito tuttavia il suo stile si modific\u00f2, acquisendo maggiormente tratti e caratteristiche tipiche dei luoghi nei quali operava e raffigurazioni tradizionali.\nQuesta sua evoluzione culmin\u00f2 sul finire degli anni novanta con i motivi floreali che hanno iniziato a contraddistinguerlo in modo preciso nel panorama artistico; la nuova inclinazione artistica deriva dall'avvicinamento dell'artista alle arti e tradizioni di Taiwan, alle quali \u00e8 interessato come una riscoperta delle proprie origini dopo i molti anni trascorsi all'estero.\nL'artista si \u00e8 accostato principalmente stile decorativo locale dell'isola del ricamo dei cuscini e delle stoffe, facendo propri i soggetti ispirati alla flora locale e ai colori mutevoli e molto carichi che assume nelle varie stagioni, influenzati dai cambiamenti climatici.\nLin ha saputo reinterpretare in chiave moderna questo stile tradizionale, mantenendone la sua forte identit\u00e0, ma applicandolo ad ambienti contemporanei e ad oggetti pi\u00f9 quotidiani, sue caratteristiche peculiari i sono colori vivaci e le grandi dimensioni delle proprie opere.\nOpere ed esposizioni.\nMichael Lin, che lavora principalmente in Belgio e in Cina, ha realizzato mostre ed esposizioni in tutto il mondo.\nIn particolare \"Model Home: A Proposition by Michael Lin\" presso il Rockbund Art Museum di Shanghai e \"Grind\" presso il MoMA PS1 in New York sono installazioni permanenti.\nAltre mostre di interesse sono state presso il Kunsthalle di Vienna, al Kuntsmuseum di Lucerna, alla Art Gallery di Vancouver.\nTra queste \u00e8 da ricordare la sua partecipazione nel 2001 alla Biennale di Venezia per il padiglione di Taiwan con l'opera\"Bibliotherapy\", successivamente esposta anche alla Biennale Liverpool e alla Biennale di Istanbul nel 2002.\n\"Spring 2003\" \u00e8 stata esposta presso il Palais de Tokyo a Parigi nel 2003 cos\u00ec come \"Notre Histoire\" nel 2006.\nL'opera \"The Spectacle of the Everyday\" ha avuto l'onore di essere rappresentata alla Biennale di Mosca nel 2007 e alla Biennale di Lione nel 2009.\nL'installazione \"If you were to live here\" \u00e8 stata esposta presso la Triennale di Auckland nel 2013 e la Triennale California-Pacifico.\nOltre alle opere installate ed esposte presso mostre ed eventi artistici, Lin collabora per l'allestimento di spazi comuni e la decorazione di prodotti di consumo con le grandi aziende, in particolare ha collaborato con Illy per la realizzazione degli servizio di tazzine artistiche per gli anni 2006 e 2008."}
{"id": "6330935", "revid": "640277", "url": "https://it.wikipedia.org/wiki?curid=6330935", "title": "Cappella della Madonna dell'Idra", "text": "La cappella della Madonna dell'Idra (o pi\u00f9 semplicemente cappella dell'Idra, o anche dell'Idria, in origine dell'Odigitria, cio\u00e8 colei che istruisce, che mostra la direzione) \u00e8 una cappella monumentale che si affaccia sul chiostro del complesso monastico di San Gregorio Armeno di Napoli.\nStoria e descrizione.\nLa cappella era una di quelle facenti parte dell'originaria chiesa medievale di San Gregorio Armeno, quest'ultima che insisteva al centro del complesso monastico omonimo. Una volta demoliti tutti i fabbricati preesistenti durante i lavori di ristrutturazione avviati nel 1572, i nuovi plessi furono rialzati secondo una diversa disposizione: su tutto fu spostata la chiesa, che dalla zona centrale fu defilata sul lato sud, lungo via San Gregorio Armeno, mentre nell'area in cui insiste la cappella, unica superstite assieme ad un'altra adiacente pressoch\u00e9 totalmente spoglia, fu fatto il chiostro monumentale. In occasione dei suddetti lavori il pavimento del chiostro fu rialzato, tant'\u00e8 che la cappella appare come una sorta di cripta trovandosi infatti interrata a circa 4 m sotto al nuovo manto.\nLa cappella dell'Idra fu salvata dagli abbattimenti cinquecenteschi grazie alla devozione che le monache riversavano verso la Madonna alla quale \u00e8 intitolato l'ambiente e quindi ridecorata nel corso del Settecento per volont\u00e0 delle stesse benedettine, in modo da renderla utilizzabile per le preghiere. Per i lavori di abbellimento interni le monache commissionarono a Paolo De Matteis la realizzazione di diciotto tele raffiguranti le \"storie della Vergine\", che furono tutte compiute tra il 1712 e il 1713. Tuttavia una monaca nel ricordare la cappella nel XVIII secolo segnala come autore dei dipinti in essa custoditi Antonio Solario, molto probabilmente indotta all'errore in quanto i dipinti cinquecenteschi dello Zingaro erano s\u00ec nell'antica cappella, ma comunque sostituiti poi da quelli del De Matteis, cosa che forse la religiosa ignorava: \u00ab\"Nel demolirsi intanto la sud.a antica Chiesa, le sig.re Religiose, perch\u00e9 professavano somma venerazione alla Sacra Imagine di S. Maria dell'Idria, ch'esisteva in una Cappella della medesima Chiesa, vollero quella far rimanere intatta nel luogo istesso ove trovavasi, ed attualmente si trova, cio\u00e8 nell'interno Chiostro della Clausura, quindi la riattarono, e la ridussero in forma di Chiesetta, abbellendola di ricchi, e coloriti marmi, e siccome essa sud.a Sacra Imagine \u00e8 dipinta a fresco nel muro, cos\u00ec l\u2019adornarono con speciosissimi quadri circum circa del famoso dipintore Antonio Solario volgarmente detto lo Zingaro.\"\u00bb.\nL'ambiente \u00e8 costituito da un unico corpo che vede l'apertura di quattro finestre sulle pareti laterali ed un rosone ottagonale al centro della parete principale. Nella parete frontale \u00e8 inoltre disposto un altare marmoreo settecentesco attribuito alle mani di Pietro Ghetti, nella cui cona \u00e8 collocato ci\u00f2 che resta di un affresco duecentesco ritraente pochi frammenti della \"Madonna col Bambino con ai lati i santi Giovanni Evangelista e Giovanni Battista\"; attorno all'altare e al rosone si apre poi una scena di \"angeli in gloria\" del De Matteis. \nLe pareti laterali sono invece decorate con motivi ornamentali affrescati da Francesco Francarecci che incorniciano le 20 tele di Paolo De Matteis, nove delle quali dedicate alle \"Storie della Vergine\". Alla parete sinistra, nel registro inferiore sono disposte da sinistra a destra: figure di \"putti\", l'\"Annunciazione\", la \"Nativit\u00e0 di Ges\u00f9,\" l'\"Adorazione dei Magi\" e poi ancora figure di \"putti\"; nel registro centrale sono collocate in alternanza alle finestre tre tele, due di \"putti\" alle estremit\u00e0 e l'\"Assunzione di Cristo\" al centro; in alto al centro \u00e8 invece la \"Morte della Vergine,\" con ai lati altre due tele di \"putti\". Alla parete destra sono in basso, da destra a sinistra: la \"Nascita della Vergine,\" la \"Consacrazione al tempio\" e poi \"putti\"; al centro sono invece la figure di \"putti\" a destra, l'\"Assunzione della Vergine\" tra le finestre e a sinistra un'altra tela con \"putti\"; nella fascia superiore \u00e8 invece l'\"Immacolata\" al centro con ai lati altre due tele con figure di \"putti festosi\". L'intera composizione pittorica risulta essere omogenea ed elegante nello stile, su cui si riscontra l'influenza che il pittore napoletano ricevette negli anni trascorsi in Francia, e inoltre un'anticipazione dei suoi lavori che svolger\u00e0 da l\u00ec a breve per la cappella di San Giuseppe nella certosa di San Martino, sul lato sinistro della controfacciata della chiesa. Nel registro inferiore del lato destro sono disposte due tele in meno rispetto a quello sinistro in quanto una porzione di parete in prossimit\u00e0 dell'ingresso \u00e8 impegnata una porta che d\u00e0 all'attigua cappella anonima.\nNella volta sono affrescate sempre dal De Matteis, entro le due campate che la scandiscono, le scene della \"Gloria di angeli musici\" al centro con quattro \"virt\u00f9 femminili\" nei peducci e due \"angeli\" nelle lunette delle finestre, nella prima campata sul lato dell'ingresso, mentre nella seconda sopra l'altare il pittore comp\u00ec le scene della \"Gloria della Trinit\u00e0\" nella scodella con figure di \"angeli\" nei peducci.\nRestauri degli anni '80 del Novecento hanno infine riportato alla luce un pavimento a mosaico bianco e nero databile alla tra il I secolo a.C. e il I secolo d.C.."}
{"id": "6330937", "revid": "640277", "url": "https://it.wikipedia.org/wiki?curid=6330937", "title": "Cappella dell'Idra", "text": ""}
{"id": "6330938", "revid": "640277", "url": "https://it.wikipedia.org/wiki?curid=6330938", "title": "Cappella dell'Idria", "text": ""}
{"id": "6330944", "revid": "1437331", "url": "https://it.wikipedia.org/wiki?curid=6330944", "title": "Elezioni parlamentari in Marocco del 1970", "text": "Le elezioni parlamentari in Marocco del 1970 si sono tenute il 21 agosto."}
{"id": "6330946", "revid": "587852", "url": "https://it.wikipedia.org/wiki?curid=6330946", "title": "Campionato europeo Superstock 1000 2017", "text": "Il Campionato Europeo Superstock 1000 del 2017 \u00e8 la diciannovesima edizione della Superstock 1000 FIM Cup la settima, tra le edizioni il cui svolgimento segue il calendario europeo del mondiale Superbike, ad assegnare il titolo di campione Europeo della categoria Superstock 1000.\nIl titolo piloti \u00e8 stato vinto dall'italiano Michael Ruben Rinaldi, in sella ad una Ducati Panigale dell'Aruba.it Racing \u2013 Junior Team. Alle sue spalle si piazzano il turco Toprak Razgatl\u0131o\u011flu su Kawasaki, staccato di otto punti ed il francese Florian Marino su Yamaha, staccato di diciotto punti.\nPer quanto concerne i costruttori, il titolo va a Kawasaki che, con quattro vittorie e 169 punti sopravanza gli altri costruttori. Per la casa giapponese si tratta del terzo titolo in questa categoria dopo quelli ottenuti nel 2012 e 2014.\nPiloti partecipanti.\nTutte le motociclette in competizione sono equipaggiate con pneumatici forniti dalla Pirelli.\nClassifiche.\nSistema di punteggio.\n!width=5%|Pos.\n!width=5%|Punti"}
{"id": "6330947", "revid": "928766", "url": "https://it.wikipedia.org/wiki?curid=6330947", "title": "Superstock 1000 FIM Cup 2017", "text": ""}
{"id": "6330948", "revid": "619191", "url": "https://it.wikipedia.org/wiki?curid=6330948", "title": "ZOMBIE-LOAN", "text": ""}
{"id": "6330950", "revid": "1543377", "url": "https://it.wikipedia.org/wiki?curid=6330950", "title": "K\u00f6\u00e7ek", "text": "Il k\u00f6\u00e7ek (\"k\u00f6\u00e7ekler\" al plurale in lingua turca) era tipicamente un bellissimo giovane maschio addetto al ballo e che solitamente si vestiva in abbigliamento femminile, impiegato come intrattenitore nella cultura turca dell'impero ottomano.\nDefinizioni e sviluppo.\nLa parola turca deriva dal termine in lingua persiana \"kuchak\", che significa \"piccolo\" o \"giovane\"; a sua volta questo \u00e8 la pronuncia persiana di \"k\u00fc\u00e7\u00fck\", la parola turca per piccolo. Nel linguaggio dei tartari di Crimea la parola \"k\u00f6\u00e7ek\" significa \"piccolo cammello\".\nLa cultura del k\u00f6\u00e7ek fior\u00ec dal XVII al XIX secolo ed ha avuto la sua origine nei costumi di grandi palazzi ottomani, ed in particolare negli harem. La sua figura ha arricchito sia la musica che la danza orientale ottomana.\nIl supporto dei sultani ottomani ai k\u00f6\u00e7ek \u00e8 stato uno dei fattori chiave per lo sviluppo del fenomeno. La forma d'arte espressa dai k\u00f6\u00e7ek fu infatti inizialmente limitata agli ambienti di palazzo. Da qui in seguito la pratica si \u00e8 successivamente allargata in tutto l'impero tramite le compagnie commerciali di canto e ballo indipendenti.\nCultura.\nUn k\u00f6\u00e7ek iniziava la propria formazione all'et\u00e0 di sette o otto anni e veniva generalmente considerata compiuta dopo circa sei anni di studio e pratica. La carriera di un ballerino sarebbe durata pi\u00f9 a lungo se rimaneva senza barba e se conservava negli anni il suo aspetto giovanile pi\u00f9 adolescenziale.\nI k\u00f6\u00e7ek venivano reclutati fra le nazioni assoggettate all'impero ma non musulmane (dhimmi), come ebrei, rom, greci, albanesi, armeni ed altri. Erano ragazzi presi con la violenza dalle loro case attraverso la pratica del sistema di devscirme. Le danze, note collettivamente come \"k\u00f6\u00e7ek oyunu\", miscelavano elementi arabi, greci, assiri e curdi (le danze Karsilama e Ka\u015f\u0131k Havas\u0131).\nI giovani venivano addestrati per un particolare genere musicale conosciuto come \"k\u00f6\u00e7ek\u00e7e\", che veniva eseguito in forma di suite in una determinata melodia. Era un mix di arte balcanica con influenze anatoliche classiche, alcune delle quali sopravvivono ancora nella musica popolare turca dei giorni nostri.\nL'accompagnamento prevedeva vari strumenti a percussione, come il \"davul-k\u00f6\u00e7ek\", il davul essendo un grande tamburo rivestito da un lato con pelle di capra e dall'altro con pelli di pecora che produceva suoni differenti. L'abilit\u00e0 di un k\u00f6\u00e7ek sarebbe stata giudicata non solo sulle sue capacit\u00e0 di danza, ma anche per la sua competenza nell'utilizzo dei vari strumenti a percussione, in particolare un tipo di castagnette conosciute col nome di \"\u00e7arpare\".\nI ballerini venivano generalmente accompagnati da un'orchestra con quattro o cinque kaba kemence e laouto come principali strumenti, utilizzati esclusivamente per le suite k\u00f6\u00e7ek. C'erano di solito anche due cantanti che si davano il cambio.\nUna danza k\u00f6\u00e7ek svolta nel serraglio ottomano o palazzo dell'harem poteva coinvolgere fino ad una o due dozzine di k\u00f6\u00e7eks, oltre a molti altri musicisti. Le occasioni festive per le loro esibizioni potevano essere un matrimonio, le feste dopo la circoncisione rituale, sagre e altre celebrazioni, ma anche per il solo piacere dei sultani e dell'aristocrazia.\nI giovani portavano spesso un pesante trucco e dovevano intrecciare i lunghi capelli, portati sotto un piccolo cappello nero o rosso di velluto e decorato con monete, gioielli e oro. Il loro abito consueto consisteva in una piccola giacca di velluto rosso ricamato con una camicia di seta ricamata in oro, gli shalvar (pantaloni larghi), una gonna lunga e una cintura dorata annodata sul retro.\nVenivano fin da bambini addestrati per essere sensuali, attraenti e con una punta di effeminatezza, mentre la loro esibizione danzante doveva essere sessualmente provocante. I ballerini volteggiavano e giravano sui fianchi a ritmo lento e in figura verticale, schioccando ritmicamente le dita e facendo gesti suggestivi. Spesso s'impegnavano anche in acrobazie, facendo finta di fare la lotta e di cadere: il tutto faceva parte dell'atto artistico.\nI k\u00f6\u00e7eks erano di solito anche disponibili sessualmente, vendendosi spesso al miglior offerente ed assumendo il ruolo passivo nell'atto sessuale.\nI nomi e la fama assunta dai k\u00f6\u00e7eks a Istanbul nel corso del XVIII secolo sono ben documentati. Tra i pi\u00f9 celebri k\u00f6\u00e7eks della fine del XVIII secolo ci sono i romani Benli Ali di Didymoteicho (nella Grecia moderna), B\u00fcy\u00fck, Afet (nato Yorgaki) di origine croata, K\u00fc\u00e7\u00fck Afet (nato Kaspar) di origine armena, e Pandeli proveniente dall'isola greca di Chios. In questo periodo sembrano esserci stati almeno 50 k\u00f6\u00e7eks che erano saliti al rango pi\u00f9 alto. Quelli pi\u00f9 famosi, come il rom Ismail, dovevano essere prenotati con settimane o addirittura con mesi di anticipo e ad un costo molto elevato.\nPoeti assai famosi, come Ender\u00fbnlu F\u00e2z\u0131l, scrissero poesie e componimenti classici a loro dedicati, o come il compositore di corte Hammamizade \u0130smail Dede Efendi (1778-1846) che cre\u00f2 per loro canti celebri. Molte Meyhane di Istanbul (taverne notturne che servivano meze, rak\u0131 o vino) noleggiavano volentieri i k\u00f6\u00e7ek per intrattenere i clienti.\nPrima di iniziare le sue esibizioni il giovane danzava tra gli spettatori per eccitare l'atmosfera; tra il pubblico, la concorrenza per ottenere la loro attenzione poteva spesso causare sommosse e scontri. Gli uomini si lasciavano andare rompendo i bicchieri, gridando, combattendo e a volte uccidendosi a vicenda: il tutto per mettersi in lizza nei favori sessuali dei ragazzi. Questi problemi hanno provocato una prima soppressione della pratica sotto il sultano Abd\u00fclmecid I.\nA partire dal 1805 ci sono stati circa 600 ballerini K\u00f6\u00e7ek che lavoravano nelle taverne della capitale turca. Sono stati messi fuorilegge nel 1837 a causa dei combattimenti che si scatenavano tra i membri del pubblico e tra i ballerini stessi. Con la soppressione della cultura dell'harem sotto il sultano Abdul Aziz (1861-76) e successivamente sotto Abdul-Hamid II (1876-1908) la danza e la musica k\u00f6\u00e7ek hanno via via perduto il sostegno dei suoi patroni imperiali e sono cos\u00ec gradualmente scomparse.\nI K\u00f6\u00e7eks, nel corso della storia turca, sono stati molto pi\u00f9 ricercati rispetto alle \u00c7engi (giovani donne che praticavano la danza del ventre), le loro controparti femminili. Sono noti anche alcuni casi di ragazzi fatti uccidere dalle \u00c7engi, le quali erano estremamente gelose dell'attenzione che gli uomini riservavano nei confronti di questi adolescenti maschi.\nPropaggini moderne.\nUn'interpretazione moderna \u00e8 data dal film \"Kocek\" (1975) del regista Nejat Saydam. Il film segue la vita di Caniko, un ragazzo dai modi femminili, che lotta con la sua identit\u00e0 di genere."}
{"id": "6330953", "revid": "61051", "url": "https://it.wikipedia.org/wiki?curid=6330953", "title": "Biotopo di San Daniele", "text": "Il Lago Verde \u00e8 un biotopo di Torreglia in provincia di Padova, in Veneto. Il biotopo, rappresenta un tipico esempio di zona umida ad alta valenza naturalistica. \u00c8 una delle ormai rare zone umide dei Colli Euganei. \u00c8 inserito nel progetto \"LIFE Natura\" dell'Ministero dell'Ambiente.\nStoria.\nIl lago artificiale, venne creato in seguito all'escavazione dell'argilla che veniva utilizzata nelle vicine fornaci di \"Monteortone\" tra Teolo e Abano Terme.\nSpecie animali.\nAl suo interno, vivono alcune specie animali tra cui vi sono la carpa, la testuggine europea, la garzetta, l'airone cinerino."}
{"id": "6330958", "revid": "121750796", "url": "https://it.wikipedia.org/wiki?curid=6330958", "title": "Andrea Stravaganti", "text": "Biografia.\nInizia la pratica delle arti marziali con il Karate stile Shotokan a 8 anni nella palestra del suo paese, Bomporto, per poi spostarsi a Camposanto. Ottiene la cintura nera 1\u00baDan nel 2005 e prosegue la pratica fino ad ottenere il 3\u00baDan nel 2014. Oltre al Karate frequenta anche convegni e stage di Ju Jitsu a livello nazionale per poi intraprenderne lo studio in modo continuativo presso il Jujitsu Shinsen a Pieve di Cento nel 2011 seguito dai maestri e campioni del mondo Michele Vallieri e Sara Paganini. Nel 2016 conquista il grado di cintura nera 1\u00baDan anche in questa disciplina e inizia la pratica del duo show maschile con il compagno Andrea Castrignan\u00f2, specialit\u00e0 in cui \u00e8 attualmente titolare della nazionale italiana. I due insieme conquistano la medaglia di bronzo al campionato europeo svolto a Ghent (Belgio) e il quinto posto nel campionato del mondo a Breslavia (Polonia). Nell'estate del 2017 intraprende una nuova disciplina di gara, ovvero il duo system maschile, con un nuovo compagno di gara, Salah Eddine Ben Brahim. I due insieme conquistano alla fine di settembre la medaglia di bronzo al German Open, gara internazionale valevole per la ranking Ju-Jitsu International Federation. Grazie a tale risultato i due sono convocati per il campionato del mondo a Bogot\u00e0 (Colombia), dove conquistano un quinto posto nel duo show maschile e vincono la medaglia di bronzo nel duo system maschile."}
{"id": "6330966", "revid": "767487", "url": "https://it.wikipedia.org/wiki?curid=6330966", "title": "The Hearts of Age", "text": "The Hearts of Age \u00e8 un cortometraggio del 1934 diretto da Orson Welles.\nProduzione.\nPrimo corto di Welles, girato alla Todd School. In esso Welles interpreta la figura della Morte. Partecipa anche la moglie Virginia Nicolson nel ruolo di un'anziana gentildonna.\nCritica.\nQuesto breve film muto in 16\u00a0mm, dal contesto simbolico e drammatico, si ispirava all'opera di registi dell'epoca, da Erich von Stroheim a Luis Bu\u00f1uel, ai surrealisti francesi. Gi\u00e0 in questo cortometraggio si nota come la composizione dell'immagine caratterizzi in maniera evidente la tecnica registica di Welles. In soli quattro minuti la pellicola, che si rifaceva in maniera evidente a registi come Griffith, Stroheim, Murnau (immagini in negativo) ed all'avanguardia surrealista francese, presentava gi\u00e0 tutti gli elementi della futura produzione cinematografica di Welles.\nEdizioni Home Video.\nEsiste al momento una sola edizione italiana Home-Video del film, edita da DNA Srl, inclusa come Extra nel DVD del film \"TROPPO JOHNSON\" (Too much Johnson, 1938) di Welles. Il film \u00e8 stato editato con il contributo dello studioso di Storia del Cinema Riccardo Cusin."}
{"id": "6330969", "revid": "553803", "url": "https://it.wikipedia.org/wiki?curid=6330969", "title": "Whirlpool Monterrey Open 2013", "text": ""}
{"id": "6330970", "revid": "287204", "url": "https://it.wikipedia.org/wiki?curid=6330970", "title": "Cornelia Barns", "text": "Biografia.\nCornelia Baxter Barns nacque nel 1888 nel quartiere Flushing di New York, la maggiore dei tre figli di Charles Edward Barns (giornalista e poeta) e Mabel Balston. Nel 1910 la famiglia si trasfer\u00ec a Filadelfia, dove Charles Burnes inizi\u00f2 a fare il manager teatrale e Cornelia studi\u00f2 arte.\nFormazione artistica.\nCornelia Barns si iscrisse alla Pennsylvania Academy of Fine Arts nel 1906, dove divenne allieva di William Merritt Chase e John Twachtman. Il suo nome \u00e8 stato associato anche a Robert Henri e la sua Ashcan School. Il suo lavoro fu premiato con due borse di studio dell'Accademia che le permisero il suo primo viaggio in Europa nel 1910 e incentivarono un altro viaggio all'estero nel 1913. Esib\u00ec le sue opere alla Pennsylvania Academy of Fine Arts, e dal 1910 figurava come pittrice nell\"American Art Annual\". A met\u00e0 del suo secondo ventennio di vita spos\u00f2 Arthur S. Garbett, un critico musicale britannico di stanza a Filadelfia. La coppia ebbe un figlio in citt\u00e0 e si ritiene che la famiglia trascorse un paio d'anni a New York.\nEsordi.\nCornelia Barns fu una dei ventitr\u00e9 artisti ospitati dall\"American Salon of Humorists\" del 1915, una mostra tenuta alle Gallerie Folsom di New York e organizzata da Louis Baury.\nSuffragio e socialismo a New York.\nTra il 1913 e il 1917 Barns contribu\u00ec al \"The Masses\", una rivista socialista che attrasse un gruppo di autori e artisti di talento. Per tre anni, Barns fece parte del suo consiglio editoriale.\nQuando la pubblicazione di \"The Masses\" fu sospesa in seguito a denunce governative, Max Eastman e Crystal Eastman fondarono una nuova rivista, \"The Liberator\". Nel numero del 10 febbraio 1918 del \"New York Call\", Cornelia fu annunciata come collaboratrice del \"The Liberator\", insieme ai colleghi illustratori Robert Minor, Boardman Robinson e Art Young. Nel 1925 il \"The New Masses\" fu annunciato come una nuova rivista senza affiliazioni politiche ma con simpatie verso il movimento dei lavoratori e Cornelia Barns figurava come collaboratrice.\nAll'interno di questi periodici socialisti, molte vignette di Cornelia Barns riguardavano il suffragio femminile e l'uguaglianza di genere. Prevedibilmente, pubblic\u00f2 illustrazioni sulle riviste a tema di diritto di voto, tra cui il \"Woman Voter\" di New York e il \"Suffragist\" del National Woman's Party. \"One Man--One Vote\" rappresentava due donne immigrate con figli piccoli, contrapposte allo sguardo di un dandy in completo e bastone da passeggio. La sua copertina, \"Waiting,\" pubblicata sul \"The Suffragist\" nel 1919 \u00e8 un potente ritratto di un'infinita massa di donne forzute, due delle quali con bambini tra le braccia, che tengono una torcia accesa nell'attesa del riconoscimento politico tramite il suffragio.\nNel 1918, nel secondo anno di pubblicazione, Cornelia Barns and Lou Rogers furono redattori artistici (\"art editors\") per il \"Birth Control Review\" di Margaret Sanger. Il suo primo contributo fu \"We Accuse Society.\"\nCalifornia.\nNel 1920 Cornelia Barns si trasfer\u00ec in California con suo marito Arthur S. Garbett e il loro figlio. Si stabilirono in un ranch nei pressi dei genitori di lei, che si erano trasferiti a Morgan Hill molti anni prima. In cerca di opportunit\u00e0 lavorative, i Garbett si trasferirono ulteriormente a Berkeley. Cornelia Barns produsse vignette e copertine per la rivista \"Sunset\" dal 1921 e tenne la rubrica \"My City Oakland\" sull\"Oakland Tribune\". La famiglia si ritir\u00f2 in pensione a Los Gatos, California, poco prima che Cornelia morisse di tubercolosi nel novembre 1941. \u00c8 stato ipotizzato che l'uso costante degli acidi dell'acquaforte su piastre di zinco in ambienti poco ventilati potesse aver danneggiato i suoi polmoni; altri hanno sottolineato come la nonna paterna e una prozia fossero decedute in seguito alla stessa malattia. In seguito a un allagamento nell'abitazione di famiglia, sono sopravvissuti pochi pezzi originali dei suoi lavori artistici.\nAccoglienza.\nMax Eastman raccont\u00f2 il primo incontro con l'artista intorno al 1913: \u00abuna ragazza con gli occhi da elfo e i capelli castani lisci, si present\u00f2 con un disegno che era comico in modo impressionante, diverso da qualsiasi cosa avessi mai visto\u00bb.\nLo stile artistico di Barns si fondava sull'uso di pesanti linee a pastello e uno stile comico distintivo nei suoi ritratti della pretenziosit\u00e0, del privilegio sociale, della dominanza maschile e dell'innocenza dei bambini. In un altro lavoro Eastman scrisse che \u00abi disegni di Art Young, Cornelia Barns e William Groppen avevano un'intrinseca natura comica. Le didascalie non erano necessarie, o perlomeno erano superflue, spesso aggiunte dalla redazione.\u00bb\nNel giudizio della storica dell'arte Rebecca Zurier, \u00abla cosa pi\u00f9 vicina a una dichiarazione femminista fatta da una redattrice di \"Masses\" appare nelle vignette di Cornelia Barns, che si asteneva da ogni seria analisi sociale.\u00bb"}
{"id": "6330971", "revid": "2519", "url": "https://it.wikipedia.org/wiki?curid=6330971", "title": "Rifugio Elisa", "text": "Il rifugio Elisa \u00e8 un rifugio alpino situato sul versante occidentale della Grigna settentrionale, nell'Alta valle del Meria a 1515 m s.l.m., sulle Prealpi Lombarde. \u00c8 propriet\u00e0 del Club Alpino Italiano di Mandello del Lario ed \u00e8 .\nStoria.\nNel 1924\nnacque ad alcuni escursionisti del CAI Grigne di Mandello l'interesse di edificare un rifugio come punto di appoggio per escursioni sul versante settentrionale della Grigna. Lo stesso anno Evangelista Ferrario don\u00f2 il terreno per l'edificazione e proprio ad una dedica alla figlia dello stesso si deve il nome del rifugio.\nNel 1925 dopo la raccolta di una cambiale di 12000 lire firmata da Gino Carugati, allora presidente della sezione CAI, e di altro denaro, in breve tempo fu possibile avviare i lavori di costruzione, che cominciarono nel 1926. L'ultima Domenica di giugno del 1927 ci fu l'inaugurazione del rifugio, a dimostrazione del grande interesse degli escursionisti del CAI per la zona. A Francesco Balatti fu assegnata la gestione del rifugio, compito che ademp\u00ec fino al 1 novembre del 1944. Dall'autunno del 1943 il rifugio era diventato base per alcuni componenti del gruppo di Partigiani \"Brigata Cacciatori delle Grigne\" o \"89 Brigata Poletti\", sotto il comando di Galdino Pini. Per questo motivo i nazi-fascisti di stanza nell'alto Lario attaccarono e distrussero il rifugio il 1 novembre 1944, nell'ambito dei rastrellamenti di fine autunno 1944.\nQuesta citazione dal diario di \"Sam\" (Franco Mazzotti) ci d\u00e0 uno spaccato della vita dei partigiani al rifugio e pi\u00f9 in generale sulle Grigne poco prima dei rastrellamenti. Collega inoltre la \"89 Brigata Poletti\" alle altre del territorio valsassinese..\nIl rifugio fu poi ricostruito a partire dall'immediato dopoguerra, a testimoniare l'importanza e l'attaccamento dei mandellesi per l'Elisa. Promotore dei lavori fu l'ex partigiano e allora presidente dei CAI di Mandello Galdino Pini. Venne raccolta la somma necessaria ad iniziare i lavori tramite donazioni spontanee e lotterie, ma anche soprattutto grazie al volontariato dei soci. I lavori vennero ultimati nell'ottobre del 1947, ma per l'inaugurazione si attese fino a luglio del 1949.\nFu poi costruita anche una cappelletta in localit\u00e0 Bocchetta di Prada in onore dei partigiani morti in Elisa e pi\u00f9 in generale per tutti quelli morti nei rastrellamenti nazifascisti del 1944.\nNegli anni successivi il rifugio cambi\u00f2 diversi gestori, tra cui dagli anni '70 Franca Lanfranconi, Mauro Lazzari, Donata Radaelli, Ugo Caronni, Giovanni Bonaschi, Mauro Cariboni, Giancarlo Lanfranconi, No\u00e8 Crippa, Antonio Pio Colombo, Angelo Marchio, Mauro Balatti, e il gestore dal 2018 \u00e8 Elena Cosmo ma la struttura non cambi\u00f2, se non per ammodernamenti e ampliamenti della struttura gi\u00e0 esistente. Solo nel 2000 venne ricostruito il tetto della struttura.\nInoltre dal 2015 il rifugio \u00e8 anche diventato ritrovo per gli appassionati di musica classica\nTrofeo delle Grigne-Evangelista Ferrario.\nDal 1996 il rifugio \u00e8 diventato anche punto di arrivo del Trofeo delle Grigne-Evangelista Ferrario, gara di corsa in montagna che si snoda da Molina (frazione di Mandello del Lario) fino al rifugio Elisa, su circa 1000 metri di dislivello. Il miglior tempo maschile \u00e8 stato quello ottenuto nel 2011 da \"Golinelli Nicola\", che ha completato la gara in 51'14\". Invece il miglior tempo femminile \u00e8 stato ottenuto sempre nel 2011 da \"Bianchi Ilaria\", che ha percorso il tracciato in 1h 04'35\". Nel 2013, a causa di pesanti nevicate, il punto di arrivo fu spostato alla localit\u00e0 \"Cascina di Rovescala\"; la performance dunque non viene presa in considerazione per la definizione di miglior tempo.\nTraversate.\n\u00c8 tappa della Traversata alta, un percorso vario, con alcuni tratti di livello solo escursionistico e altri pi\u00f9 ardui e impegnativi, e funge da sosta per coloro che dalla Grignetta si dirigono verso il rifugio Bietti.\nAccessibilit\u00e0.\n\u00c8 raggiungibile tramite i seguenti itinerari:\nEscursioni.\nPartendo dal rifugio invece si possono compiere le seguenti escursioni: "}
{"id": "6330972", "revid": "2519", "url": "https://it.wikipedia.org/wiki?curid=6330972", "title": "Baita di Piic", "text": "La baita di Piic \u00e8 una baita situata in Val Gerola, in localit\u00e0 Picco (in dialetto locale \"Piic\"), a quota 1857 m s.l.m., e fu indicata dalle brigate partigiane come potenziale rifugio per Mussolini nel 1945, alla fine della seconda guerra mondiale.\nStoria.\nLa baita, posta sotto il Torrione di Tronella, fu inizialmente utilizzata come sede provvisoria del comando partigiano dopo il novembre del 1944.\nIn seguito alla cattura di Mussolini con la compagna Claretta Petacci ed alcuni gerarchi, presi in custodia dalla 52\u00aa Brigata Garibaldi \"Luigi Clerici\" presso Dongo, il comandante \"Gek\" (Federigo Giordano) accolse la richiesta del comando Corpo volontari della libert\u00e0 di Milano di predisporre segretamente un luogo sicuro in cui tenere in custodia i membri dello stato maggiore della Repubblica Sociale Italiana, in quanto si voleva evitare che finissero in mano agli Alleati e si riteneva opportuno che fossero giudicati in Italia. La scelta del \"rifugio\" ricadde sulla baita di Picco, che era collocata in una posizione piuttosto strategica: vi si poteva accedere mediante una strada ferrata a rotaie inclinata, dotata di carrello trainabile e parallela alla condotta forzata della centrale idroelettrica di Gerola Alta, che attingeva al bacino artificiale di Trona. Tale strada, se chiusa, avrebbe reso difficile l'accesso alla baita, la quale si sarebbe potuta raggiungere soltanto a piedi.\nConfermata l'agibilit\u00e0 del luogo prescelto, per\u00f2, il rifugio non ospit\u00f2 i dirigenti del partito fascista: questi infatti furono uccisi inaspettatamente a Giulino di Mezzegra, sul lago di Como.\nAccessibilit\u00e0.\nLa baita \u00e8 raggiungibile tramite i seguenti itinerari:\nAscensioni.\nDalla localit\u00e0 Picco \u00e8 possibile procedere verso altre mete panoramiche:"}
{"id": "6330975", "revid": "1888309", "url": "https://it.wikipedia.org/wiki?curid=6330975", "title": "Chiesa dei Santi Eusebio e Vittore", "text": "La chiesa dei Santi Eusebio e Vittore \u00e8 un edificio sacro collocato su un poggio poco discosto dal paese di Peglio, comune della provincia di Como.\nStoria.\nOriginariamente alle dipendenze della pieve di Gravedona, nel 1461 la chiesa venne elevata al rango di parrocchiale.\nL'originale edificio tardogotico\"\" venne demolito nei primi anni del Seicento e sub\u00ec tra il 1607 e il 1613 opere di ricostruzione ed ampliamento, seguendo un progetto di abbellimento che, nei dieci anni successivi, comport\u00f2 la realizzazione di un ricchissimo ciclo di affreschi. Tra il 1614\"\" e il 1623, a pi\u00f9 riprese, vi lavor\u00f2 Giovanni Mauro Della Rovere, detto il Fiammenghino, pittore seicentesco attivo principalmente a Milano.\nLa migrazione degli abitanti del paese verso la Sicilia e in particolare verso Palermo (datata tra il 1600 e il 1750 circa) \u00e8 testimoniata da richiami alla tradizione religiosa della suddetta citt\u00e0 presenti all'interno della chiesa.\nDescrizione.\nLa planimetria della chiesa presenta un'unica navata che ospita sei cappelle - tre per lato - ad ognuna delle quali corrisponde un altare. Il complesso \u00e8 preceduto da un altissimo pronao su quattro colonne. Sopra la porta meridionale invece si trova il pulpito. L'altare maggiore \u00e8 in legno dorato e risale al 1635. La ricercatezza degli affreschi, delle tele e delle decorazioni in stucco interne pone in secondo piano la struttura architettonica, donando alla chiesa un aspetto ricco e incantevole. Di grande importanza storica, artistica e musicale \u00e8 l'organo, collocato sopra la porta principale, realizzato tra il 1608 e il 1627 da Costanzo Antegnati di Brescia e conservatosi originale praticamente in ogni sua parte.\nLe opere del Della Rovere conservate all'interno della chiesa sono le seguenti:\nIl pittore intelvese Alessandro Valdani \u00e8 invece l'autore degli affreschi sui pilastri della navata (1765) e il \"Trionfo della Morte\" conservato nella cappella situata sul sagrato della chiesa.\nLa chiesa conserva anche una \"Madonna con Bambino\" di scuola di Bernardino Luini, oltre a dipinti del Guercino, del comasco Giambattista Rodriguez, di Giuseppe Antonio Petrini e del Caracciolo di Vercana.\nLegami con Palermo.\nNon era inusuale che gli uomini dell'Alto Lago emigrassero in Sicilia per cercare fortuna e lavoro in modo da poter mantenere le famiglie rimaste a casa. E a molti pegliesi emigrati a Palermo si deve la maggioranza degli arredi della chiesa dei Santi Eusebio e Vittore. Pertanto all'interno dell'edificio sono numerosi i riferimenti alla tradizione palermitana, in particolare:\nTuttora, come testimonianza di questo movimento, sono posseduti dagli abitanti del paese gioielli e manufatti provenienti dall'ambiente culturale della Sicilia seicentesca."}
{"id": "6330980", "revid": "1047299", "url": "https://it.wikipedia.org/wiki?curid=6330980", "title": "Sindrome di ruminazione", "text": "La sindrome di ruminazione \u00e8 un disturbo sottodiagnosticato cronico di motilit\u00e0 caratterizzato dal rigurgito senza sforzo della maggior parte dei pasti consumati a causa dell'involontaria contrazione dei muscoli attorno l'addome. Non vi sono sintomi quali conati di vomito, nausea, bruciori di stomaco, odore, o dolori addominali associati al rigurgito, come invece tipicamente accade nei casi di vomito. Nel passato il disturbo sembrava riguardare soltanto neonati, bambini e persone con disabilit\u00e0 cognitive (la frequenza del disturbo raggiunge picchi del 10% nei pazienti ricoverati con diversi tipi di disabilit\u00e0 mentali). Attualmente tuttavia il disturbo viene diagnosticato in un numero crescente di altrimenti sani adulti e adolescenti, sebbene vi sia una carenza generale di conoscenza del problema da parte di medici, pazienti e popolazione in generale.\nLa sindrome di ruminazione si presenta essa stessa in modi differenti, con una spiccata differenza di sintomi tra un adulto mentalmente sano e un neonato oppure una persona con disabilit\u00e0 mentali. Come altri disturbi gastrointestinali, la sindrome di ruminazione pu\u00f2 peggiorare le condizioni di vita di chi ne \u00e8 affetto e comprometterne la vita sociale individuale. \u00c8 stata collegata all'insorgenza della depressione.\nVi sono pochi dati al riguardo agli individui altrimenti sani affetti dalla sindrome di ruminazione, poich\u00e9 la maggioranza degli individui affetti non rivela la propria condizione e spesso vi sono casi di diagnosi errate a causa della sintomatologia simile a quella di altri disturbi di stomaco ed esofago, quali gastroparesi e bulimia nervosa. Questi sintomi includono l'erosione indotta dagli acidi dell'esofago e dello smalto, alitosi, malnutrizione, grave perdita di peso ed un appetito inestinguibile. L'individuo affetto dalla sindrome pu\u00f2 avere un rigurgito entro un minuto a seguito dell'ingestione e questo ciclo ingestione-rigurgito pu\u00f2 essere scambiato per un sintomo di bulimia.\nLa diagnosi della sindrome non \u00e8 invasiva e si basa sull'anamnesi del paziente. Il trattamento ha buone possibilit\u00e0 di riuscita, con l'85% dei casi trattati che risponde positivamente, inclusi neonati e individui con disabilit\u00e0 mentale.\nClassificazione.\nLa sindrome di ruminazione colpisce il funzionamento di stomaco ed esofago, ed \u00e8 anche detta \"disturbo di funzionamento gastroduodenale.\" Nei pazienti con storia clinica di disturbi alimentari la sindrome di ruminazione \u00e8 raggruppata tra gli altri disturbi alimentari quali la bulimia, che sono essi stessi definiti come disturbi mentali non psicotici. Negli adolescenti ed adulti sani, la sindrome di ruminazione \u00e8 considerata un disturbo di motilit\u00e0 e non alimentare poich\u00e9 i pazienti non hanno controllo sulla sua frequenza e non hanno altri disturbi alimentari registrati\nSegni e sintomi.\nMentre il numero e la gravit\u00e0 dei sintomi varia in base all'individuo, il rigurgito ripetuto del cibo non digerito (noto come ruminazione) a seguito di un pasto \u00e8 sempre presente. In alcuni individui, il rigurgito \u00e8 scarso, avviene molto tempo dopo l'ingestione, pu\u00f2 essere rimasticato e inghiottito. In altri casi, il rigurgito pu\u00f2 essere bilioso e quasi immediato e deve essere espulso. Mentre alcuni soffrono i sintomi soltanto con alcuni pasti, la maggior parte degli affetti dalla sindrome hanno un rigurgito a seguito di ogni ingestione, sia essa un singolo morso che un grosso banchetto. Tuttavia, alcuni pazienti a lungo termine riescono a trovare cibi e bevande che non scatenano un rigurgito.\nA differenza del tipico vomito, il rigurgito \u00e8 spesso descritto come non faticoso e non forzato Occasionalmente si ha nausea a precedere il rigetto e il cibo non digerito manca del sapore amaro e dell'odore degli acidi dello stomaco e della bile.\nI sintomi posso iniziare a manifestarsi in qualsiasi momento dall'ingestione del pasto fino a 120\u00a0minuti dopo. Comunque il range pi\u00f9 frequente avviene dai 30 secondi ad un'ora al completamento del pasto. I sintomi tendono a cessare quando il cibo ruminato diviene acido.\nDolore addominale\u00a0(38,1%), stitichezza (21.1%), nausea\u00a0(17.0%), diarrea (8.2%), gonfiore\u00a0(4,1%), e corrosione dello smalto dentale\u00a0(3.4%) sono i sintomi pi\u00f9 comuni nella vita quotidiana. I sintomi possono avvenire in ogni momento e non soltanto durante il rigurgito. Si osserva spesso una perdita di peso (42.2%) per una perdita media di 9.6\u00a0kilogrammi, ed \u00e8 pi\u00f9 frequente nei casi dove la sindrome non \u00e8 diagnosticata per un lungo periodo tuttavia questa potrebbe essere considerata una naturale conseguenza dei problemi di alimentazione causati dalla sindrome stessa. La depressione \u00e8 stata anche collegata alla sindrome, sebbene i suoi effetti su di essa siano ignoti.\nIl rigurgito pu\u00f2 causare erosione dello smalto dentale cos\u00ec come alitosi.\nCause.\nLe cause della sindrome sono ad oggi sconosciute. Tuttavia gli studi hanno correlato ipotetiche cause e la storia clinica dei pazienti. Nei neonati e nelle persone con disabilit\u00e0 mentale \u00e8 stata attribuita a stimolazioni eccessive o irrisorie da parte di parenti e accuditori, che causano nell'individuo una ricerca di autogratificazione e autostimolazione.\nViene anche attribuito ad episodi di malattia, stress nel passato recente e modifiche ai medicinali solitamente assunti.\nIn adulti e adolescenti, le cause teorizzate si racchiudono in indotte da abitudine ed indotte da traumi. Nelle indotte da abitudini rientrano i casi di bulimia nervosa e rigurgito intenzionale (ad esempio nel caso di maghi ed illusionisti), che sebbene inizialmente auto-indotte, formano un'abitudine subconscia che continua a manifestarsi senza il controllo del soggetto. Nei casi di trauma invece, gli individui descrivono un danno fisico o emotivo (come chirurgia, problemi psicologici, decessi in famiglia, ecc.), che ha preceduto il sopravvenire della sindrome, talvolta di svariati mesi.\nDiagnosi.\nLa sindrome \u00e8 diagnosticata in base alla storia clinica del paziente. Analisi costose come la manometria gastroduodenale e test del Ph esofageo non sono necessarie e spesso causano diagnosi errate. In base agli episodi osservati, svariati criteri sono stati suggeriti come sintomi utili per la diagnosi. Il sintomo primario, il rigurgito del cibo recentemente ingerito, deve essere consistente e perdurare per almeno sei settimane degli ultimi dodici mesi. Il rigurgito deve avvenire entro 30 minuti dal completamento del pasto. I pazienti possono reinghiottire il rigurgito o espellerlo. I sintomi devono terminare entro 90 minuti o con l'acidificazione del contenuto rigurgitato. I sintomi non devono essere il risultato di un'ostruzione meccanica e non devono rispondere al classico trattamento per il reflusso gastroesofageo\nNegli adulti la diagnosi \u00e8 supportata dall'assenza di classici o strutturali disturbi dell'apparato gastrointestinale. Criteri di sostegno alla diagnosi includono un rigurgito che non ha sapore aspro o acido, inodore e prodotto senza sforzo, o al massimo preceduto da una sensazione d'eruttazione non preceduta da nausea o bruciore di stomaco.\nUn paziente in media visita 5 medici differenti nell'arco di 2.75 anni prima di ricevere una diagnosi corretta di sindrome di ruminazione.\nDiagnosi differenziale.\nLa sindrome di ruminazione negli adulti \u00e8 un disturbo particolare i cui sintomi sono spesso confusi con quelli di altri disturbi e malattie gastroesofagee. Le diagnosi erronee prevalenti sono quelle di bulimia nervosa e gastroparesi.\nBulimia nervosa, tra gli adulti e soprattutto gli adolescenti, \u00e8 di gran lunga la diagnosi errata pi\u00f9 comune che i pazienti si sentono riferire quando soffrono di sindrome di ruminazione. Ci\u00f2 \u00e8 dovuto alle somiglianze nei sintomi ad un osservatore esterno, specie il \"vomito\" dopo l'assunzione di cibo, che, nei pazienti a lungo termine, pu\u00f2 portare all'ingestione di abbondanti quantit\u00e0 di cibo per compensare la malnutrizione, e la mancanza di volont\u00e0 di parlare del problema e dei suoi sintomi. Mentre \u00e8 stato suggerito che ci sia un collegamento tra la ruminazione e la bulimia, a differenza della bulimia, la ruminazione non \u00e8 auto-inflitta. Adulti e adolescenti con sindrome di ruminazione sono generalmente ben consapevoli del loro graduale aumento di malnutrizione, ma non sono in grado di controllare il rigurgito. Al contrario, coloro che soffrono di bulimia provocano il vomito intenzionalmente, e raramente re-ingeriscono il cibo\nLa gastroparesi \u00e8 un'altra diagnosi errata comune. Proprio come nella sindrome di ruminazione, i pazienti con gastroparesi spesso rigettano il cibo dopo l'ingestione di un pasto ma diversamente dalla ruminazione, la gastroparesi provoca vomito (e non rigurgito) del cibo, che non viene digerito dallo stomaco. Questo vomito si verifica diverse ore dopo che un pasto viene ingerito, \u00e8 preceduto da nausea e conati di vomito, e ha il sapore amaro o acido tipico di vomito.\nFisiopatologia.\nLa sindrome di ruminazione \u00e8 un disturbo poco compreso e sono state formulate diverse ipotesi sulle cause che scatenano il rigurgito, sintomo peculiare di questo disturbo. Nessuna teoria ha ottenuto consenso unanime ma alcune sono pi\u00f9 famose e pubblicizzate di altre.\nIl meccanismo pi\u00f9 accreditato \u00e8 che l'ingestione di cibi causi distensione gastrica, seguita da compressione addominale e simultaneo rilassamento dello sfintere basso esofageo. Questo crea una cavit\u00e0 in comune tra lo stomaco e l'orofaringe che permette al cibo parzialmente digerito di tornare alla bocca. Ci sono molte spiegazioni proposte per questo improvviso rilassamento dello sfintere Tra di esse, una propone che il rilassamento sia volontario ed appreso spontaneamente tra coloro che soffrono o hanno sofferto di bulimia, sebbene la ruminazione resti un processo involontario. Un'altra spiegazione propone la causa nella pressione intra-addominale che renderebbe la compressione addominale il meccanismo principalmente responsabile. Il terzo \u00e8 un adattamento del riflesso del rutto, che \u00e8 il meccanismo pi\u00f9 comunemente descritto. L'ingestione di aria immediatamente prima del rigurgito provoca l'attivazione del riflesso del rutto che innesca il rilassamento. I pazienti spesso descrivono una sensazione simile a l'insorgenza di un rutto prima della ruminazione.\nTrattamento e prognosi.\nNon v'\u00e8 attualmente alcuna cura conosciuta per la ruminazione, inibitori e altri farmaci sono stati utilizzati con poco o nessun effetto. Il trattamento \u00e8 diverso per i bambini e disabili mentali che per gli adulti e adolescenti di intelligenza normale. Per gli adulti e gli adolescenti, il biofeedback e le tecniche di rilassamento, praticate dopo aver mangiato o ogni volta che si verifica un rigurgito, ha dimostrato di essere pi\u00f9 efficace. Tra i bambini e le persone con disabilit\u00e0 mentale, tecniche comportamentali hanno dimostrato di migliorare la situazione nella maggior parte dei casi . Le tecniche consistono nell'associare la ruminazione a risultati negativi e incentivare l'alimentazione corretta. Nei pazienti sani, dove la ruminazione non \u00e8 intenzionale, si pu\u00f2 contrastare tramite la respirazione diaframmatica. I pazienti, tra rassicurazioni, spiegazioni e consigli su come modificare le loro abitudini alimentari, ricevono istruzioni su come respirare con il diaframma prima e durante la ruminazione. Questo sistema pu\u00f2 anche essere utilizzato per prevenire i comuni attacchi di vomito. Respirando in questo modo si impediscono fisicamente le contrazioni addominali necessarie per espellere il contenuto dello stomaco.\nLa terapia di supporto e la respirazione diaframmatica hanno dimostrato di causare un miglioramento nel 56% dei casi, e la cessazione totale dei sintomi in un ulteriore 30%, in uno studio su 54 pazienti adolescenti che sono stati seguiti fino a 10 mesi dopo il trattamento iniziale. I pazienti che seguono le indicazioni spesso avvertono un immediato miglioramento delle condizioni di salute. Coloro che hanno sofferto di bulimia o hanno una storia clinica di vomito indotto hanno minori possibilit\u00e0 di riuscita a causa del comportamento mantenuto nel tempo. Le tecniche non sono utilizzate con bambini in quanto richiedono capacit\u00e0 di concentrazione e precisione di sincronia. La maggior parte dei bambini e dei neonati risolve da s\u00e9 il disturbo entro l'anno d'et\u00e0 o con terapia comportamentale.\nEpidemiologia.\nLa sindrome di ruminazione inizialmente fu documentata nei neonati, nei bambini e nei disabili mentali. Successivamente \u00e8 stata riconosciuta come un disturbo che colpisce maschi e femmine di ogni et\u00e0 ed altrimenti sani.\nTra le prime categorie, \u00e8 descritta con quasi uguale prevalenza tra i neonati (6-10% della popolazione) e gli adulti ricoverati (8-10%). Nei neonati, tipicamente si presenta entro 3 - 12 mesi d'et\u00e0.\nLa frequenza della sindrome nella popolazione generale non \u00e8 stata calcolata Descritta talvolta come rara, in altri casi si preferisce definirla non come rara ma come scarsamente riconosciuta Il disturbo colpisce prevalentemente il genere femminile. L'et\u00e0 media di insorgenza \u00e8 di 12.9 anni, con uno scarto di 0.4 anni (\u00b1), con un'insorgenza precoce nei maschi rispetto alle femmine (11.0 \u00b1 0.8 anni per i maschi contro 13.8 \u00b1 0.5 anni per le femmine).\nCi sono poche prove riguardanti un'origine ereditaria della sindrome. Tuttavia vi sono casi dove si riportano intere famiglie affette dalla sindrome di ruminazione.\nStoria.\nLa sindrome di ruminazione fu documentata clinicamente dall'anatomista italiano Girolamo Fabrici d'Acquapendente nel 1618 che descrisse i sintomi di un suo paziente.\nTra i primi casi di sindrome di ruminazione vi fu quella di un medico nel XIX secolo, Charles Brown-Sequard, che ha acquisito la sindrome come il risultato di esperimenti su di s\u00e9. Per valutare e testare la risposta acido dello stomaco per i vari alimenti, il medico inizi\u00f2 ad inghiottire spugne legate ad una stringa, rigurgitandole intenzionalmente ed analizzandone i contenuti. Come risultato di questi esperimenti, il medico alla fine inizi\u00f2 a rigurgitare i suoi pasti abitualmente per riflesso.\nNumerosi casi furono riportati da prima del ventesimo secolo, ma sono stati influenzati fortemente dai metodi e dal pensiero utilizzato in quel periodo. All'inizio del XX secolo, \u00e8 stato sempre pi\u00f9 evidente che la sindrome di ruminazione si \u00e8 presentata in una variet\u00e0 di modi in risposta ad una variet\u00e0 di condizioni. Seppur ancora considerato un disturbo dell'infanzia e di chi era affetto da disabilit\u00e0 cognitiva in quel periodo, la differenza di presentazione tra i bambini e gli adulti era gi\u00e0 ben demarcata.\nStudi sulla ruminazione su adulti sani divennero sempre meno rari a partire dalla fine del 1900, ed iniziarono ad apparire le analisi sui soggetti mentalmente sani immediatamente a seguito. All'inizio la sindrome per gli adulti era considerata una condizione benigna, ora non \u00e8 pi\u00f9 cos\u00ec. Mentre la base di pazienti da esaminare \u00e8 gradualmente aumentata dato che sempre pi\u00f9 persone si fanno avanti con i loro sintomi, la conoscenza della sindrome da parte dalla comunit\u00e0 medica e dell'opinione pubblica \u00e8 ancora limitata.\nNegli altri animali.\nLa masticazione del bolo da parte di animali come mucche, capre e giraffe \u00e8 considerato un comportamento normale. Questi animali sono conosciuti come ruminanti. Questo comportamento noto come ruminazione non ha a che vedere con la sindrome umana di ruminazione, ma \u00e8 ordinario.Ruminazione involontaria, simile a quella umana \u00e8 stata osservata nei gorilla e in altri primati."}
{"id": "6330982", "revid": "553803", "url": "https://it.wikipedia.org/wiki?curid=6330982", "title": "Whirlpool Monterrey Open 2013 - Qualificazioni singolare", "text": ""}
{"id": "6330984", "revid": "553803", "url": "https://it.wikipedia.org/wiki?curid=6330984", "title": "Whirlpool Monterrey Open 2013 - Singolare", "text": ""}
{"id": "6330990", "revid": "553803", "url": "https://it.wikipedia.org/wiki?curid=6330990", "title": "Whirlpool Monterrey Open 2013 - Doppio", "text": ""}
{"id": "6331020", "revid": "1305772", "url": "https://it.wikipedia.org/wiki?curid=6331020", "title": "Welles", "text": ""}
{"id": "6331021", "revid": "1345932", "url": "https://it.wikipedia.org/wiki?curid=6331021", "title": "Costa di Eights", "text": "La costa di Eights (centrata alle coordinate ) \u00e8 una porzione della costa della Terra di Ellsworth, in Antartide. In particolare, la costa di Eights si estende tra la punta Pfrogner (), sulla penisola Fletcher, a nord-est, e capo Waite (), a sud-ovest, e confina a nordest con la costa di Bryan e a sudovest con la costa di Walgreen (e quindi con la Terra di Marie Byrd).&lt;br&gt;\nDi fronte alla costa si estende la piattaforma di ghiaccio Abbot, che include al suo interno alcune piccole isole e che la separa dall'isola Thurston.\nStoria.\nLa costa di Eights \u00e8 stata osservata per la prima volta nel febbraio 1940 durante ricognizioni aree effettuate da membri del Programma Antartico degli Stati Uniti d'America partiti dalla USS \"Bear\". L'intera costa fu infine mappata dallo United States Geological Survey grazie a fotografie aeree scattate dalla marina militare statunitense tra il 1961 e il 1966.\nLa costa fu battezzata con il suo attuale nome da parte del Comitato consultivo dei nomi antartici in onore di James Eights, geologo newyorkese che, nel 1830, a bordo della \"Annawan\", port\u00f2 avanti una serie di indagini geologiche nelle isole Shetland Meridionali arrivando alla scoperta del primo fossile mai rinvenuto nella regione antartica, ossia la sezione di un albero. Eights, il primo scienziato americano in Antartide, pubblic\u00f2 poi, nel 1833, i risultati di tali ricerche nel libro \"Transactions of the Albany Institute\"."}
{"id": "6331023", "revid": "1305772", "url": "https://it.wikipedia.org/wiki?curid=6331023", "title": "Toni Bentley", "text": "Biografia.\nToni Bentley nasce a Perth nel 1958. Intraprende fin da giovanissima la carriera di ballerina fino all'ingresso nel New York City Ballet sotto la direzione di George Balanchine con il quale rimane per un decennio. All'et\u00e0 di 26 anni \u00e8 costretta ad interrompere la carriera per una patologia all'ancae inizia a scrivere alternando articoli giornalistici per il New York Review of Books, Playboy, Rolling Stone e romanzi apprezzati da pubblico e critica. A coronamento della sua carriera le \u00e8 stato conferito il Guggenheim Fellowship nel 2008.\nThe Surrender.\nUscito nel 2004 per l'editore \"Ecco/HarperCollins\", \u00e8 finora l'unico libro della Bentley tradotto in italiano. Per via dei temi trattati (sodomia, sottomissione femminile e sesso anale) il romanzo ha subito suscitato scalpore anticipando tematiche che saranno riprese sei anni dopo da E. L. James nella sua fortunata trilogia."}
{"id": "6331031", "revid": "124123", "url": "https://it.wikipedia.org/wiki?curid=6331031", "title": "\u0160atiya", "text": "Biografia.\nLa sua attivit\u00e0 \u00e8 documentata dall'epistolario noto come lettere di Amarna (in tavolette di argilla) del periodo 1350-1335 a.C. Nell'intero corpus dell'epistolario, costituito da 382\u2013lettere, il suo nome si trova soltanto nella sua lettera al faraone d'Egitto, EA 187 (dove EA sta per el Amarna). La citt\u00e0 stato di \u0160atiya, Eni\u0161asi, si trova citata in una sola altra lettera, scritta da un altro governatore di Eni\u0161asi, Abdi-Ri\u0161a.\nLettera di \u0160atiya n. 187.\nL'unica lettera di Satiya al faraone, \u00e8 una moderatamente breve lettera dal titolo: Una figlia inviata al Faraone. Poich\u00e9 cinque righe della lettera sono andate perdute (una lacuna), il soggetto principale \u00e8 andato perduto, tranne che per la frase finale concernante la figlia di Satiya."}
{"id": "6331034", "revid": "86868347", "url": "https://it.wikipedia.org/wiki?curid=6331034", "title": "Vaniljbulle", "text": ""}
{"id": "6331039", "revid": "599013", "url": "https://it.wikipedia.org/wiki?curid=6331039", "title": "Basilio Nieto", "text": "In attivit\u00e0 giocava nel ruolo di attaccante.\nCon il Barcellona vinse un campionato nella stagione 1944-1945."}
{"id": "6331040", "revid": "1649409", "url": "https://it.wikipedia.org/wiki?curid=6331040", "title": "Ismail di Kelantan", "text": "Biografia.\nIsmail di Kelantan nacque il 20 agosto 1880 ed era il figlio maggiore del sultano Muhammad IV e della sultana Zainab binti Nik Muhammad Amin. Venne educato privatamente. Nel 1900 entr\u00f2 nel Consiglio di Stato. L'11 marzo 1901 ricevette il titolo di Tengku Sri Indra Mahkota; lo stesso anno il re del Siam gli concesse quello di Phra Rattasadana Adipati Putra. Il 22 giugno venne nominato erede apparente con il titolo di Raja Kelantan.\nAscese al trono alla morte del padre il 23 dicembre 1920 e venne incoronato il successivo 28 aprile successivo all'Istana Balai Besar di Kota Bharu. Nel 1921 ordin\u00f2 la composizione dell'inno nazionale mentre l'anno dopo fece cambiare la bandiera del sultanato. Sempre nel 1921 organizz\u00f2 il censimento della popolazione; dieci anni dopo ne organizz\u00f2 un secondo. Si adoper\u00f2 molto per lo sviluppo e la modernizzazione del suo paese. Cre\u00f2 infatti l'Ufficio della gestione dei terreni, la Corte Superiore, la Corte Inferiore e l'Agenzia delle entrate. Nel 1923 istitu\u00ec l'Assemblea Nazionale con sede presso l'Istana Balai Besar di Kota Bharu. Il 26 agosto 1922 inaugur\u00f2 la Mercantile Bank of India Ltd, la prima banca commerciale del sultanato. Nel 1926 fece arrivare l'energia elettrica a Kota Bharu. Nel 1929 fece costruire l'ospedale generale della capitale, mentre il 19 aprile 1932 inaugur\u00f2 il ponte di pietra tra Kota Bharu e Kuala Krai che sostitu\u00ec il vicino ponte sospeso ormai fatiscente e pericoloso. Il 5 settembre 1931 inaugur\u00f2 una nuova linea ferroviaria e l'anno successivo apr\u00ec l'autostrada tra Pasir Mas e Kuala Terengganu. Il 20 marzo 1935 inaugur\u00f2 l'acquedotto della capitale e il 10 febbraio dell'anno successivo il primo aeroporto del sultanato.\nDurante la seconda guerra mondiale le forze giapponesi invasero il Kelantan e conquistarono Kota Bharu l'8 dicembre 1941, ponendo lo Stato sotto il dominio di un governatore militare. Il 18 ottobre 1943 il sultanato venne ceduto al Siam come parte dell'accordo segreto che aveva consentito ai giapponesi di invadere la penisola malese passando dal territorio siamese. Il Kelantan fu governato da commissari siamesi per il resto del suo regno.\nSi spos\u00f2 quattro volte ed ebbe un figlio che mor\u00ec nell'infanzia e due figlie.\nMor\u00ec di tubercolosi all'Istana Jahar di Kota Bharu il 20 giugno 1944 e fu sepolto nel cimitero reale di Kampung Langgar."}
{"id": "6331041", "revid": "118652443", "url": "https://it.wikipedia.org/wiki?curid=6331041", "title": "Eni\u0161asi", "text": "Eni\u0161asi era una citt\u00e0 o citt\u00e0-Stato sita nella valle della Beqa'-(chiamata \"Amqu\" o \"Amka\") dell'attuale Libano, nel periodo 1350-1335 a.C. riferentesi alle cosiddette lettere di Amarna (in realt\u00e0 tavolette di argilla). Nelle 382\u2013lettere, Eni\u0161asi \u00e8 citata soltanto in due lettere. La citt\u00e0 era ubicata vicino \"Ha\u0161abu\", (detta Ha\u0161be), e \"Hasi\", (detta Hizzin?), a sud-ovest di Baalbek.\nDue 'governatori', o regnanti di Eni\u0161asi furono \u0160atiya e Abdi-Ri\u0161a, entrambi i quali inviarono una lettera al faraone d'Egitto, la EA 187- (intitolata: \"Una figlia inviata al Faraone\"), ed EA 363- (intitolata: \"Un rapporto su Amqu\u2013(4)\"). (EA sta per 'el Amarna'.)"}
{"id": "6331042", "revid": "287204", "url": "https://it.wikipedia.org/wiki?curid=6331042", "title": "Giro d'Europa", "text": "Il Giro d'Europa \u00e8 stata una corsa a tappe maschile di ciclismo su strada che si svolgeva in Europa. \nAlbo d'oro.\n\"Aggiornato all'edizione 1956.\"\nStatistiche.\nVittorie per nazione.\n\"Aggiornato all'edizione 1956.\""}
{"id": "6331047", "revid": "6923", "url": "https://it.wikipedia.org/wiki?curid=6331047", "title": "Huan\u00edmaro (Guanajuato)", "text": ""}
{"id": "6331051", "revid": "256896", "url": "https://it.wikipedia.org/wiki?curid=6331051", "title": "Lunghezza tra le perpendicolari", "text": "In ingegneria navale, la lunghezza tra le perpendicolari \u00e8 la lunghezza dello scafo di una nave misurata nel piano di simmetria tra la perpendicolare di prora e la perpendicolare di poppa. Per la perpendicolare di prora si intende la retta giacente nel piano di simmetria, perpendicolare al piano di galleggiamento, passante per l'intersezione della figura di galleggiamento con il profilo fuori ossatura della prora. Per la perpendicolare di poppa invece, si intende la retta giacente nel piano di simmetria, perpendicolare al piano di galleggiamento, passante per la faccia poppiera del dritto del timone o, se quest'ultimo non \u00e8 presente, passante per l'asse del timone. In alcuni casi, specialmente per le imbarcazioni da diporto, la perpendicolare di poppa \u00e8 definita in maniera diversa: per le barche a vela pu\u00f2 passare per il punto d'intersezione tra il galleggiamento e il profilo di poppa, per le barche plananti pu\u00f2 essere la verticale passante per l'intersezione del galleggiamento (a barca ferma) con lo specchio di poppa.\nLa lunghezza tra le perpendicolari \u00e8 una lunghezza fittizia che viene utilizzata per il disegno del piano di costruzione: questo viene infatti impostato su di un reticolo ottenuto dividendo in venti parti uguali la lunghezza tra le perpendicolari. "}
{"id": "6331056", "revid": "110157", "url": "https://it.wikipedia.org/wiki?curid=6331056", "title": "Brooklyn Tabernacle", "text": "Brooklyn Tabernacle \u00e8 un edificio di culto di New York, negli Stati Uniti d'America.\nSi tratta di una chiesa evangelica pentecostale, multiculturale e non confessionale (ovvero non appartenente ad altra organizzazione religiosa) che si trova al n. 17 di Smith Street al Fulton Mall, nel centro di Brooklyn.\nIl Brooklyn Tabernacle conta circa membri ed \u00e8 una delle pi\u00f9 grandi chiese evangeliche dell'area metropolitana di New York.\nLa chiesa ospita il Brooklyn Tabernacle Choir (vincitore di sei premi Grammy e di cinque Premi Dove), diretto da Carol Cymbala, la moglie del pastore Jim Cymbala.\nStoria.\nLa comunit\u00e0 evangelica Brooklyn Tabernacle fu fondata nel 1847 come locale centrale della Chiesa Presbiteriana, utilizzando le strutture della Chiesa Presbiteriana in primo luogo.\nLa sua \u00e8 una storia alquanto difficile, costellata di difficolt\u00e0, e soprattutto di ostacoli di varia natura (anche dolosa). Il primo edificio si trovava all'angolo tra State e Nevins Street, con riunioni che ebbero inizio a cominciare dal 3 aprile 1853. Detto locale fu per\u00f2 distrutto da un incendio nel 1869. Il secondo locale di culto \"Brooklyn Tabernacle\" \u00e8 stato costruito nel 1873 all'incrocio tra Marcy e Jefferson. Anche questo edificio, purtroppo, fu distrutto durante un temporale nel 1889. Il terzo tabernacolo (cos\u00ec venivano chiamati gli edifici) costruito all'angolo di Clinton Avenue e Greene Street, contava gi\u00e0 6.000 posti ed \u00e8 stato distrutto da un incendio nel 1894, ma fu poi ricostruito nello stesso luogo.\nGli eventi della storia successiva video una progressiva diminuzione dei partecipanti alle riunioni. Jim e Carol Cymbala hanno assunto la conduzione della chiesa nel autunno del 1971, quando la congregazione era ridotta a sole 30 persone, che si incontravano in un edificio fatiscente sulla Atlantic Avenue a Brooklyn. Da allora si registro un fenomeno esponenzialmente inverso, che port\u00f2, nel 1980, il Brooklyn Tabernacle ad acquistare l'ex Teatro Carlton a 292 Flatbush Avenue a 7th Avenue, convertendo il teatro 1383 posti in una chiesa. Dopo molti anni di declino, la comunit\u00e0 fu rivitalizzata da una congregazione non confessionale, e divenne nota come la casa del pluripremiato Brooklyn Tabernacle Choir. La chiesa rimase in questa posizione fino al 2002, anno in cui fu acquistato e ristrutturato Teatro Metropolitan dell'ex Loew a 17 Smith Street.\nStato attuale.\nL'attuale edificio in uso dall'assemblea Brooklyn Tabernacle \u00e8 stato ristrutturato a cura del gruppo di progettisti della \"Kostow Greenwood Architects\" e \"Robert Silman Associates\" mutando il vecchio teatro di variet\u00e0 a modernissimo edificio per le attivit\u00e0 di culto. Particolare attenzione \u00e8 stata posta, per ovvi motivi, anche alla progettazione sonora, con accorgimenti altamente professionali che riguardano l'acustica e le attrezzature di registrazione. Il locale di culto pu\u00f2 ospitare, oggi, 3.200 persone, mentre i due edifici adiacenti sono stati trasformati in uffici, aule, aree di servizio alla comunit\u00e0, e strutture per la ristorazione. Il calendario settimanale delle attivit\u00e0 prevede tre servizi, della durata media di due ore ciascuno. Il Brooklyn Tabernacle Choir ha cantato \"L'inno di battaglia della Repubblica\" al 2013 secondo insediamento di Barack Obama.\nNella carriera discografica, il Brooklyn Tabernacle Choir \u00e8 stato invitato a presenziare ed a cantare in diverse manifestazioni di natura ecclesiastica e civile, sia negli Stati Uniti che in altre parti del mondo. In Italia, sono stati invitati per un evento, organizzato da alcune Associazioni Onlus, aventi finalit\u00e0 filantropiche. Le date dei concerti sono state fissate per il 20 giugno 2017 a Roma, e per il 23 giugno a Milano. La vista del gruppo denominato \"Brooklyn Tabernacle Singers\", accompagnato dal Pastore Jim Cymbala ha previsto anche l'organizzazione di workshop inerenti alle leadership musicali e pastorali, nelle date del 21 giugno a Roma, e del 22 giugno a Milano."}
{"id": "6331057", "revid": "287204", "url": "https://it.wikipedia.org/wiki?curid=6331057", "title": "Partito Socialista Progressista (disambigua)", "text": ""}
{"id": "6331061", "revid": "619191", "url": "https://it.wikipedia.org/wiki?curid=6331061", "title": "Ry\u016b no haisha", "text": ""}
{"id": "6331090", "revid": "729019", "url": "https://it.wikipedia.org/wiki?curid=6331090", "title": "Karl Herwarth von Bittenfeld", "text": "Biografia.\nHerwarth von Bittenfeld nacque a Gro\u00dfwerther in Turingia, in una famiglia aristocratica che aveva dato molti ufficiali superiori all'esercito prussiano.\nEntr\u00f2 in fanteria, nel 2\u00ba Reggimento Guardie, nel 1811, e serv\u00ec durante la guerra della Sesta coalizione (1813\u201315) contro la Francia napoleonica, distinguendosi nelle battaglie di L\u00fctzen (1813) e Parigi (1814). \nDurante gli anni di pace fece lentamente carriera. \nAllo scoppio della rivoluzione del 1848 a Berlino, era in servizio presso il palazzo reale, come colonnello del 1\u00ba Reggimento delle Guardie.\n\"Generalmajor\" nel 1852, \"Generalleutnant\" nel 1856, ricevette i gradi di generale di fanteria, ed il comando del VII\u00b0 Corpo d'Armata nel 1860.\nNella Seconda guerra dello Schleswig nel 1864, Herwarth von Bittenfeld assunse il comando dell'esercito Prussiano quando il principe Federico Carlo di Prussia divenne comandante delle forze alleate, e fu sotto il suo comando che i prussiani forzarono il passaggio delle isole Als che porter\u00e0 alla vittoria sul generale Steinmann il 29 giugno, prologo alla fine della guerra che avvenne poco dopo.\nBittenfeld venne nominato comandante dell'VIII\u00b0 Corpo d'armata nell'autunno. \nIl 29 giugno era anche stato decorato con l'ordine \"Pour le M\u00e9rite\".\nAllo scoppio della guerra austro-prussiana, Herwarth comandava l'Armata dell'Elba che invase il Regno di Sassonia e la Boemia, risalendo la valle del fiume Elba. Le sue truppe sconfissero gli austriaci presso H\u00fchnerwasser e nella battaglia di M\u00fcnchengr\u00e4tz. Durante la decisiva battaglia di Sadowa le sue truppe formavano l'ala destra dello schieramento Prussiano ed Herwarth stesso diresse i combattimenti contro il fianco sinistro austriaco.\nTornato al comando dell'VIII\u00b0 Corpo dopo la guerra, Herwarth von Bittenfeld divenne un membro del \"Reichstag\" della Confederazione Tedesca del Nord dal 1867 fino al 1870, continuando a pianificare le difesa della Germania occidentale contro una possibile offensiva francese, fino al luglio 1870.\nNel 1870, durante la guerra franco-prussiana, Herwarth von Bittenfeld non venne impiegato sul campo, ma era responsabile della non meno importante attivit\u00e0, di organizzazione e spedizioni di tutti gli uomini ed i materiali necessari per i combattimenti in Francia; in seguito assunse l'incarico di controllore dei prigionieri di guerra, quando la minaccia di invasione francese era stata eliminata.\nNel 1871, il suo ottimo stato servizio, venne riconosciuto con la promozione al rango di Feldmaresciallo. Pass\u00f2 il resto della sua vita a Bonn, dove mor\u00ec nel 1884.\nDal 1889 il 13\u00ba reggimento di Fanteria (1\u00b0 Westfalia) porta il suo nome."}
{"id": "6331091", "revid": "96758", "url": "https://it.wikipedia.org/wiki?curid=6331091", "title": "Manuel Alday", "text": "In attivit\u00e0 giocava nel ruolo di attaccante.\nCon otto triplette realizzate, \u00e8 il 4\u00ba miglior realizzatore (alle spalle di Alfredo di St\u00e9fano, Ferenc Pusk\u00e1s e Cristiano Ronaldo) del Real Madrid per quanto riguarda questa speciale classifica. Si ritir\u00f2 nel 1944 per intraprendere la carriera di medico."}
{"id": "6331093", "revid": "96758", "url": "https://it.wikipedia.org/wiki?curid=6331093", "title": "Manuel Alday Marticorena", "text": ""}
{"id": "6331100", "revid": "297031", "url": "https://it.wikipedia.org/wiki?curid=6331100", "title": "Roberto Bonadimani", "text": "\u00c8 l'unico fumettista italiano a essersi dedicato in maniera pressoch\u00e9 esclusiva alla fantascienza. Nel 1998 gli \u00e8 stato conferito il premio Yellow Kid alla carriera.\nBiografia.\nNato a Sona (provincia di Verona) nel 1945, ha sempre vissuto e lavorato a Verona.\nHa iniziato a disegnare a 10 anni. Concluso il percorso scolastico ha iniziato a lavorare come operaio in uno studio grafico e in seguito in una grande azienda del settore, dedicando tutto il proprio tempo libero al fumetto, cui si dedica a tempo pieno dal 1993 quando \u00e8 entrato in pensione.\nFece il suo esordio come fumettista nel 1973, pubblicando inizialmente per le case editrici Sansoni, nelle collane \"SuperVip\", \"Horror Pocket\" e \"Liber Pocket\". Nel 1975 pass\u00f2 all'Editrice Nord, all'epoca concentrata nella fantascienza ma che in precedenza non aveva pubblicato fumetti.\nUnico fumettista italiano a essersi dedicato esclusivamente al genere fantascientifico, \u00e8 stato pubblicato su riviste quali \"Kosmos\", \"Robot\" e \"Il Mago\". Nel 1977 gli \u00e8 stato conferito il Premio Italia per la sua opera complessiva.\nNel corso degli anni ha pubblicato vari racconti e illustrazioni oltre a quattro libri. La sua non grande produzione \u00e8 stata quasi interamente raccolta dall'Editrice Nord sulla rivista \"Cosmoinformatore\" - nella quale inizi\u00f2 a pubblicare la fortunata serie \"Cittadini dello spazio\" - e in volumi.\nIn seguito ha pubblicato \"Rosa di Stelle\", \"Anyha l'Amazzone\" e \"I Signori dei Sogni\", anch'essi raccolti in volume.\nCon la raccolta \"Cittadini dello spazio\" (1977) mostr\u00f2 la sua predilezione per la creazione di mondi alieni; Bonadimani si \u00e8 dedicato ai personaggi femminili con \"Uri\" (1977-1978 su \"Robot\"), in cui descrive un popolo di amazzoni, e con \"Anyha\" del 1980, a sua volta un'amazzone.\nPer l'editrice Scarabeo di Torino ha disegnato due serie di tarocchi, chiamate \"Tharbon\" e \"Il Bestiario\".\nCon l'etichetta indipendente Self Press, nel 2016 pubblica l'inedito \"VerdeCaos\" e nel 2018 la raccolta di racconti \"Il Destino dei Semidei.\"\nAncora con Luca Pozza nel 2019 pubblica \"La Porta del Sole\" un fumetto a tiratura limitata per Varchi Comics.\nStile.\nBonadimani, fin dall'inizio della propria carriera di fumettista, ha rifiutato di utilizzare lo schema rigido delle tavole con vignette riquadrate ordinatamente, preferendo ricrearle ogni volta in maniera libera, a seconda delle esigenze narrative. La sua opera \u00e8 caratterizzata da un'attenta distribuzione dei bianchi e dei neri e dalla meticolosit\u00e0 e dall'accuratezza degli sfondi. Nella seconda parte della sua carriera passa anche a padroneggiare il colore, conferendo ai propri disegni una morbidezza del tratto che in precedenza non avevano.\nLe sue storie mescolano in un tutt'uno elementi onirici, surreali e barocchi.\nPremi.\nHa raccolto numerosi premi di settore, in particolare con la raccolta \"Cittadini dello spazio\" (1977).\nHa vinto ininterrottamente in ogni edizione dal 1976 al 1981 il Premio Italia nella categoria fumetto (nel 1976 per la sua serie su \"Cosmoinformatore\", nel 1977 per la sua opera complessiva, nel 1978 per \"Eram del sogno\", nel 1979 per \"Rosa di stelle\", nel 1980 per \"Metamorfosi\", nel 1981 per \"Anyha l'amazzone\").\nA Lucca Comics 1998 gli \u00e8 stato conferito il premio Yellow Kid alla carriera."}
{"id": "6331102", "revid": "37401", "url": "https://it.wikipedia.org/wiki?curid=6331102", "title": "Burna-Buria\u0161 II", "text": "Regn\u00f2 dal 1359 a.C. al 1330 a.C\nBiografia.\nFu un sovrano della dinastia cassita. Contemporaneo del faraone Akhenaton, che spos\u00f2 una delle sue figlie, gli scrisse diverse lettere (su tavolette di argilla) ritrovate ad Amarna in Egitto (vedi Lettere di Amarna). Si apprende che tent\u00f2 di evitare che il faraone d'Egitto riconoscesse il re d'Assiria, Assur-uballit I, come un suo pari, i \u00abgran re\u00bb che dominavano al tempo la scena internazionale di cui facevano parte il re di Babilonia e Akhenaton. In realt\u00e0, Burna-Buriash tent\u00f2 di affermare la sua supremazia sull'Assiria ma non ci riusc\u00ec e decise poi di ottenere in nuora Muballitat-Sherua, la figlia del re assiro, riconoscendolo cos\u00ec come suo pari. A Babilonia, come a Nippur e a Sippar, Burna-Buriash si fece promotore di attivit\u00e0 di restauro di templi."}
{"id": "6331104", "revid": "124123", "url": "https://it.wikipedia.org/wiki?curid=6331104", "title": "Makala", "text": "In attivit\u00e0 giocava nel ruolo di attaccante.\nCon il Real Madrid vinse una coppa Eva Duarte."}
{"id": "6331105", "revid": "96758", "url": "https://it.wikipedia.org/wiki?curid=6331105", "title": "C\u00e1ndido Gardoy Mart\u00edn", "text": ""}
{"id": "6331109", "revid": "1343317", "url": "https://it.wikipedia.org/wiki?curid=6331109", "title": "Krupnikas", "text": ""}
{"id": "6331110", "revid": "31886", "url": "https://it.wikipedia.org/wiki?curid=6331110", "title": "Dale Messick", "text": "Biografia.\nOrigini e formazione.\nNacque a South Bend (Indiana) da una sarta e un artista commerciale. Manifest\u00f2 precocemente un interesse per la scrittura e per il disegno. Frequent\u00f2 la Hobart High School a Hobart (Indiana) e studi\u00f2 brevemente alla Ray Commercial Art School di Chicago, prima di sospendere gli studi e iniziare la sua carriera professionale.\nCartoline.\nInizi\u00f2 a lavorare per una compagnia di Chicago produttrice di cartoline con un certo successo, ma si licenzi\u00f2 quando il suo datore di lavoro abbass\u00f2 la sua paga durante la Grande Depressione.\nNel 1933 si trasfer\u00ec a New York dove trov\u00f2 impiego in un'altra azienza di cartoline per un salario maggiore, 50 dollari alla settimana, di cui ne mandava quasi la met\u00e0 alla famiglia in Indiana. Ricordava: \u00abMi rimanevano 30 dollari alla settimana per vivere. Si poteva percorrere la Quarantaduesima Strada e mangiare bacon, uova, toast, caff\u00e8, patate e succo di frutta per 25 centesimi.\u00bb\nStrisce a fumetti.\nInizi\u00f2 a realizzare un portfolio di strisce a fumetti di prova. Messick non era la prima fumettista: Nell Brinkley, Gladys Parker e Edwina Dumm avevano gi\u00e0 ottenuto successi nel campo, ma persisteva un pregiudizio nel confronto delle donne. Messick decise di cambiare il suo nome in \"Dale\" in modo che gli editori valutassero il suo lavoro. Cre\u00f2 una variet\u00e0 di strisce (\"Weegee\", \"Mimi the Mermaid\", \"Peg and Pudy, the Struglettes\", \"Streamline Babies\"), ma nessuna venne optata per la pubblicazione.\n\"Brenda Starr\".\nMessick cre\u00f2 il personaggio di Brenda Starr nel 1940, dandole il nome di una \"debutante\" degli anni Trenta e basando il suo \"character design\" su Rita Hayworth. Messick voleva realizzare una serie con una protagonista femminile; stabil\u00ec che un lavoro come giornalista permettesse al personaggio di viaggiare e vivere avventure, di genere pi\u00f9 eccitante di quelle in realt\u00e0 vissuta dai comuni reporter. In seguito, avrebbe commentato la scelta in un articolo del 1986 sul \"San Francisco Chronicle\":\n\u00abRicevevo lettere da giornaliste che lamentavano che le loro vite non erano lontanamente eccitanti come quella di Brenda. Io rispondevo loro che se avessi rappresentato la vita di Brenda come le loro vite, nessuno l'avrebbe letta.\u00bb\nIl successo arriv\u00f2 quando richiam\u00f2 l'attenzione di Mollie Slott, che lavorava come \"girl Friday\" (\"\u00e0 la\" \"His Girl Friday\") per l'editore del \"New York Daily News\" nonch\u00e9 capo della syndication Joseph Medill Patterson. Patterson, considerato avverso alle artiste di genere femminile, non l'avrebbe assoldata per una pubblicazione quotidiana sul \"News\", ma accett\u00f2 la sindacazione di \"Brenda Starr, Reporter\" come fumetto domenicale, cos\u00ec fece il suo esordio il 30 giugno 1940. La serie riscosse un immediato successo, grazie al connubio tra il genere avventuroso e sentimentale che intercettava il pubblico maschile e femminile. Nel 1945, la strisca era pubblicata giornalmente a livello nazionale.\nIl 24 April 1955, apparve nel gioco televisivo \"What's My Line?\". Dopo essere stata correttamente identificata come fumettista, le venne fatta una descrizione completa del suo vero nome, del suo nome d'arte e del suo lavoro come \"\u00abillustratrice\u00bb\" di \"Brenda Starr\".\nMessick smise di disegnare la serie nel 1980 e smise di sceneggiarla due anni pi\u00f9 tardi. Ramona Fradon (disegnatrice) e Linda Sutter (sceneggiatrice) presero le redini della serie, seguite da Mary Schmich nel 1985 ai testi e June Brigman nel 1995 ai disegni. L'ultima strip fu pubblicata il 2 gennaio 2011. Messick non era ben impressionata dalle versioni successive di Brenda Starr, secondo una dichiarazione nel 1998 al \"Sonoma County Independent\": \u00abAdesso non somiglia per niente a Brenda. Sembra pi\u00f9 una bancaria. Niente glamour, niente curve, niente fashion \u2014 ma va ancora abbastanza bene.\u00bb\nAltre opere.\nMessick lavor\u00f2 su altre serie a strisce, ma nessuna raggiunse il successo di \"Brenda Starr\". L'unica altra strip che viene generalmente ricordata \u00e8 \"Perry Mason\", di cui si occupava solo a livello grafico.\nIn seguito al suo ritiro da \"Brenda Starr\", Messick si trasfer\u00ec a Oakmont (California), per stare vicina a sua figlia e ai suoi nipoti. Continu\u00f2 a lavorare e a realizzare una nuova serie, \"Granny Glamour\", pubblicata su \"Oakmont Gardens Magazine\", un settimanale locale. La serie venne interrotta dopo un ictus nel 1998 che le imped\u00ec di continuare a disegnare."}
{"id": "6331114", "revid": "371529", "url": "https://it.wikipedia.org/wiki?curid=6331114", "title": "Greatest Hits, Vol. 1 (Johnny Cash)", "text": "Greatest Hits, Vol. 1 \u00e8 un album raccolta dell'artista country statunitense Johnny Cash, pubblicato nel 1967 dalla Columbia Records.\nLa raccolta \u00e8 la prima ad includere la canzone \"Jackson\", famoso duetto tra Cash e la futura moglie June Carter. La traccia sarebbe poi stata inclusa nell'album \"Carryin' On with Johnny Cash and June Carter\" nell'agosto dello stesso anno. L'album \u00e8 stato certificato disco d'oro il 24 luglio 1969, e doppio disco di platino il 21 novembre 1986 dalla RIAA.\nClassifica.\nAlbum - Billboard (Stati Uniti)"}
{"id": "6331117", "revid": "110157", "url": "https://it.wikipedia.org/wiki?curid=6331117", "title": "Campo del Sequiol", "text": "Lo stadio El Sequiol era uno stadio di calcio situato a Castell\u00f3n de la Plana, in Spagna. \u00c8 stato inaugurato il 3 novembre 1923 e aveva una capacit\u00e0 di circa ottomila spettatori. Fu utilizzato dal fino al 1947, anno in cui venne demolito."}
{"id": "6331123", "revid": "830939", "url": "https://it.wikipedia.org/wiki?curid=6331123", "title": "Benedikt Niese", "text": "Biografia.\nNiese nacque a Fehmarn, allora parte della Confederazione germanica, ma governato dal re Federico VII di Danimarca. Suo padre era Emil August Niese, parroco della citt\u00e0, e sua madre Benedicte Marie Matthiessen.\nStudi\u00f2 presso il Domgymnasium in Schleswig e poi dal 1867 a Bonn e a Kiel, studiando sotto la guida di Alfred von Gutschmid. Dopo il volontariato per l'esercito durante la guerra franco-prussiana, consegu\u00ec il dottorato di ricerca nel 1872.\nDopo aver insegnato per un breve periodo in una scuola secondaria a Flensburgo, viaggi\u00f2 per l'Italia e per la Francia. Nel 1876 divent\u00f2 docente presso l'Universit\u00e0 di Gottinga. Fu anche il professore presso l'Universit\u00e0 di Marburgo 1877-1881, poco dopo divent\u00f2 professore di filologia classica presso l'Universit\u00e0 di Breslavia. Nel 1885 prese nuovamente il medesimo posto a Marburgo, per\u00f2 fu anche rettore universitario (1900-1901). Nel 1906 fu nominato professore di Storia antica presso l'Universit\u00e0 di Halle, dal quale mor\u00ec nel 1910.\nNel 1881 spos\u00f2 Bertha Zimmerman (1859-1937). Il loro figlio Hans nacque nel 1882. Divenne anche lui docente di storia presso l'Universit\u00e0 di Gottinga, mor\u00ec nel 1915 durante la prima guerra mondiale. La loro figlia Annemarie nacque nel 1890 e mor\u00ec nel 1975.\nNiese fu conosciuto per \"editio maior\" dell'opere sullo storico ebreo Giuseppe Flavio (Weidmann, Berlino, 1885-1895). Il suo sistema di numerazione \u00e8 ancora il pi\u00f9 usato. Tra gli altri suoi lavori comprendono Grundri\u00df der r\u00f6mischen Geschichte, (1889\u20131905), \"Studien insbesondere \u00fcber klassische griechische Autoren\" e \"Die Entwicklung der homerischen Poesie\", 1882. \"Geschichte der griechischen und makedonischen Staaten seit der Schlacht bei Chaeronea\" che fu pubblicata tra il 1893 e il 1899.\nLa sorella di Niese era la scrittrice Charlotte Niese."}
{"id": "6331124", "revid": "729019", "url": "https://it.wikipedia.org/wiki?curid=6331124", "title": "Borsa di Stoccarda", "text": "La Borsa di Stoccarda (in tedesco B\u00f6rse Stuttgart) \u00e8 la borsa valori con sede a Stoccarda, in Germania.\nFondata nel 1861, \u00e8 la seconda piazza finanziaria pi\u00f9 importante dalla Germania."}
{"id": "6331129", "revid": "1776039", "url": "https://it.wikipedia.org/wiki?curid=6331129", "title": "Letteratura norvegese", "text": "La letteratura norvegese \u00e8 la letteratura composta in Norvegia o in lingua norvegese.\nLa storia della letteratura norvegese inizia con i poemi pagni dell'Edda poetica e la poesia scaldica del IX e X secolo con poeti come Bragi Boddason e Eyvindr sk\u00e1ldaspillir. L'arrivo del cristianesimo intorno all'anno 1000 ha portato la Norvegia a contatto con gli influssi letterari del Medioevo Europea, come le opere degli agiografi e degli storici. Dagli influssi islandesi e con l'apporto della locale tradizione orale la letteratura norvegese inizia a fiorire tra il tardo XII secolo ed il XIII: le principali opere di quel periodo includono la \"Historia Norvegi\u00e6\", \"\u00dei\u00f0rekssaga\" e \"Konungs skuggsj\u00e1\".\nIl periodo che va dal XIV secolo fino al XIX \u00e8 considerato un periodo oscuro nella letteratura della nazione anche se alcuni scrittori norvegesi come Peder Clauss\u00f8n Friis e Ludvig Holberg contribuirono alla letteratura dello stato sovranazionale che era la Danimarca-Norvegia. Con l'avvento del nazionalismo e la lotta per l'indipendenza nei primi anni del XIX secolo inizi\u00f2 a prendere vita un nuovo periodo di letteratura nazionale. Dal romanticismo nazionalista emersero quattro gradi figure: Henrik Ibsen, il padre della drammaturgia moderna, Bj\u00f8rnstjerne Bj\u00f8rnson, Alexander Kielland, e Jonas Lie. Se il drammaturgo Henrik Wergeland fu l'autore pi\u00f9 influente nel periodo, le opere successive di Henrik Ibsen fecero guadagnare alla Norvegia un posto chiave nella letteratura europea occidentale.\nIl Modernismo arriva in Norvegia attraverso i testi di Knut Hamsun e Sigbj\u00f8rn Obstfelder negli Anni Novanta dell'Ottocento. Negli Anni Trenta Emil Boyson, Gunnar Larsen, Haakon Bugge Mahrt, Rolf Stenersen e Edith \u00d8berg furono gli autori norvegesi che maggiormente sperimentarono la prosa modernista. La letteratura nei primi anni dopo la seconda guerra mondiale fu caratterizzata da una lunga serie di rapporti documentali da parte di persone che erano state in carcere ad opera dei nazisti o che avevano partecipato agli sforzi di resistenza durante l'occupazione. Nel XX secolo i pi\u00f9 importanti scrittori norvegesi sono i due autori vincitori del Premio Nobel Knut Hamsun e Sigrid Undset.Nell'ambito della letteratura per l'infanzia spicca Anne-Catharina Vestly. Il periodo dopo il 1965 ha rappresentato una forte espansione del mercato per la narrativa norvegese e dagli Anni Settanta si \u00e8 avuto una fase di politicizzazione e di impegno civile degli autori norvegesi. Gli Anni Ottanta sono stati definiti la \"decade fantasy\" nella letteratura norvegese."}
{"id": "6331130", "revid": "1464106", "url": "https://it.wikipedia.org/wiki?curid=6331130", "title": "Cyberbully - Pettegolezzi online", "text": ""}
{"id": "6331133", "revid": "1610933", "url": "https://it.wikipedia.org/wiki?curid=6331133", "title": "Dietrich Wilhelm Heinrich Busch", "text": "Biografia.\nNel 1806 consegu\u00ec il dottorato in medicina presso l'Universit\u00e0 di Marburgo, diventando professore associato di chirurgia nel 1814. Nel 1817 fu nominato professore di ostetricia a Marburgo, e nel 1820-1829 fu direttore del dipartimento di ostetricia. Nel 1829 succedette ad Adam Elias von Siebold (1775-1828), come professore e direttore della clinica ostetrica presso l'Universit\u00e0 Humboldt di Berlino; fu anche rettore dell'universit\u00e0 nel 1835-1836. Rimase come direttore della clinica ostetrica di Berlino fino alla sua morte.\nTra i suoi allievi pi\u00f9 noti a Berlino sono stati Carl Siegmund Franz Cred\u00e9 (1819-1892), Karl von Hecker (1827-1882) e Bernhard Sigmund Schultze (1827-1919). Dopo la sua morte, gli succedette a Berlino, Eduard Arnold Martin (1809-1875).\nNel corso della sua carriera fu editore delle riviste; \"Gemeinsame Zeitschrift f\u00fcr Geburtskunde\" (1825\u201334), \"Neue Zeitschrift f\u00fcr Geburtskunde\" (1834-53) e \"Monatsschrift f\u00fcr Geburtskunde\" (1853\u201358)."}
{"id": "6331134", "revid": "106456", "url": "https://it.wikipedia.org/wiki?curid=6331134", "title": "Ferrovia Bordeaux-S\u00e8te", "text": "La ferrovia Bordeaux-S\u00e8te (in francese \"Ligne de Bordeaux-Saint-Jean \u00e0 S\u00e8te-Ville\") \u00e8 un'importante linea ferroviaria posta nel sud-ovest della Francia. Servendo importanti citt\u00e0, quali Bordeaux, Tolosa, Narbona e S\u00e8te.\nStoria.\nLa ferrovia \u00e8 stata aperta a tratte dal 1855 al 1857.\nLa linea fu elettrificata in corrente continua a 1500 V tra il 1935 e il 1980."}
{"id": "6331135", "revid": "1776051", "url": "https://it.wikipedia.org/wiki?curid=6331135", "title": "Finale della Coppa delle Fiere 1961-1962", "text": "La finale della 4\u00aa edizione della Coppa delle Fiere fu disputata in gara d'andata e ritorno tra e .\nL'8 settembre 1962 al Mestalla di Valencia la partita, arbitrata dal francese Joseph Barb\u00e9ran, fin\u00ec 6-2. La gara di ritorno si disput\u00f2 dopo quattro giorni al Camp Nou di Barcellona e fu arbitrata dall'italiano Giulio Campanati. Il match termin\u00f2 1-1 e ad aggiudicarsi il trofeo fu la squadra valenzana.\nIl cammino verso la finale.\nIl Valencia esord\u00ec contro gli inglesi del vincendo 7-1 tra andata e ritorno. Agli ottavi gli spagnoli affrontarono gli svizzeri del , vincendo 4-3 in trasferta, mentre la gara di ritorno non fu disputata. Ai quarti di finale i \"Taronges\" eliminarono gli italiani dell' grazie alla vittoria interna per 2-0 che fu seguita da un rocambolesco 3-3 a Milano. In semifinale affront\u00f2 gli ungheresi dell' vincendo 3-0 a Valencia e 7-3 a Budapest.\nIl Barcellona inizi\u00f2 il cammino europeo contro la rappresentativa di Berlino Ovest perdendo in trasferta 1-0, ma ribaltando il risultato con un 3-0 a Barcellona. Agli ottavi gli spagnoli affrontarono gli jugoslavi della , battendoli con un risultato complessivo di 7-3. Ai quarti di finale i \"Blaugrana\" incontrarono gli inglesi dello che batterono in casa 2-0 nella gara di ritorno, dopo che l'andata in Inghilterra si concluse con la sconfitta per 3-2. In semifinale gli jugoslavi della furono sconfitti sia all'andata sia al ritorno, rispettivamente coi risultati di 2-0 e 4-1.\nLe partite.\nA Valencia va in scena la finale d'andata tra i padroni di casa, giunti imbattuti con 26 reti all'attivo, e il Barcellona, campione nella prima edizione del torneo. I catalani partono subito forte e dopo appena quattro minuti vanno in vantaggio con S\u00e1ndor Kocsis che batte il portiere Zamora. Al Valencia bastano dieci minuti per rientrare in partita e pareggiare con Nando Yosu. Il Barcellona raddoppia ancora con l'attaccante ungherese, ma la prima frazione di gioco termina con il Valencia in vantaggio per 3-2 grazie ai gol di Vicente Guillot e Yosu. Nel secondo tempo il Barcellona cala e ne approfittano i valenzani andando a segno altre tre volte (due gol per Guillot e uno di H\u00e9ctor N\u00fa\u00f1ez).\nA Barcellona, dopo soli quattro giorni, i padroni di casa sono chiamati alla \"remuntada\", mentre gli ospiti scendono in campo chiaramente per difendere il vantaggio ottenuto al Mestalla. Il primo tempo si conclude a reti inviolate grazie soprattutto alla difesa del Valencia e alle numerose occasioni da gol sprecate dall'attacco \"azulgrana\". Il gol per i catalani arriva al primo minuto del secondo tempo sempre col bomber Kocsis. A tre minuti dalla fine il Valencia trova anche la rete del pari con Guillot e si aggiudica il trofeo, che torna cos\u00ec nuovamente in Spagna."}
{"id": "6331168", "revid": "1610933", "url": "https://it.wikipedia.org/wiki?curid=6331168", "title": "Paul Kleinert", "text": "Biografia.\nDal 1854-1857 studi\u00f2 presso le universit\u00e0 di Breslavia e Halle. Insegn\u00f2 a Opole e a Berlino, successivamente divent\u00f2 professore presso l'Universit\u00e0 di Berlino nel 1868. Nel 1885-1886 fu rettore presso l'Universit\u00e0 di Berlino. Dal 1873-1891 fu membro del Marcher Concistory a Berlino. Nel 1892 fu promosso consigliere superiore nel Evangelischer Oberkirchenrat, della Chiesa Evangelica delle Province pi\u00f9 grandi di Prussia."}
{"id": "6331170", "revid": "111375038", "url": "https://it.wikipedia.org/wiki?curid=6331170", "title": "Sunderland Association Football Club Ladies", "text": "Il Sunderland Association Football Club Ladies, precedentemente chiamato Sunderland Association Football Club Women, \u00e8 una squadra di calcio di femminile inglese, sezione femminile dell'omonimo club con sede a Sunderland, citt\u00e0 portuale dell'Inghilterra nord-orientale, situata nella contea metropolitana di Tyne and Wear ed appartenente al \"borough\" metropolitano della City of Sunderland.\nFondata nel 1989 come \"The Kestrels\", dalla stagione 2018-2019 milita nella Northern Division della FA Women's National League, terzo livello del campionato inglese di calcio femminile.\nCalciatrici.\nStephanie Bannon, ritiratasi al termine della stagione 2017, \u00e8 stata per pi\u00f9 di 10 anni capitano e giocatrice pi\u00f9 rappresentativa del Sunderland.\nOrganico.\nRosa 2018-2019.\nRosa e ruoli come da sito ufficiale, aggiornati al 21 settembre 2018."}
{"id": "6331171", "revid": "132266", "url": "https://it.wikipedia.org/wiki?curid=6331171", "title": "Beato Sante Brancorsini", "text": ""}
{"id": "6331174", "revid": "122478428", "url": "https://it.wikipedia.org/wiki?curid=6331174", "title": "John Pendlebury", "text": "Biografia.\nStudi\u00f2 all'Universit\u00e0 di Cambridge e poi alla British School di Atene nel 1927. Nel 1928, partecip\u00f2 alla spedizione archeologica in Macedonia ed esegu\u00ec degli scavi a Creta. Durante la missione di esplorazione in Egitto per conto dell\"'Egypt Exploration Society\" a Ermonti e Tell el-Amarna (1929), divenne direttore del cantiere a Tell el-Amarna, nel 1930, dove diresse gli scavi fino al 1936, conciliando il suo incarico di conservatore dell'area archeologica di Cnosso con le sue ricerche a Creta. Port\u00f2 alla luce il centro della citt\u00e0 e ricostru\u00ec il progetto del tempio di Aton e del palazzo principale. Giunse a mettere in evidenza le relazioni tra l\u2019antico Egitto ed i paesi del mar Egeo comparando gli oggetti egiziani trovati in Grecia.\nDal 1936 al 1939, fece degli scavi ad Oropedio Lasithiou e quindi riprese le ricerche iniziate da Arthur Evans a Cnosso. Percorrendo a piedi tutta l'isola di Creta, realizz\u00f2 una precisa mappa dell'isola e scrisse \"Introduction to the Archaeology of Crete\", considerata oggi come una fonte di riferimento.\nUfficiale della riserva, all'inizio della seconda guerra mondiale, e promosso capitano nel 1940, venne nominato vice console britannico a Candia e ufficiale di collegamento presso le truppe greche. Gravemente ferito nel corso della battaglia di Creta ad opera dell'esercito tedesco, fu fatto prigioniero e venne fucilato al rifiuto di consegnare ai tedeschi la zona britannica dell'isola. Lo studioso Inglese di Storia Greca Nicholas Hammond, agente del Special Operations Executive che combatt\u00e9 a Creta al fianco dei Partigiani Greci, riporta una versione diversa: ferito al petto da un attacco aereo durante la ritirata, Pendlebury fu sommariamente curato da un medico militare tedesco che lo dovette affidare alle cure di alcuni contadini locali. Catturato in un secondo momento dai paracadutisti tedeschi, privo di documenti e di uniforme, non potendo provare di essere un soldato regolare il giovane archeologo fu affrettatamente fucilato come franco tiratore."}
{"id": "6331179", "revid": "123053751", "url": "https://it.wikipedia.org/wiki?curid=6331179", "title": "Sofia Fuoco", "text": "Biografia.\nMaria Brambilla nacque a Milano. Inizi\u00f2 a studiare danza classica con Carlo Blasis nel 1837 e in seguito divenne una delle sue cosiddette \"Pleiadi\". Nel 1839 all'et\u00e0 di nove anni fece il suo debutto sul palcoscenico al Teatro alla Scala. Il suo nome d'arte deriva dal cognome da nubile della madre e fu dettato dalla presenza di pi\u00f9 \"Maria Brambilla\" nella scuola di danza.\nNel 1843, a soli 13 anni, fu nominata \"prima ballerina assoluta\" del teatro. Nello stesso anno, fu la prima a ballare \"Giselle\" a Milano. Nel 1846 ball\u00f2 nel \"Pas de Quatre\" di Perrot alla Scala diretta da Filippo Taglioni.\nIn 1846, all'et\u00e0 di sedici anni, fu invitata dal Paris National Theatre per sostituire Carlotta Grisi. Il coreografo Joseph Mazilier stava per mettere in scena la nuova opera \"Betty\" con la Grisi ma la ballerina aveva gi\u00e0 firmato un contratto con il Roman Apollo Theater. La stampa parigina inizi\u00f2 a discutere la sorprendente tecnica e le pirouette della Fuoco prima ancora della sua prima performance alla Salle Le Peletier.\nImpression\u00f2 il pubblico pi\u00f9 per la sua solida tecnica classica che per la sua recitazione. Grazie al suo eccezionale lavoro sulle punte venne chiamata \"La Pointue\" a Parigi. Secondo Th\u00e9ophile Gautier \u00abi suoi piedi volavano sul pavimento come frecce d'acciaio\u00bb.\nFuoco fu solista al Paris Opera Ballet fino al 1850. Tra il 1847 e il 1848 si esib\u00ec a Londra. All'inizio degli anni cinquanta dell'Ottocento, fu ballerina principale del \"Teatro del Circo\" di Madrid. L\u00ec rivaleggi\u00f2 con Marie Guy-St\u00e9phan, favorita del Marchese di Salamanca. Quando la Fuoco divent\u00f2 la ballerina preferita del generale Narvaez, la rivalit\u00e0 scenica sfoci\u00f2 in scontro politico. I sostenitori del Marchese di Salamanca (e della Guy-St\u00e9phan) dimostravano la propria opinione indossando all'occhiello garofani bianchi, mentre i sostenitori del governo (e della Fuoco) portavano garofani rossi, con le donne che sfoggiavano un'acconciatura \"\u00e0 la Fuoco\".\nNel 1852 danzava al Teatro Argentina di Roma. Per la fine degli anni cinquanta si ritir\u00f2 dalle scene."}
{"id": "6331185", "revid": "599013", "url": "https://it.wikipedia.org/wiki?curid=6331185", "title": "Miscela di Armstrong", "text": "La miscela di Armstrong (nota anche come miscuglio o mistura di Armstrong) \u00e8 un potente esplosivo primario sensibile ad attrito, urti e calore, composto tipicamente da clorato di potassio, come agente ossidante, e fosforo rosso.\nStoria e descrizione.\nIl nome si ritiene derivi da sir William Armstrong, pioniere dell'industria degli armamenti inglese. \nIl suo utilizzo originario come fulminante o innesco nelle munizioni \u00e8 stato sostituito da altri esplosivi primari, pi\u00f9 sicuri ed efficaci. Il principio dell'innesco binario \u00e8 stata utilizzato anche nei primi fiammiferi a sfregamento, dove per sicurezza il fosforo rosso era presente nella striscia dove sfregare la capocchia del fiammifero con il clorato di potassio. Attualmente il suo utilizzo, in piccolissime quantit\u00e0, \u00e8 limitato a giochi pirotecnici, munizioni per armi giocattolo o simulatori di spari.\nIl potere detonante, velocit\u00e0 di propagazione dell'esplosione, dipende dal rapporto tra clorato di potassio e fosforo rosso e pu\u00f2 raggiungere valori pari ad un quarto del TNT.\nLo zolfo \u00e8 solitamente usato per sostituire una parte o tutto il fosforo per diminuire leggermente la forza esplosiva e ridurre i costi. Il carbonato di calcio pu\u00f2 essere presente in piccole quantit\u00e0. La mistura binaria e la sua preparazione sono molto pericolose e sono stati riportati molti incidenti anche mortali; le due componenti primarie non devono mai essere conservate in un unico contenitore."}
{"id": "6331212", "revid": "76963", "url": "https://it.wikipedia.org/wiki?curid=6331212", "title": "Carolina Kopelioff", "text": "Conosciuta per il ruolo di Nina Simonetti nella serie di Disney Channel \"Soy Luna\"\nBiografia.\nLa sua carriera artistica inizi\u00f2 all'et\u00e0 di 18 anni quando ottenne il ruolo di Nina Simonetti nella telenovela targata Disney Channel \"Soy Luna\" insieme a Karol Sevilla, Valentina Zenere, Agustin Bernasconi.\nDoppiatrici italiane.\nNelle versioni in italiano dei suoi film, Carolina Kopelioff \u00e8 stata doppiata da:"}
{"id": "6331219", "revid": "76963", "url": "https://it.wikipedia.org/wiki?curid=6331219", "title": "Barbara Freking", "text": "Biografia.\nNata a Chicago e cresciuta ad Atlanta, in Georgia, dove studi\u00f2, si trasfer\u00ec poi a New York per lavorare come modella. Nel 1947 le fu offerto di lavorare nel cinema e Barbara si stabil\u00ec a Hollywood. Debutt\u00f2 in \"Tutti conoscono Susanna\", una commedia con Eddie Cantor, dove fece una semplice apparizione, interpretando una modella. Fu ancora una modella sia nel film \"Appointment with Murder\" (1948), della serie dell'investigatore \"Il Falcone\", interpretato dal prestigiatore John Calvert, sia ne \"I marciapiedi di New York\" (1949), con Barbara Stanwyck e James Mason. In quell'anno partecip\u00f2 nell'isola del Cocco, in Costa Rica, a un documentario su un favoloso tesoro che vi sarebbe stato sepolto nel 1821 da un pirata inglese.\nFu poi una delle \"Petty girls\" nel musical The Petty Girl (in italiano, \"Ogni anno una ragazza\"), e ci fu ancora un'apparizione nei due noir con Jane Russell, \"Il suo tipo di donna\" (1951), con Robert Mitchum, e \"La citt\u00e0 del piacere\", con Victor Mature. Va ricordata anche la commedia \"La grande notte di Casanova\" (1954), con Bob Hope, per la presenza dell'ex-pugile Primo Carnera. Nel 1957 partecip\u00f2 con la consueta particina al suo ultimo film \"Il pilota razzo e la bella siberiana\" con John Wayne.\nContinu\u00f2 a lavorare a lungo a New York come modella e non si spos\u00f2 mai. Ebbe numerose relazioni, in particolare con il petroliere Howard Lee, che poi spos\u00f2 Hedy Lamarr e Gene Tierney, con lo stilista Oleg Cassini, con gli attori Hugh O'Brian e Dan Dailey, col mafioso John Sorrenti, con lo sportivo Jerry Herzfeld e, pare, anche con l'attrice Virginia Leith. Mor\u00ec nel 2008 a Greenwich, nel Connecticut."}
{"id": "6331220", "revid": "447535", "url": "https://it.wikipedia.org/wiki?curid=6331220", "title": "Capirossi", "text": ""}
{"id": "6331221", "revid": "38120", "url": "https://it.wikipedia.org/wiki?curid=6331221", "title": "Zancanaro", "text": ""}
{"id": "6331231", "revid": "1793900", "url": "https://it.wikipedia.org/wiki?curid=6331231", "title": "Autoritratto al cavalletto", "text": "Autoritratto al cavalletto \u00e8 un dipinto a olio su tela di Sofonisba Anguissola, databile 1556-1565 circa e conservato nel Castello di \u0141a\u0144cut. Non \u00e8 solamente un autoritratto, ma \u00e8 anche un quadro devozionale di Sofonisba Anguissola, della quale si conoscono altri autoritratti.\nDescrizione.\nNumerosi sono infatti gli autoritratti di Sofonisba Anguissola, tra cui \"Autoritratto alla spinetta\" (Napoli, Museo di Capodimonte) che sembra appartenere alla stessa epoca del quadro di cui qui si tratta, \"Autoritratto\" dipinto nel 1554, Vienna, Kunsthistorisches Museum e \"Autoritratto in miniatura\", Boston, Museum of Fine Arts. \nAltre volte Sofonisba Anguissola dipinse se stessa insieme a persone della sua famiglia. Nell'autoritratto di Vienna appare di qualche anno pi\u00f9 giovane e la sua pittura \u00e8 sicuramente pi\u00f9 immatura, meno sapiente \u00e8 la stesura del colore e c'\u00e8 qualche imprecisione nella rotondit\u00e0 del viso. Tiene in mano un libro aperto, in cui si legge questa frase: \"Sophonisba Angussola Virgo seipsam fecit 1554\".\nQuesto quadro si apparenta anche, per stile, con \"Autoritratto alla spinetta\" che si trova a Napoli. Non si conosce il dipinto che \u00e8 sul cavalletto e non si sa se sia mai stato realizzato. Vivezza dei colori, sulla tavolozza appoggiata sulla mensola del cavalletto. Colletto orlato di pizzo. Veste morella, con soprveste nera. \nSofonisba Anguissola entr\u00f2 in contatto con la scuola pittorica bergamasca, in particolare con le opere di Giovan Battista Moroni, detto \"Il Moretto\". Divenne allora pi\u00f9 attenta ai particolari. In questo dipinto la punta del suo pennello lambisce il braccio del Bambino; sulla tavolozza, appoggiata sopra la mensola del cavalletto, \u00e8 pronta una miscela di colori; il merletto inamidato del collarino e dei polsini risalta sulla severa veste color morello, con maniche arricciate alle spalle, perfettamente in sintonia con la moda del tempo; sull'abito la pittrice indossa un grembiule da lavoro nero; i suoi capelli sono spartiti da una riga centrale e poi raccolti in una treccia che le gira intorno al capo, come un diadema.\nDolcissimo e tenero \u00e8 l'abbraccio e il bacio della Madonna, il cui profilo ricorda quello delle sorelle di Sofonisba Anguissola.\nLa datazione giusta di questo \"Autoritratto al cavalletto\" potrebbe essere il 1565, anno della morte di sua sorella Lucia Anguissola, che fu anch'essa pittrice. Questo spiegherebbe anche l'idea di quadro devozionale, dedicato alla Madonna con Bambino. Non si conosce il dipinto che \u00e8 sul cavalletto e non si sa se sia stato poi realizzato.\nSofonisba Anguissola ha abitato per molti anni a Palermo e prima aveva vissuto in Spagna, come pittrice di corte e dama di compagnia della regina. Spos\u00f2 nel 1573 un nobile siciliano, Fabrizio Moncada, fratello del vicer\u00e9 di Sicilia, che mor\u00ec dopo cinque anni, in un naufragio nei pressi di Capri. Conobbe poi il nobile Orazio Lomellini e si rispos\u00f2."}
{"id": "6331262", "revid": "101768", "url": "https://it.wikipedia.org/wiki?curid=6331262", "title": "Boruto", "text": ""}
{"id": "6331274", "revid": "61051", "url": "https://it.wikipedia.org/wiki?curid=6331274", "title": "Sunderland Association Football Club Women", "text": ""}
{"id": "6331275", "revid": "1543377", "url": "https://it.wikipedia.org/wiki?curid=6331275", "title": "Magnetique", "text": "Magnetique \u00e8 il primo fumetto in realt\u00e0 virtuale al mondo. Nato da un'idea di Fabio Corrirossi, Head Developer presso Oniride, con il contributo per la parte illustrativa del disegnatore Emilio Pilliu.\nL'idea alla base del progetto \u00e8 declinare la narrazione tradizionale fumettistica all'interno delle possibilit\u00e0 offerte dal mondo della realt\u00e0 virtuale. Le tradizionali vignette su carta si trasformano cos\u00ec in spazi a 360\u00b0 gradi in cui guardarsi intorno (sopra, sotto, destra, sinistra) e dove l\u2019utente, grazie all\u2019utilizzo di un visore per la realt\u00e0 virtuale, \u00e8 totalmente immerso. \nStoria Editoriale.\nNel 2015 in occasione del \"Lucca Comics &amp; Games\", viene presentata la \"preview version\" di Magnetique (Primo Capitolo), fruibile per mezzo di un visore Cardboard in unione con un normale \"smartphone\" (Android ed iOS).\nIl 24 agosto del 2016 il primo capitolo del fumetto VR viene declinato su piattaforma Samsung GearVR. \nL'utilizzo di un \"device\" diverso permette un \"upgrade\" del fumetto sia dal punto di vista tecnologico che grafico: si inserisce l'audio spazializzato andando ad accrescere il senso di immersione dello spettatore nella scena fruita e viene introdotto l\u2019effetto stereoscopico, dando cos\u00ec profondit\u00e0 all\u2019immagine e superando la bidimensionalit\u00e0 del prodotto iniziale. In questa occasione compare anche la funzione multilingua (italiano, inglese e coreano) e la possibilit\u00e0 di fruire del doppiaggio.\nIl 15 dicembre 2016 esce il Secondo Capitolo per Samsung GearVR e la prima versione sullo \"store\" di Oculus Rift. Dal punto di vista tecnico, \"Magnetique\" presenta una nuova funzionalit\u00e0, ovvero l\u2019ingrandimento dei \"baloon\" nel momento della lettura. Tale funzione permette una fruizione dello scritto sempre nitida e chiara anche per gli utenti con problemi di vista.\nIl 25 gennaio 2017 i primi due capitoli di \"Magnetique\" vengono portati anche su piattaforma Google Daydream e il 20 marzo il fumetto risulta \"featured\" sulla \"homepage\" dello \"Store Daydream\". La pubblicazione sulla nuova piattaforma vede l\u2019inserimento della funzione \"spotlight-feature\" (gi\u00e0 applicata a \"Magnetique\" nel gennaio 2017, nella versione OculusRift) che permette all\u2019utente di rimanere fermo facendo girare intorno a s\u00e9 l\u2019immagine a 360\u00b0 gradi. \nTrama.\nVent\u2019anni dopo lo scoppio della guerra civile e la distruzione del bellissimo villaggio di Viola, un giovane marionettista approda sulla costa di Cyan, un piccolo e povero villaggio marittimo per raccontare una delle storie pi\u00f9 romantiche che i poveri abitanti abbiano mai sentito.\nCon il suo palco itinerante il giovane viaggia per tutti i villaggi della costa, seguito da sempre pi\u00f9 spettatori ansiosi di conoscere la fine del racconto che vede come protagonisti Christine, suo padre Redon e il loro giardiniere Gard.\nQuello che per\u00f2 nasconde il giovane \u00e8 una storia nella storia che ben presto verr\u00e0 alla luce e alle fiamme.\nCuriosit\u00e0.\nDa un punto di vista letterario, \"Magnetique\" \u00e8 costruito su un doppio piano di narrazione: da un lato vi \u00e8 il racconto principale del giovane marionettista Nero e del villaggio di Viola, mentre dall\u2019altro vi \u00e8 la storia che Nero porta di paese in paese, messa in scena con le sue marionette. Quest\u2019ultima narrazione vede come protagonisti Mr Redon, sua figlia Christine e il loro giardiniere Gard. La storia raccontata da Nero \u00e8 per\u00f2 intrinsecamente legata alla narrazione principale, l\u2019esito del racconto porta infatti a riconnettere tale narrato ai fatti illustrati all\u2019inizio del fumetto e riguardanti Nero e il villaggio di Viola.\nTecnicamente \u00e8 invece rilevante segnalare l\u2019utilizzo di un apposito \"plugin\" per la realizzazione grafica del disegno direttamente a 360\u00b0. Si tratta del plugin contenuto nel bundle 360\u00b0 Art sviluppato da Oniride e \"free to use\", che aggiunto a Photoshop aiuta gli utenti a disegnare a 360\u00b0 gradi.\nPer quanto concerne possibili influenze, va segnalato che il personaggio di Christine \u00e8 liberamente ispirato alla canzone di Billy Idol Eyes Without a Face, un singolo del maggio 1984, tratto come secondo estratto dall'album Rebel Yell del 1983, a sua volta connesso al film degli anni sessanta \"Occhi senza volto\" di Georges Franju.\nCollegamenti esterni.\nMagnetique, Ufficial Page.\nRepubblica.it - View, ecco \"Magnetique\": primo fumetto in realt\u00e0 virtuale\nBadComics -Recensione Magnetique\nIlSole24Ore - Startup, ecco Magnetique. Il primo fumetto vr al mondo \u00e8 sostenibile e made in Italy\nUploadvr - Magnetique Is The World\u2019s First VR Comic With 3D, 360-Degree Panels\nIsola Illyon - Magnetique: il fumetto in realt\u00e0 virtuale\nVentureBeat - Magnetique is VR\u2019s first 3D, 360-degree comic book\nVR Focus - Go On A VR Comic Book Adventure With Magnetique For Gear VR\nLo spazio Bianco - Magnetique, il primo fumetto in realt\u00e0 virtuale"}
{"id": "6331277", "revid": "6923", "url": "https://it.wikipedia.org/wiki?curid=6331277", "title": "Kawasaki Gpz 750 Turbo", "text": ""}
{"id": "6331288", "revid": "120143654", "url": "https://it.wikipedia.org/wiki?curid=6331288", "title": "Vittorio Chesi", "text": "Biografia.\nSi laure\u00f2 in economia e commercio all'Universit\u00e0 di Bologna nel 1940. Nella citt\u00e0 felsinea dal maggio 1942 fu condirettore dell\"'Architrave\", mensile del GUF bolognese, giornale oggetto di sequestro per le sue posizioni critiche verso il regime fascista. Infine insieme al direttore Pio Marsili, fu destituito e condannato al confino.\nAll'indomani della fine della seconda guerra mondiale, dal 6 maggio 1945, Chesi fu nominato direttore del quotidiano \"Mantova Libera\". Il giornale cess\u00f2 la pubblicazione il 19 luglio 1946 seguendo i tempi d'esistenza del suo \"editore provvisorio\", il Comitato di Liberazione Nazionale (CLN). Il 21 luglio riprese l'attivit\u00e0 la \"Gazzetta di Mantova\" con lo stesso Vittorio Chesi direttore.\nLa sua carriera di direttore prosegu\u00ec dall'ottobre 1947 al marzo 1950 alla \"Sicilia del popolo\" di Palermo e successivamente dirigendo per quattro anni la sede milanese de \"Il Popolo\", il giornale della Democrazia Cristiana, partito a cui aderiva Vittorio Chesi.\nDal novembre 1954 cominci\u00f2 la sua attivit\u00e0 in radio inizialmente come corrispondente da Londra. Dal 1961, tornato a Roma, fu vice-direttore del \"Giornale Radio Rai unificato\", divenendone direttore per dieci anni a partire dal 21 dicembre 1965."}
{"id": "6331290", "revid": "305248", "url": "https://it.wikipedia.org/wiki?curid=6331290", "title": "7 e mezzo", "text": ""}
{"id": "6331297", "revid": "974381", "url": "https://it.wikipedia.org/wiki?curid=6331297", "title": "The Next Right Moment", "text": "The Next Right Moment \u00e8 il secondo singolo del musicista statunitense Ric Ocasek, tratto dall'album \"Troublizing\" del 1997.\nTracce.\nTesti e musiche di Ric Ocasek.\nVideo.\nIl video musicale del brano, a colori e in bianco e nero, mostra Ric seduto su una sedia da regista che appare in varie situazioni, spesso vicino ai componenti della band che ha inciso l'album intenti a suonare la loro parte. A comparire pi\u00f9 spesso sono l'ex collega dei The Cars, il tastierista Greg Hawkes e la bassista Melissa Auf der Maur.\nFormazione.\nHanno partecipato alle registrazioni:"}
{"id": "6331299", "revid": "729019", "url": "https://it.wikipedia.org/wiki?curid=6331299", "title": "Buddy Roberts", "text": "Principalmente attivo in incontri di coppia, \u00e8 noto per essere stato membro dei Hollywood Blonds negli anni settanta e dei Fabulous Freebirds negli anni ottanta. Nel 2015 \u00e8 entrato a far parte della Professional Wrestling Hall of Fame, mentre l'anno seguente \u00e8 stato incluso nella WWE Hall of Fame.\nBiografia.\nDale Hey nacque ad Oklahoma City il 16 maggio 1947. In giovane et\u00e0 si trasfer\u00ec a Vancouver, nel Canada.\nCarriera.\nGli inizi (1965\u20131970).\nAgli inizi di carriera Hey fu allenato da Ivan Koloff. Comp\u00ec il proprio debutto nel 1965 con il ring name di \"Dale Valentine\", presentato come il fratello minore di Johnny Valentine.\nVerso la fine degli anni sessanta lavor\u00f2 per la American Wrestling Association.\nGli Hollywood Blonds (1970\u20131977).\nNel 1970 fu portato alla promozione NWA Tri-State dal booker Bill Watts. Quest'ultimo aveva l'intenzione di creare un nuovo tag team che includesse Jack Donovan e il veterano Jerry Brown. Tuttavia, Donovan lasci\u00f2 la promozione a seguito di dissidi con Watts ed Hey fu cos\u00ec scelto come suo sostituto. Con il nuovo ring name di \"Buddy Roberts\", Hey inizi\u00f2 quindi a fare coppia con Brown in un duo che divenne noto come The Hollywood Blonds. Nel 1972 Oliver Humperdink inizi\u00f2 a ricorprire le vesti di manager della coppia.\nNel corso degli anni settanta gli Hollywood Blonds furono in grado di conquistare numerosi titoli di coppia regionali in giro per gli Stati Uniti.\nI Fabulous Freebirds (1979\u20131988).\nDopo lo scioglimento dei Blonds avvenuto nel 1977, Buddy Roberts si un\u00ec a Michael Hayes e Terry Gordy per formare i Fabulous Freebirds. Anche in quest'occasione si rivelarono fondamentali le scelte di Bill Watts; per diversi anni Hayes e Gordy avevano gi\u00e0 fatto coppia in numerose promozioni in giro per gli Stati Uniti ma Watts rimaneva insoddisfatto delle prestazioni sul ring di Hayes e della sua capacit\u00e0 di attrarre l'interesse del pubblico. Il piano originale di Watts era quello di avere un tag team formato da Gordy e Roberts, con Hayes come loro manager, ma alla fine egli scelse di far nascere una stable. Ad eccezione di un breve periodo nel 1980 alla Mid-South Wrestling, Roberts si un\u00ec a tempo pieno ai due compagni solamente a partire dai tempi della World Class Championship Wrestling.\nPi\u00f9 tardi ci fu un'evoluzione del personaggio di Hey, ora chiamato Buddy \"Jack\" Roberts per la sua passione nel sorseggiare il whiskey Jack Daniel's.\nWorld Class Championship Wrestling/World Wrestling Federation.\nDopo aver conquistato numerosi titoli regionali, i Fabulous Freebirds approdarono alla World Class Championship Wrestling nel 1982 iniziando sin da subito una faida con la famiglia Von Erich. Per tutto il 1986 si scontrarono infatti con i vari David Von Erich, Kerry Von Erich, Mike Von Erich e Kevin Von Erich, dando vita ad incontri assai seguiti dagli appassionati. Inoltre, Roberts ebbe a lungo degli screzi con Chris Adams, noto alleato dei Von Erich, rimanendo impegnato in una faida che sarebbe durata oltre cinque anni.\nIl periodo da singolo pi\u00f9 giovevole per Roberts arriv\u00f2 nel 1983, in un angle che vide la creazione del \"Freebird Hair Removal Cream\". Ci\u00f2 culmin\u00f2 in un hair match tra Roberts e Iceman Parsons il 17 giugno di quell'anno. Inizialmente Roberts parve aver vinto la sfida, ma la decisione fu annullata e l'incontro ricominci\u00f2. Alla fine ne usc\u00ec sconfitto dopo che la sua testa fu riempita della crema depilatoria inventata dagli stessi Freebirds. Nel periodo successivo indoss\u00f2 una parrucca, tenuta ferma da un casco di pugilato.\nNel 1984 Roberts e i Freebirds militarono per un breve periodo nella World Wrestling Federation, dove furono spesso impegnati in incontri di coppia a sei uomini. Qui ebbero come manager David Wolff. Il gruppo abbandon\u00f2 la federazione dopo che i booker della WWF ribadirono delle intenzioni di voler sciogliere i Freebirds. Nel 1985, all'evento SuperClash della American Wrestling Association (AWA), Roberts aiut\u00f2 i compagni di squadra a sconfiggere i Road Warriors per i titoli di coppia AWA, ma il verdetto fu successivamente annullato.\nUniversal Wrestling Federation.\nAgli inizi del 1986 i Freebirds approdarono alla Universal Wrestling Federation di Bill Watts, dove a fine anno Roberts conquist\u00f2 il titolo Television. Perse la cintura contro Savannah Jack poco pi\u00f9 di una settimana dopo.\nRitorno alla World Class Championship Wrestling.\nNel 1987 i Freebirds si sciolsero e riformarono nuovamente. Roberts e Gordy attaccarono a tradimento Hayes e si allearono con Iceman Parsons, iniziando una faida contro il vecchio compagno di squadra e i Von Erich. A sua volta Gordy abbandon\u00f2 Roberts e si un\u00ec al gruppo di Hayes. I contrasti ebbero fine al termine del 1988 quando Hayes e Gordy firmarono per la Jim Crockett Promotions, mentre Roberts ricopr\u00ec le vesti del Samoan Swat Team prima di ritirarsi dal mondo del wrestling.\nL'ultima parte di carriera.\nIl 5 settembre 1990 fece un'apparizione speciale nella World Championship Wrestling (WCW) quando accompagn\u00f2 Hayes e Jimmy Garvin in una sfida contro Steve Armstrong e Tracy Smothers. Torn\u00f2 a combattere per un evento speciale della Global Wrestling Federation il 2 aprile 1993, a fianco di Hayes in una sconfitta contro Kevin Von Erich e Chris Adams.\nSuccessivamente gli fu riscontrato un tumore alla gola, che fu possibile asportare, che lui attribu\u00ec al suo lungo passato da fumatore.\nMorte.\nMalato da tempo, \u00e8 morto il 26 novembre 2012 all'et\u00e0 di 65 per via di una polmonite.\nIl 2 aprile 2016 \u00e8 stato incluso postumamente nella WWE Hall of Fame come membro dei Fabulous Freebirds, presentato dal figlio Buddy \"Jack\" Roberts Jr.."}
{"id": "6331301", "revid": "348618", "url": "https://it.wikipedia.org/wiki?curid=6331301", "title": "Dale Hay", "text": ""}
{"id": "6331305", "revid": "122246", "url": "https://it.wikipedia.org/wiki?curid=6331305", "title": "Promoball Volleyball Flero 2016-2017", "text": "Questa voce raccoglie le informazioni riguardanti il Promoball Volleyball Flero nelle competizioni ufficiali della stagione 2016-2017.\nStagione.\nLa stagione 2016-17 \u00e8 per il Promoball Volleyball Flero, sponsorizzato da Metalleghe, oltre a portare nella denominazione la citt\u00e0 di Montichiari, sede delle partite casalinghe, la terza consecutiva in Serie A1; confermato l'allenatore Leonardo Barbieri mentre la rosa \u00e8 quasi del tutto modificata con le uniche conferme di Simona Gioli, Ludovica Dalia e Giuditta Lualdi: tra i nuovi arrivi quelli di Jole Ruzzini, Sanja Malagurski, Flore Gravesteijn, Jelena Nikoli\u0107, Bianka Bu\u0161a e Zuzanna Efimienko, mentre tra le cessioni quelle di Cristina Barcellini, Maren Brinker, Luna Carocci, Gilda Lombardo, Dominika Sobolska e Berenika Tomsia.\nIl campionato si apre con quattro sconfitte consecutive: la prima vittoria arriva alla quinta giornata, in trasferta, ai danni del River Volley; seguono quindi altre quattro gare perse e un nuovo successo questa volta contro l'Azzurra Volley San Casciano per chiudere poi il girone di andata con lo stop contro il Volleyball Casalmaggiore e l'undicesimo posto in classifica, non utile per guadagnare l'accesso alla Coppa Italia. Nelle prime sei giornata del girone di ritorno, il club di Flero vince solo alla quattordicesima giornata vince solamente contro la Futura Volley Busto Arsizio, poi nelle ultime cinque giornate, si aggiudica tutte le partite disputate in casa e perde quelle giocate in trasferta: conferma quindi l'undicesimo posto in classifica al termine della \"regular season\", retrocedendo in Serie A2.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "6331306", "revid": "729019", "url": "https://it.wikipedia.org/wiki?curid=6331306", "title": "Sindrome di Fr\u00f6hlich", "text": "La sindrome di Froelich o distrofia adiposo-genitale \u00e8 una condizione che pu\u00f2 essere causata da ipogonadismo terziario proveniente da livelli diminuiti di GnRH. Bassi livelli di GnRH sono stati associati a difetti dei centri nutrizionali dell'ipotalamo, e comportano un aumento del consumo di cibo e dell'apporto calorico.\nLa patologia \u00e8 caratterizzata da:\nSi trova solitamente associata a tumori dell'ipotalamo che causano aumentato appetito e deprimono la secrezione di gonadotropina. Sembra che sia maggiormente una patologia che colpisce il sesso maschile.\nMolti bambini in sovrappeso possono sembrare affetti dalla patologia a causa del concorso di obesit\u00e0 e sviluppo sessuale ritardato; questi bambini non hanno disturbi endocrini, tuttavia, e maturano normalmente dopo un ritardo della pubert\u00e0.\nTra gli adolescenti affetti da questa sindrome vi \u00e8 una prevalenza di epifisiolisi maggiore rispetto a quella riscontrata nella popolazione generale; per epifisiolisi si intende lo scivolamento dell'epifisi prossimale del femore in basso ed in dietro con conseguente coxa vara e possibile artrosi precoce.\nSinonimi.\nLa patologia ha diversi altri nomi:"}
{"id": "6331323", "revid": "1409041", "url": "https://it.wikipedia.org/wiki?curid=6331323", "title": "Societ\u00e0 Sportiva Formia 1990-1991", "text": "Questa voce raccoglie le informazioni riguardanti la Societ\u00e0 Sportiva Formia nelle competizioni ufficiali della stagione 1990-1991."}
{"id": "6331335", "revid": "1005847", "url": "https://it.wikipedia.org/wiki?curid=6331335", "title": "Elezioni parlamentari in Marocco del 1963", "text": "Le elezioni parlamentari in Marocco del 1963 si sono tenute il 17 maggio. Esse hanno visto la vittoria, con il 34,8 % dei voti e 69 seggi, del Fronte per la Difesa delle Istituzioni Costituzionali."}
{"id": "6331339", "revid": "1543377", "url": "https://it.wikipedia.org/wiki?curid=6331339", "title": "Aleksandr Nikolaevi\u010d Poskr\u00ebby\u0161ev", "text": "Biografia.\nMembro del Partito bolscevico dal marzo 1917, oper\u00f2 dal 1919 come funzionario nelle strutture sovietiche e partitiche. Fu dal 1924 al 1929 assistente di Stalin, dal 1929 al 1934 prima vice e poi direttore del Dipartimento segreto del Comitato Centrale, e dal 1934 al 1952 direttore del Dipartimento speciale. Tra il 1935 e il 1952 diresse anche la Cancelleria del Segretario generale, ruolo da cui fu rimosso alla fine del 1952 per non aver adeguatamente vigilato contro il cosiddetto complotto dei medici. Tra il 1952 e il 1953 fu segretario del Presidium del Comitato centrale e dell'Ufficio del Presidium.\nFu candidato membro del Comitato Centrale dal 1934 al 1939 e membro effettivo dal 1939 al 1954. Fu inoltre insignito del grado di tenente generale."}
{"id": "6331340", "revid": "271907", "url": "https://it.wikipedia.org/wiki?curid=6331340", "title": "Aleksandr Poskr\u00ebby\u0161ev", "text": ""}
{"id": "6331347", "revid": "181699", "url": "https://it.wikipedia.org/wiki?curid=6331347", "title": "Coppa del Mondo di ginnastica ritmica 2017", "text": "La Coppa del Mondo di ginnastica ritmica 2017 comprende quattro eventi \"World Cup\" e cinque eventi \"World Challenge Cup\" e si svolger\u00e0 tra l'Europa e l'Asia.\nI punti delle quattro migliori prestazioni negli eventi di World Cup ottenuti da ogni partecipante vengono raccolti e sommati. In base al totale verranno quindi premiate per ogni categoria le atlete che avranno ottenuto pi\u00f9 punti, durante la tappa finale di Kazan', in Russia."}
{"id": "6331349", "revid": "1386188", "url": "https://it.wikipedia.org/wiki?curid=6331349", "title": "Sindrome di Froelich", "text": ""}
{"id": "6331351", "revid": "183694", "url": "https://it.wikipedia.org/wiki?curid=6331351", "title": "Alfred Fr\u00f6hlich", "text": "Biografia.\nNel 1895 si laure\u00f2 all'Universit\u00e0 di Vienna e divenne assistente di Carl Nothnagel (1841\u20131905). Nel 1905 divenne membro del dipartimento di farmacologia di quella universit\u00e0 e dal 1919 al 1939 fu professore di farmacologia e tossicologia. Dopo l'invasione nazista dell'Austria, Fr\u00f6hlich emigr\u00f2 negli Stati Uniti d'America, dove si impieg\u00f2 al \"May Institute of Medical Research of the Jewish Hospital\" di Cincinnati. Qui continu\u00f2 le sue ricerche sul sistema nervoso centrale.\nViene ricordato per i suoi studi sugli effetti della ghiandola pituitaria sul sistema nervoso autonomo. Con Otto Loewi (1873\u20131961), realizz\u00f2 una ricerca farmacologica sulla cocaina. Fu amico di Harvey Cushing, che incontr\u00f2 nel 1901 quando collaborava con Charles Scott Sherrington a Liverpool. Oltre che nel suo laboratorio, lavor\u00f2 anche nei laboratori marini di Napoli, Helgoland e Woods Hole nel corso della sua attivit\u00e0 professionale.\nMor\u00ec nel 1953 a Cincinnati.\nSindrome di Fr\u00f6hlich.\nNel 1901 realizz\u00f2 una completa descrizione della \"distrofia adiposo-genitale\", sulla quale realizz\u00f2 la pubblicazione \"Ein Fall von Tumor der Hypophysis cerebri ohne Akromegalie\". Questa malattia \u00e8 caratterizzata da obesit\u00e0 di tipo femminile abbinata a maturazione sessuale ritardata, ed \u00e8 causata da tumori dell'ipofisi. In onore della sua scoperta, questa patologia divenne nota come \"sindrome di Fr\u00f6hlich\". Viene talvolta indicata come \"sindrome di Babinski-Fr\u00f6hlich\", denominata in collaborazione con Joseph Babinski, che diede una descrizione autonoma della malattia un anno prima, nel 1900."}
{"id": "6331363", "revid": "1711941", "url": "https://it.wikipedia.org/wiki?curid=6331363", "title": "Fronte per la Difesa delle Istituzioni Costituzionali", "text": "Il Front for the Defence of Constitutional Institutions (in arabo: \u0627\u0644\u0627\u062a\u062d\u0627\u062f \u0627\u0644\u062f\u0633\u062a\u0648\u0631\u064a; in francese: \"Front pour la d\u00e9fense des institutions constitutionnelles\") \u00e8 stato un partito politico marocchino. \u00c8 stato fondato il 21 marzo 1963 da Ahmed Reda Guedira, amico e consigliere del re Hassan II.\nIl partito accolse gli interessi della nascente classe imprenditoriale berbera con sede a Casablanca, desiderosa di espandersi nel mondo della politica, allora monopolizzato dall'antica borghesia elitaria di F\u00e8s legata al partito dell'Istiqlal."}
{"id": "6331364", "revid": "287204", "url": "https://it.wikipedia.org/wiki?curid=6331364", "title": "Giovanni Massenzio", "text": " \nBiografia.\nGiovanno Massenzio comparve nella storia a Costantinopoli nel 519 e nel 520. I monaci sciti adottarono la formula: \u00abUno nella Trinit\u00e0 soffr\u00ec nella carne.\u00bb per escludere nestorianesimo e monofisismo e cercarono di far condannare le opere di Fausto di Riez come contaminate di pelagianesimo. Su entrambi questi punti essi incontrarono opposizioni. Giovanni Massenzio si appell\u00f2 al legato pontificio quindi a Costantinopoli.\nQuando non si riusc\u00ec ad avere una decisione favorevole, alcuni monaci (escluso comunque Massenzio) si rivolsero a Roma per sottoporre il caso a papa Ormisda. Poich\u00e9 quest'ultimo tardava a decidere, essi si rivolsero ad alcuni vescovi africani esiliati in Sardegna e san Fulgenzio, rispondendo a nome di questi prelati, spos\u00f2 la loro causa. All'inizio di agosto del 520, i monaci lasciarono Roma.\nIl 13 agosto 520, papa Ormisda invi\u00f2 una lettera a un vescovo africano, Possessore, quindi a Costantinopoli, nella quale condannava fermamente la condotta dei monaci sciti, dichiarando anche che gli scritti di Fausto non sarebbero stati accettati tra le opere autorevoli dei Padri della Chiesa e che la vera dottrina sulla Grazia era contenuta nelle opere di sant'Agostino. Massenzio attacc\u00f2 questa lettera con il linguaggio pi\u00f9 duro definendolo un documento scritto da eretici e posto in circolazione con il nome del papa Questa \u00e8 l'ultima traccia lasciata dai monaci sciti e dal loro \"leader\" nella storia.\nL'identificazione di Giovanni Massenzio con il prete Giovanni al quale Fulgenzio indirizz\u00f2 la sua \"De veritate praedestinationis etc\" e con il prete e archimandrita Giovanni al quale i vescovi africani inviarono la loro \"Epistula synodica\", rimane un assunto che non poggia su alcuna base storica.\nOpere.\nMassenzio fu anche autore di:\nLa \"Professio de Christo\", edita come opera a parte, \u00e8 in realt\u00e0 una parte dell\"Epistola ad legatos sedis apostolicae\".\nLe sue opere, scritte originariamente in latino, si sono conservate in condizioni piuttosto insoddisfacenti. Esse furono stampate per la prima volta da Giovanni Cocleo. "}
{"id": "6331395", "revid": "378498", "url": "https://it.wikipedia.org/wiki?curid=6331395", "title": "Saffi di Perlis", "text": "Biografia.\nSaffi di Perlis nacque nel Kedah il 10 settembre 1862 ed era figlio di Tuan Syed Alawi ibni al-Marhum Tuan Syed Ahmad Jamal ul-Lail e di sua moglie Wan Fatima binti Dato' Wan Ismail. Venne educato presso il Corpo reale dei paggi di Bangkok e presso il St Xavier's Institution di Penang. Il re del Siam gli concesse il titolo di Kun Phra' Mo immediatamente dopo la sua nomina a erede presuntivo con il titolo di Phra' Sundara.\nAscese al trono alla morte del nonno il 17 febbraio 1897. Il re del Siam, all'epoca protettore del Perlis, lo invest\u00ec ufficialmente al Grande Palazzo Reale di Bangkok il 13 maggio successivo. Il suo regno fu breve ma notevole per gli sforzi compiuti nel migliorare le prospettive economiche dello Stato, grazie alla costruzione di strade, l'istituzione di un regolare servizio di barche a Penang, l'istituzione di sistemi igienico-sanitari, la costruzione di scuole, la promozione dell'agricoltura e della produzione di gomma e all'attrazione di investitori. Grazie a queste iniziative aumentarono sia la popolazione che le entrate statali. \nSi spos\u00f2 cinque volte ed ebbe dieci figli, quattro maschi e sei femmine.\nMor\u00ec dopo un'operazione per rimuovere un ascesso al fegato, all'Istana di-Raja di Arau il 30 dicembre 1904 e fu sepolto nel mausoleo reale della citt\u00e0."}
{"id": "6331396", "revid": "1924342", "url": "https://it.wikipedia.org/wiki?curid=6331396", "title": "No More Sad Songs", "text": "No More Sad Song \u00e8 un singolo del girl group britannico Little Mix, pubblicato il 3 marzo 2017 come terzo estratto dal quarto album in studio \"Glory Days\" in una versione cantata in collaborazione del rapper Machine Gun Kelly.\nPubblicazione.\nUna versione remixata della canzone, in collaborazione con il rapper Machine Gun Kelly, \u00e8 stata annunciata come il terzo singolo estratto da \"Glory Days\" il 1 marzo 2017 ed \u00e8 stata rilasciata il 3 marzo 2017.\nAccoglienza.\nLo scrittore di \"Digital Spy\" Lewis Corner ha dichiarato: \"Ora che la rottura \u00e8 passata in modo perfetto, le ragazze stanno cercando di rimetterle alle spalle godendosi nuovamente le loro vite. L\u2019unica richiesta? Basta canzoni tristi, ovviamente. \"Sto ancora provando a mettere questo dietro di me / voglio ancora sapere chi ti sta portando a casa\", Perrie canta nella sua strofa, prima che irrompe un vivace ritornello con toni elettronici che \u00e8 davvero travolgente: \u00e8 una svolta meravigliosamente provocatoria su un banger da club, e la voce di Perrie alla fine \u00e8 un grande momento.\""}
{"id": "6331404", "revid": "1371684", "url": "https://it.wikipedia.org/wiki?curid=6331404", "title": "Campionati mondiali di bob 1986", "text": "I Campionati mondiali di bob 1986, trentanovesima edizione della manifestazione organizzata dalla Federazione Internazionale di Bob e Skeleton, si sono disputati dal 22 febbraio al 2 marzo 1986 a Sch\u00f6nau am K\u00f6nigssee, nell'allora Germania Ovest, sulla pista omonima, sulla quale si svolse la rassegna iridata del 1979. La localit\u00e0 bavarese ha ospitato quindi le competizioni iridate per la seconda volta nel bob a due e nel bob a quattro uomini.\nL'edizione ha visto prevalere la Svizzera che si aggiudic\u00f2 una medaglia d'oro, una d'argento e una di bronzo sulle sei disponibili in totale, sopravanzando di misura la Germania Est, vincitrice di un oro e di un bronzo; al terzo posto l'Austria con un argento. I titoli sono stati infatti conquistati nel bob a due uomini dai tedeschi orientali Wolfgang Hoppe e Dietmar Schauerhammer e nel bob a quattro dagli elvetici Erich Sch\u00e4rer, Kurt Meier, Erwin Fassbind e Andr\u00e9 Kisser.\nRisultati.\nBob a due uomini.\nLa gara si \u00e8 disputata il 22 e il 23 febbraio 1986 nell'arco di quattro \"manches\". Campioni mondiali in carica erano i tedeschi orientali Wolfgang Hoppe e Dietmar Schauerhammer, i quali hanno riconfermato il titolo anche in questa edizione, davanti agli svizzeri Ralph Pichler e Celeste Poltera, con Pichler gi\u00e0 medaglia d'oro nell'edizione disputatasi nel 1983 a Lake Placid (allora in coppia con Urs Leuthold). La medaglia di bronzo \u00e8 andata invece agli altri tedeschi orientali Detlef Richter e Steffen Grummt, entrambi gi\u00e0 argento nella precedente edizione di Cervinia 1985.\nBob a quattro.\nLa gara si \u00e8 disputata il 1\u00ba e il 2 marzo 1986 nell'arco di quattro \"manches\". Campione mondiale in carica era il quartetto tedesco orientale composto da Bernhard Lehmann, Matthias Tr\u00fcbner, Ingo Voge e Steffen Grummt, giunti ottavi in questa edizione ma con Bogdan Musiol al posto di Grummt. Il titolo \u00e8 stato pertanto vinto dall'equipaggio svizzero composto da Erich Sch\u00e4rer, Kurt Meier, Erwin Fassbind e Andr\u00e9 Kisser, con Sch\u00e4rer al suo secondo alloro iridato dopo quello conquistato undici anni prima a Cervinia 1975; al secondo posto s \u00e8 piazzata la formazione austriaca costituita da Peter Kienast, Franz Siegl, Gerhard Redl e Christian Mark, tutti alla loro prima medaglia mondiale di specialit\u00e0, mentre al terzo posto \u00e8 giunta l'altra compagine elvetica formata da Ralph Pichler, Heinrich Ott, Edgar Dietsche e Celeste Poltera, anch'essi per la prima volta su un podio iridato."}
{"id": "6331405", "revid": "1913414", "url": "https://it.wikipedia.org/wiki?curid=6331405", "title": "Trattato sui Cieli Aperti", "text": "Il trattato sui Cieli Aperti o Open Skies, \u00e8 un trattato internazionale che ha l'obiettivo di promuovere la trasparenza sulle attivit\u00e0 militari condotte dai paesi membri secondo il concetto dell'osservazione aerea reciproca. Esso \u00e8 ispirato agli impegni assunti dagli Stati parte nella Conferenza sulla Sicurezza e la Cooperazione in Europa (successivamente Organizzazione per la sicurezza e la cooperazione in Europa), costituisce assieme al Trattato sulle forze armate convenzionali in Europa e al Documento di Vienna uno dei pilastri del controllo armamenti convenzionali e consente l\u2019effettuazione reciproca di missioni di ricognizione aerea sui territori degli Stati parte. \nFirmato nel 1992, \u00e8 entrato in vigore nel 2002, e conta attualmente 32 paesi membri. Otto nazioni hanno aderito al trattato dal momento sin dell'entrata in vigore: Finlandia, Svezia, Lettonia, Bosnia-Erzegovina, Croazia, Slovenia, Estonia e Lituania.\nIl trattato \u00e8 di durata illimitata e aperto all'adesione di altre nazioni. Comprende 19 articoli e 12 allegati ed \u00e8 formulato negli originali in francese, in inglese, in italiano, in russo, in spagnolo e in tedesco, tutti egualmente autentici. \nIl Canada e l'Ungheria sono i depositari del trattato in riconoscimento del loro speciale contributo allo sviluppo del trattato. I paesi depositari mantengono i documenti del trattato e forniscono supporto amministrativo.\nMembri.\nIl \"Trattato sui Cieli Aperti\" \u00e8 stato sottoscritto da 35 Paesi: Bielorussia, Belgio, Bosnia-Erzegovina, Bulgaria, Canada, Croazia, Repubblica Ceca, Danimarca, Estonia, Finlandia, Francia, Georgia, Germania, Grecia, Ungheria, Islanda, Italia, Kirghizistan, Lettonia, Lituania, Lussemburgo, Paesi Bassi, Norvegia, Polonia, Portogallo, Romania, Russia, Slovacchia, Slovenia, Spagna, Svezia, Turchia, Ucraina, Regno Unito e Stati Uniti d'America. Di questi, solo il Kirghizistan non ha effettuato la ratifica. \nL'Italia ha ratificato il documento con Legge n. 583 del 4 ottobre 1994.\nIl 21 maggio 2020 il presidente degli Stati Uniti d'America Donald Trump ha annunciato il ritiro del suo Paese dal trattato, in ragione delle sistematiche violazioni dell'accordo da parte della Russia.\nIl 2 giugno 2021, la Russia si \u00e8 ritirata dal trattato. Il presidente russo Vladimir Putin ha firmato la legge per ritirare ufficialmente la Russia dall'accordo sui cieli aperti (Open Skies). Il ritiro \u00e8 divenuto efficace il 18 dicembre 2021.\nCommissione consultiva sui cieli aperti.\nLa Commissione Consultiva Cieli Aperti (OSCC) \u00e8 l'organo collegiale degli Stati parte che sovrintende il funzionamento del trattato. Si riunisce con cadenza mensile presso la sede dell'Organizzazione per la sicurezza e la cooperazione in Europa a Vienna della quale costituisce organo connesso. La Commissione, oltre a facilitare l'applicazione delle norme concordate, adotta decisioni e raccomandazioni per consenso (in assenza di obiezioni di tutti gli Stati parte) e propone modifiche al documento al fine di migliorarne l'efficacia. In particolare, esamina le questioni relative al rispetto del Trattato, favorisce la risoluzione di ambiguit\u00e0 e differenze interpretative, esamina e decide sulle domande di adesione, e rivede annualmente la distribuzione delle quote di volo. \nPer il suo funzionamento dispone di diversi gruppi di lavoro informali di esperti che si occupano di questioni tecniche relative a sensori, formati di notifica, certificazione degli aeromobili e regole e procedure. \nAttivit\u00e0 di osservazione.\nPer le attivit\u00e0 di osservazione aerea possono essere utilizzati uno o pi\u00f9 tipi o modelli di velivoli immatricolati dalle competenti autorit\u00e0 di uno Stato Parte che siano con equipaggio (in grado di ospitare durante il volo di osservazione anche personale di controllo dello Stato parte osservato), disarmati (non equipaggiati per il trasporto e l'impiego di armi) ad ala fissa ed esplicitamente designati per effettuare voli d'osservazione, al termine di un complesso processo di certificazione a cui intervengono tutti gli Stati parte (artt. II e V).\nI velivoli d'osservazione possono essere dotati di:\nTutti i sensori sono muniti di coperture (amovibili o azionabili soltanto dall'esterno) per le aperture o di altri dispositivi che ne precludano l'impiego\nin tutte le circostanze diverse dal volo di osservazione, cio\u00e8 in assenza a bordo del personale di controllo dello Stato parte osservato (art. IV).\nI dati raccolti mediante sensori durante i voli d'osservazione devono restare a bordo del velivolo d'osservazione fino al completamento del volo d'osservazione e ne \u00e8 vietata la trasmissione all'esterno durante il volo. Ciascuno Stato Parte, previa richiesta con notifica anche allo Stato parte osservato, ha il diritto di richiedere e ricevere dalla Parte osservante copie dei dati raccolti mediante sensori durante un volo d'osservazione. E' esclusa la possibilit\u00e0 di cessione dei dati a Stati terzi non parte del Trattato (art. IX).\nI voli di osservazione hanno priorit\u00e0 su qualunque traffico, eccetto voli in emergenza, ricerca e soccorso o di sicurezza. Sono condotti secondo le altitudini designate indipendentemente dalle condizioni e regole del volo. Sono infatti autorizzati a sorvolare anche aree proibite, regolamentate, pericolose e aree in prossimit\u00e0 di aeroporti ad alta densit\u00e0 di traffico. Gli enti di controllo del traffico aereo non possono indicare modifiche di quota o rotta se non per cause di forza maggiore, o su richiesta del pilota."}
{"id": "6331415", "revid": "124123", "url": "https://it.wikipedia.org/wiki?curid=6331415", "title": "Sosia Galla", "text": "Origini familiari.\nNon si ha nessuna notizia certa sulla famiglia di Sosia Galla: era probabilmente figlia di Gaio Sosio, console nel 32 a.C., di cui si conosce con certezza un'altra figlia, Sosia, moglie di Sesto Nonio Quintiliano, console nell'8. Il \"cognomen\" Galla \u00e8 per\u00f2 estraneo alla famiglia e quindi \u00e8 probabilmente derivato da imprese del padre in Gallia.\nBiografia.\nSosia Galla era la moglie di Gaio Silio, console nel 13 e militare sotto Germanico Giulio Cesare, e amica della moglie di Germanico, Agrippina maggiore. Nel 24 lei e il marito vennero accusati dal console Lucio Visellio Varrone, nemico di Silio, di \"maiestas\" a causa dei loro rapporti con Agrippina, che era entrata in pieno contrasto con l'imperatore Tiberio. Silio si uccise prima della sentenza, mentre Sosia venne condannata all'esilio per giudizio di Gaio Asinio Gallo."}
{"id": "6331418", "revid": "1354930", "url": "https://it.wikipedia.org/wiki?curid=6331418", "title": "Giro del Piemonte 1954", "text": "Il Giro del Piemonte 1954, quarantacinquesima edizione della corsa, si svolse il 9 maggio 1954 su un percorso di 238,6\u00a0km. La vittoria fu appannaggio dell'italiano Nino Defilippis, che complet\u00f2 il percorso in 6h29'00\", precedendo i connazionali Alfredo Martini ed Angelo Conterno.\nSul traguardo di Torino 43 ciclisti, su 71 partiti dalla medesima localit\u00e0, portarono a termine la competizione. "}
{"id": "6331419", "revid": "287204", "url": "https://it.wikipedia.org/wiki?curid=6331419", "title": "Crimson Fox", "text": "Crimson Fox \u00e8 un personaggio immaginario, una supereroina apparsa nei fumetti pubblicati dalla DC Comics. L'eroina \u00e8 impersonata dalle gemelle identiche, Vivian e Constance D'Aramis che si alternano per poter vivere una vita normale. Crimson Fox apparve originariamente come membro della Justice League Europe.\nBiografia.\nVivian e Constance D'Aramis gestivano la Revson, un'azienda di profumi persiana. Per facilitare le loro azioni eroiche, le due finsero la morte di Constance in modo che una di loro potesse indossare i panni di Crimson Fox mente l'altra poteva continuare il lavoro nella compagnia. Per facilitare i lettori, a Vivian veniva dato un marcato accento francese. Entrambe le sorelle (prima Vivian e poi Constance) si innamorarono del supereroe Metamorpho.\nLe prime due Crimson Fox sono morte: Vivian venne uccisa dal supercattivo francese Puanteur in \"Justice League International\" n. 104 (ottobre 1995). Quando la Justice League Europe venne riformata come La Fraternit\u00e9 de Justice et Libert\u00e9, il gruppo non sapeva che Icemaiden fosse stata sostituita dalla figlia di Mist. Questa nuova Mist uccise tre membri del gruppo, inclusa Constance D'Aramis, in \"Starman\" vol. 2, n. 38 (gennaio 1998).\nUn anno dopo.\nNelle pagine di \"Green Lantern\" vol. 4, n. 11 (giugno 2006) venne rivelato che una nuova donna aveva preso i panni di Crimson Fox, operando come supereroe a Parigi. Il personaggio era stato messo forzatamente in servizio dai Global Guardians, che volevano trovare Lanterna Verde.\nLa nuova Crimson Fox disse Hal Jordan di essere l'erede della fortuna dei D'Aramis, nonostante la sua parentela con Vivian e Constance, e con qualsiasi altro membro della famiglia, rimane ignota.\nPoteri e abilit\u00e0.\nLa Crimson Fox impersonata dalle gemelle aveva una velocit\u00e0 e un'agilit\u00e0 sovrumane e poteva emettere dei feromoni simulavano un'intensa attrazione sessuale negli uomini. I loro guanti erano equipaggiati con letali artigli di ferro. Dopo la morte di Vivian, Constance cominci\u00f2 a sviluppare sensi migliorati.\nLa nuova Crimson Fox ha un equipaggiamento simile e sembra essere in grado di emettere feromoni."}
{"id": "6331424", "revid": "297059", "url": "https://it.wikipedia.org/wiki?curid=6331424", "title": "Zvezda (modulo)", "text": ""}
{"id": "6331455", "revid": "378498", "url": "https://it.wikipedia.org/wiki?curid=6331455", "title": "Alwi di Perlis", "text": "Biografia.\nAlwi di Perlis nacque all'Istana di-Raja di Arau il 13 aprile 1881 ed era figlio maggiore del raja Saffi e della sua prima moglie Wan Sa'adiah. Venne educato presso il St Xavier's Institution di Penang e il Malay College di Kuala Kangsar. Venne nominato erede presuntivo nel maggio 1897.\nAscese al trono alla morte del padre il 30 dicembre 1904. Il re del Siam, all'epoca protettore del Perlis lo invest\u00ec ufficialmente al Grande Palazzo Reale di Bangkok il 4 ottobre successivo. Ai sensi del trattato anglo-siamese del 16 luglio 1909, il Perlis pass\u00f2 sotto la protezione del Regno Unito. Re Giorgio V concesse a lui e ai suoi eredi l'appellativo di \"Sua altezza\". Fu un sovrano progressista e illuminato, che fece molto per modernizzare il suo piccolo principato.\nNon si spos\u00f2 e non ebbe figli. Ci\u00f2 gener\u00f2 una controversia sulla successione. Nel 1933 infatti chiese al Consiglio di Stato di eleggere un erede presuntivo al trono. Il Consiglio di Stato scelse Syed Hassan tra diversi contendenti possibili. Syed Hassan era un nipote del fratellastro del sovrano, Syed Mahmud. L'anno successivo Syed Hassan si ammal\u00f2 e mor\u00ec poco dopo. Il Consiglio di Stato tenne una nuova votazione ed elesse il figlio di Syed Hassan, Syed Putra, nuovo erede presuntivo. Un altro concorrente, Syed Hamzah, fratellastro minore di Syed Alwi e vicepresidente del Consiglio di Stato, dissent\u00ec sul risultato in quanto era, secondo lui, contrario alle leggi di successione islamiche. Il sovrano e gli inglesi mantennero il loro supporto per Syed Putra, ma quando il raja si ammal\u00f2 allo scoppio della seconda guerra mondiale nel 1941, Hamzah colse l'occasione per esercitare la sua influenza sugli affari politici dello Stato. Dopo la scomparsa del sovrano nel 1943, Hamzah si install\u00f2 come raja di Perlis con l'appoggio dei giapponesi. Al ritorno degli inglesi, nel 1945, Hamzah abdic\u00f2 su pressione del governo coloniale. Gli succedette Syed Putra.\nMor\u00ec all'Istana di-Raja di Arau il 1\u00ba febbraio 1943 e fu sepolto nel mausoleo reale della citt\u00e0."}
{"id": "6331456", "revid": "599013", "url": "https://it.wikipedia.org/wiki?curid=6331456", "title": "Natal'ja Vichljanceva", "text": "Ha raggiunto la sua prima finale WTA nel 2017 a 's-Hertogenbosch, sconfitta poi da Anett Kontaveit con il punteggio di 6-2, 6-3.\nRisultati in progressione.\nDoppio misto nei tornei del Grande Slam.\n\"Nessuna partecipazione\""}
{"id": "6331457", "revid": "588403", "url": "https://it.wikipedia.org/wiki?curid=6331457", "title": "Natalia Vikhlyantseva", "text": ""}
{"id": "6331460", "revid": "901830", "url": "https://it.wikipedia.org/wiki?curid=6331460", "title": "Football Club Levadia 2014", "text": "Questa voce raccoglie le informazioni riguardanti il Football Club Levadia Tallinn nelle competizioni ufficiali della stagione 2014.\nMaglie e sponsor.\nLa divisa casalinga era composta da una maglia verde (della classica sfumatura tendente al verde smeraldo) con inserti bianchi, pantaloncini verdi e calzettoni verdi. Quella da trasferta era invece composta da una maglia nera con inserti bianchi, pantaloncini neri e calzettoni neri."}
{"id": "6331463", "revid": "1305772", "url": "https://it.wikipedia.org/wiki?curid=6331463", "title": "Atlanta Beat (WUSA)", "text": "L'Atlanta Beat fu una societ\u00e0 di calcio femminile professionistica con sede ad Atlanta, nello stato federato della Georgia.\nLa squadra venne iscritta al campionato organizzato dalla Women's United Soccer Association (WUSA) nel 2001, e gioc\u00f2 le partite interne per il primo anno al Bobby Dodd Stadium del campus del Georgia Institute of Technology per passare successivamente all'Herndon Stadium, nel campus del Morris Brown College di Atlanta.\nStoria.\nLa squadra inizi\u00f2 l'attivit\u00e0 sportiva nel 2001, raggiungendo la fase dei play-off in ognuna delle tre stagioni del campionato WUSA, l'unica in campionato a farlo. Inoltre \u00e8 riuscita a giocare la Founders Cup sia nel 2001 che nel 2003, perdendo l'incontro in entrambe le occasioni.\nNell'originale squadra delle \"Beat\" erano presenti tre giocatrici della nazionale statunitense, Briana Scurry, Cindy Parlow e Nikki Serlenga. Le \"Beat\" ebbero il #1 pick nell'inaugurale WUSA draft, selezionando la cinese Sun Wen, star del campionato mondiale di calcio femminile 1999. la loro prima rete fu siglata dalla centrocampista della nazionale giapponese Homare Sawa.\nIl coach dell'Atlanta Beat era Tom Stone.\nSospensione del campionato.\nIn un comunicato emesso il 15 settembre 2003 la WUSA annunci\u00f2 di aver sospeso il campionato. Diverse tesserate dell'Atlanta Beat players continuarono l'attivit\u00e0 agonistica nell'Atlanta Silverbacks Women, in W-League, e altre cinque, Briana Scurry, Sharolta Nonen, Homare Sawa, Nancy Augustyniak e Ifeoma Dieke, passarono alla Women's Professional Soccer (WPS).\nSei anni pi\u00f9 tardi, il 17 giugno 2009, venne dato annuncio del ritorno all'agonismo dell'Atlanta Beat, la cui nuova struttura dirigenziale venne affidata a Shawn McGee con l'incarico di General Manager; il successivo 7 ottobre 2009, venne annunciata la nuova formazione delle \"Beat\" che, iscritta al campionato WPS sarebbe andata ad aggiungersi alle sei originariamente costituenti del torneo.\nOrganico.\nRosa.\n\"All-Time Roster\"."}
{"id": "6331472", "revid": "117650128", "url": "https://it.wikipedia.org/wiki?curid=6331472", "title": "Gaio Silio", "text": "Origini familiari e nome.\nGaio Silio proveniva dalla \"gens\" Silia, era figlio di Publio Silio Nerva, console nel 20 a.C., e fratello di Publio Silio, console nel 3, e di Aulo Licinio Nerva Siliano, console nel 7 e adottato nella \"gens\" Licinia.\nGaio Silio era in precedenza noto nella storiografia moderna e contemporanea come \"Gaio Silio Aulo Cecina Largo\": questa nomenclatura derivava dai \"Fasti Antiantes minores\" (che furono poi ripresi anche da Cassio Dione); tuttavia, uno studio del 2014, grazie a nuove evidenze epigrafiche, ha appurato che Gaio Silio fu console ordinario, mentre Gaio Cecina Largo console \"suffectus\" (anche il \"praenomen\" Aulo dei \"Fasti Antiantes minores\" si \u00e8 rivelato errato).\nBiografia.\nConsolato (13).\nGaio Silio fu eletto console nel 13, sotto il principato di Augusto, insieme a Lucio Munazio Planco; tuttavia, tra i mesi di agosto e settembre venne chiamato in Germania Magna da Germanico Giulio Cesare e il suo posto come console venne preso dal \"suffectus\" Gaio Cecina Largo. Lasciando Roma probabilmente via mare, per evitare le Alpi nella stagione invernale, Silio raggiunse la Germania nel 14.\nIn Germania (14-21).\nSpedizione di Germanico (14-16).\nSilio prese quindi il comando, come \"legatus\", dell'esercito superiore del Reno. Nel 15 Silio ricevette le insegne trionfali insieme ad Aulo Cecina Severo e Lucio Apronio, per le loro imprese compiuto durante la spedizione germanica di Germanico. Nel 16 Silio fu incaricato insieme a un certo Anteio e a Cecina Severo, di sovrintendere alla costruzione di 1.000 nuove navi della \"Classis Germanica\". Mentre la flotta finiva di raccogliersi presso l'isola dei Batavi, Germanico ordin\u00f2 a Silio di attaccare i Catti con delle truppe ausiliarie; Silio riusc\u00ec a sconfiggere i nemici e a far prigioniere la moglie e la figlia di Arpo, un comandante dei Catti. I Germani riuscirono a distruggere la flotta romana e, per evitare una nuova ondata di attacchi, Germanico mand\u00f2 Silio nuovamente contro i Catti, questa volta con 30.000 fanti e 3.000 cavalieri.\nRivolta di Floro e Sacroviro (21).\nNel 21 Silio era ancora in Germania e, insieme a Gaio Visellio Varrone, riusc\u00ec a fermare la marcia del capo gallico ribelle Giulio Floro, che aveva iniziato una rivolta insieme a Giulio Sacroviro. Subito dopo Silio marci\u00f2 con due legioni contro i Sequani, anche loro in rivolta, e si diresse verso Augustodunum; a dodici miglia dalla citt\u00e0, Silio incontr\u00f2 l'esercito guidato da Sacroviro stesso e lo sconfisse, facendo fuggire il capo ribelle, che si suicid\u00f2 poco dopo. Silio ricevette le insegne trionfali una seconda volta per la sconfitta del comandante gallico.\nRitorno a Roma e morte (24).\nSilio torn\u00f2 quindi a Roma e l\u00ec si ritrov\u00f2 nel conflitto tra Agrippina maggiore, vedova dell'ormai defunto Germanico, e l'imperatore Tiberio; nel 24 Silio venne formalmente accusato insieme alla moglie, Sosia Galla, per la sua vicinanza alla fazione di Germanico e Agrippina, amica di Sosia. Gli vennero imputati da Lucio Visellio Varrone, il console dell'anno, i reati di connivenza con i rivoltosi gallici e di aver nascosto gli intrighi di Sacroviro; prima del giudizio finale, per\u00f2, Silio decise di suicidarsi, poich\u00e9 ormai sapeva di non avere speranze di assoluzione.\nMatrimonio e discendenza.\nGaio Silio e Sosia Galla ebbero dei figli, tra cui Gaio Silio, console designato del 49."}
{"id": "6331477", "revid": "599013", "url": "https://it.wikipedia.org/wiki?curid=6331477", "title": "Leonardo Motzo", "text": "Biografia.\nAllo scoppio della prima guerra mondiale Leonardo Motzo era appena stato arruolato nel 46\u00ba Reggimento Brigata \"Reggio\" dopo essere stato trasferito dall'84\u00ba Reggimento Brigata \"Venezia.\nIn zona di guerra, nel 1916, combatt\u00e9 sul monte Sief, nella zona del Col di Lana, meritandosi la medaglia d'argento al valor militare.\nEntrato in seguito nella neonata Brigata Sassari, nel 1917, sull'altopiano della Bainsizza, venne nominato comandante della compagnia d'assalto della Brigata e promosso capitano. Venne insignito della seconda medaglia d'argento al valor militare per gli atti bellici del 15 e 16 settembre dello stesso anno. Si meriter\u00e0 successivamente anche una medaglia di bronzo al valor militare ed una croce di guerra al valor militare negli scontri del Col del Rosso nel 1918 .\nDopo la vittoria in guerra, intorno al 1930, ne scrisse delle memorie, intitolate \"Gli intrepidi sardi della Brigata Sassari\", e decise di rimanere nell'esercito, che serv\u00ec anche durante la seconda guerra mondiale. Durante la liberazione italiana dai nazisti, dopo l'8 settembre 1943, rimase nelle file regolari del Regio Esercito, operando in Sardegna con il grado di colonnello e il preciso intento di attaccare le colonne tedesche in ritirata pattuita col comando militare dell'isola.\nDopo questi eventi bellici, mosso dall'incontro col comandante della divisione nazista in guerra, che lo lasci\u00f2 molto irrequieto in quanto non pot\u00e9 mai incalzare battaglia contro le sue forze per ordine dei suoi superiori, decise di lasciare l'esercito andando in congedo Colonnello.\nDopo la guerra non lasci\u00f2 mai per\u00f2 fattivamente l'ambiente militare entrando all'interno delle associazioni combattentistiche per i reduci. A tal proposito fu lui l'organizzatore del grande raduno della Brigata Sassari del 23 giugno 1963, occasione nella quale tenne un discorso pubblico al quale assistette anche l'allora Presidente della Repubblica Italiana Antonio Segni."}
{"id": "6331479", "revid": "729019", "url": "https://it.wikipedia.org/wiki?curid=6331479", "title": "Linea verde (metropolitana di Boston)", "text": "La linea verde (in inglese \"Green Line\", IPA: ) \u00e8 una linea metrotranviaria della metropolitana di Boston. Lunga 37\u00a0km e con un totale di 66 stazioni e fermate, \u00e8 gestita dalla Massachusetts Bay Transportation Authority (MBTA). Con passeggeri annuali nel 2015, \u00e8 la pi\u00f9 utilizzata delle linee tranviaria o metrotranviarie degli Stati Uniti d'America ed \u00e8 indicata nelle mappe con il colore verde a partire dal 1967.\nLa linea verde \u00e8 costituita, con l'eccezione del \"Branch D\" nato nel 1959 dalla conversione di una linea ferroviaria, dalle rimanenze della vasta rete tranviaria di Boston aperta nel 1856 e poi sostituita dagli anni 1930 con filobus e autobus.\nLa linea corre in sotterranea nel centro della citt\u00e0 di Boston e in superficie in periferia. Nel tratto in sotterranea, la linea utilizza il \"Tremont Street Tunnel\", aperto il 1\u00ba settembre 1897 \u00e8 il terzo pi\u00f9 antico tunnel ferroviario del mondo utilizzato esclusivamente da mezzi pubblici a trazione elettrica. Dopo la stazione di Kenmore, la linea si divide in quattro diverse diramazioni (B, C, D ed E), alle quali va aggiunta una quinta diramazione (A) chiusa nel 1969.\nIl servizio.\nSulla linea e le sue diramazioni operano 4 servizi:"}
{"id": "6331480", "revid": "729019", "url": "https://it.wikipedia.org/wiki?curid=6331480", "title": "Moronigo", "text": "Moronigo (in croato Morovnik) \u00e8 un isolotto disabitato della Croazia situato a nordovest dell'isola di Ulbo.\nAmministrativamente appartiene alla citt\u00e0 di Zara, nella regione zaratina.\nGeografia.\nMoronigo si trova nella parte meridionale del Quarnarolo, a nordovest di punta Sib (\"rt \u0160ip\") sull'isola di Ulbo, da cui dista 2,26\u00a0km. Nel punto pi\u00f9 ravvicinato, dista dalla terraferma (punta Jurisnizza (\"rt Juri\u0161nica\"), sulla costa dalmata), 25,4\u00a0km.\nMoronigo \u00e8 un isolotto di forma irregolare, orientato in direzione nordovest-sudest e leggermente arcuato, che misura 665\u00a0m di lunghezza e 430\u00a0m di larghezza massima. Ha una superficie di 0,201\u00a0km\u00b2 e uno sviluppo costiero di 1,824\u00a0km. Al centro, raggiunge un'elevazione massima di 5,6\u00a0m s.l.m.. All'estremit\u00e0 nordovest si trova un faro costituito da una torre cilindrica con un piano focale a 8\u00a0m d'altezza, che emette una luce verde ogni 5 secondi."}
{"id": "6331506", "revid": "111177360", "url": "https://it.wikipedia.org/wiki?curid=6331506", "title": "Ritratto di Elisabetta di Valois", "text": "Il ritratto di Elisabetta di Valois \u00e8 un dipinto a olio su tela della pittrice Sofonisba Anguissola, databile 1561-1565 circa e conservato nel Museo del Prado a Madrid.\nDescrizione.\nElisabetta di Valois (1545-1568) era una principessa francese, del ramo dei Valois-Angoul\u00eame, dinastia dei Capetingi. Era nata da Enrico II di Francia e da Caterina de' Medici e divenne regina consorte di Spagna. Spos\u00f2 giovanissima, il 27 giugno 1559, il re Filippo II di Spagna che era al suo terzo matrimonio, ed ebbe cinque figlie, di cui solamente due divennero adulte, Isabella Clara Eugenia e Caterina Michela di Spagna. Mor\u00ec di parto prematuro e non sopravvisse la sua ultima bambina. Sofonisba Anguissola si prese cura delle due infante, orfane di madre. Dipinse le due bambine, pochi anni dopo, in un delicato quadro \"Infante Isabella Clara Eugenia e Caterina Michela\".\nL'iconografia del ritratto deriva da quello di Elisabetta del Portogallo, madre di Filippo II, dipinto da Tiziano. L'immagine vuole evocare l'importanza della regina di origine francese, alla corte di Spagna: infatti Elisabetta di Valois ebbe anche un ruolo politico, poich\u00e9 il suo matrimonio doveva contribuire a rafforzare la pace tra la Spagna e la Francia.\nLa regina \u00e8 conosciuta anche per la cosiddetta \"entrevue de Bayonne\", del giugno 1565, cio\u00e8 per il suo incontro con la madre Caterina, alla presenza del duca d'Alba. Tra le dita inanellate della mano destra la regina ha un ritratto in miniatura del marito Filippo II: un oggetto prezioso e simbolico, una invenzione rinascimentale, un compagno inseparabile per le giovani spose. La miniatura \u00e8 la chiave della rappresentazione simbolica: 1565 \u00e8 l'anno del ritratto e anche dell'incontro di Bayonne.\nNarra una leggenda che la regina Elisabetta di Valois s'innamor\u00f2 di don Carlos, primogenito e unico figlio avuto fino allora da Filippo II. La storia tragica, che port\u00f2 alla morte di don Carlos, fu ripresa nella tragedia \"Don Carlos\" di Friedrich Schiller, nell'opera \"Don Carlo\" di Giuseppe Verdi e nel \"Filippo\" di Vittorio Alfieri; ma appare totalmente inventata.\nElisabetta di Valois si presenta in questo dipinto nello splendore della sua giovanissima et\u00e0 e irradia forza e sicurezza. L'abito nero e lungo fino ai piedi, dalle maniche larghissime, fermate sul polso da un gioiello, \u00e8 illuminato sul davanti da un delicato ricamo di perle che sembrano comporre i gigli di Francia, sua patria di origine. Una cintura in oro e pietre preziose le cinge la vita e una collana di analogo disegno le pende al collo.\nGli abiti ufficiali erano spesso di colore nero. Sia quelli femminili che quelli del re, ossessionato dall'idea dell'austerit\u00e0, portano un'importante testimonianza sul modo di vestire alla corte.\nIl Duca d\u2019Alba aveva raccomandato Sofonisba Anguissola al re Filippo II che l'aveva invitata a corte, come ritrattista. Entrata nelle grazie della regina, ne divenne dama di compagnia e le diede lezioni di pittura. La Anguissola sapeva come impadronirsi dei tratti psicologici del personaggio che ritraeva e riproduceva, nei minimi dettagli, lo sfarzoso guardaroba e i preziosi gioielli indossati a quel tempo.\nQuesto ritratto di Elisabetta di Valois, a tutta figura e a grandezza naturale, \u00e8 attribuito a Sofonisba Anguissola, per la ricchezza e minuzia dei particolari, per l'equilibrio dell'impianto e per l'introspezione psicologica."}
{"id": "6331507", "revid": "767487", "url": "https://it.wikipedia.org/wiki?curid=6331507", "title": "Karl Bogislaus Reichert", "text": "Biografia.\nReichert nacque a Rastenburg (K\u0119trzyn), Prussia Orientale. Dal 1831 studi\u00f2 presso l'Universit\u00e0 di K\u00f6nigsberg, dove fu allievo del embriologo Karl Ernst Baer, poi continu\u00f2 la sua formazione a Berlino sotto la guida di Friedrich Schlemm e Johannes Peter M\u00fcller. Nel 1836 consegu\u00ec il dottorato con una tesi sugli archi branchiali. In seguito, lavor\u00f2 come stagista presso la Charit\u00e9, e nel 1839-1843, serv\u00ec come assistente presso l'Universit\u00e0 di Berlino.\nNel 1843 raggiunse la cattedra di anatomia all'Universit\u00e0 di Dorpat, e dieci anni dopo, succedette Karl Theodor Ernst von Siebold come professore di fisiologia presso l'Universit\u00e0 di Breslavia. Nel 1858 torn\u00f2 a Berlino come professore di anatomia, e succedette il suo ex mentore, Johannes Peter M\u00fcller.\nReichert \u00e8 ricordato per il suo lavoro nel campo dell'embriologia, e per la sua ricerca pionieristica in teoria cellulare. Con Ernst Gaupp, \u00e8 stato co-architetto della teoria Reichert-Gaupp sull'origine degli ossicini dell'orecchio dei vertebrati. Il suo nome si presta al omonimo \"cartilagine di Reichert\", descritto come una struttura cartilaginea."}
{"id": "6331508", "revid": "2156444", "url": "https://it.wikipedia.org/wiki?curid=6331508", "title": "Edward Chaney", "text": "Si \u00e8 occupato del tema del Grand Tour, delle relazioni culturali anglo-italiane, della storia delle collezioni, di Inigo Jones e dell'eredit\u00e0 dell'antico Egitto. Ha all'attivo pubblicazioni sull'arte britannica del XX secolo. Nel 2003 ha ricevuto l'onorificenza di commendatore dell'Ordine al merito della Repubblica italiana.\n\u00c8 il biografo di Gerald Basil Edwards, autore di The Book of Ebenezer Le Page, pubblicato dopo la morte dell'autore avvenuta nel 1976.\nBiografia.\nIstruzione.\nHa studiato alla \"Leighton Park School\" di Reading, alla \"Ealing School of Art\" e si \u00e8 poi laureato in storia dell'arte all'Universit\u00e0 di Reading. Ha conseguito un MPhil e PhD al Warburg Institute, dell'Universit\u00e0 di Londra. Ha conseguito, inoltre, una laurea all'Universit\u00e0 di Pisa. Ha sposato la biografa Lisa Chaney (nata Jacka) a Parigi nel 1973 ed insieme hanno avuto due figlie. \nProfessione.\nDal 1978 al 1985 \u00e8 vissuto a Firenze quale ricercatore all'Istituto universitario europeo, assistente professore aggiunto alla sede dell'Universit\u00e0 di Georgetown di Villa Le Balze, professore associato all'Universit\u00e0 di Harvard di Villa I Tatti e professore all'Universit\u00e0 di Pisa.\nDal 1985 al 1990 \u00e8 stato \"Shuffrey Research Fellow\" in storia dell'architettura al Lincoln College di Oxford.\nHa poi collaborato con l'English Heritage come storico per la regione di Londra e docente di storia dell'arte all'Oxford Brookes University.\nNel 1997 venne nominato professore di arti decorative al Southampton Institute, ora Universit\u00e0 di Southampton Solent, dove ha fondato l\"'History of Collecting Research Centre\".\nNel 2014 \u00e8 stato nominato \"Visiting Professor of Art History\" al New College of the Humanities e nel gennaio-marzo 2015 \"Fernand Braudel Senior Fellow\" all'Istituto universitario europeo di Firenze.\n\u00c8 stato co-fondatore ed editore del \"Journal of Anglo-Italian Studies\", Executive Committee della \"British-Italian Society\", dell\"'International Association of Art Critics\" (AICA) e della \"Catholic Record Society\".\nAttualmente fa parte del comitato editoriale di:\nNel 2016 \u00e8 stato nominato \"governor\" dell\"'University Hospital Southampton NHS Foundation Trust\"."}
{"id": "6331510", "revid": "767487", "url": "https://it.wikipedia.org/wiki?curid=6331510", "title": "Vilniaus Miesto Futbolo Draugija \u017dalgiris 2014", "text": "Questa voce raccoglie le informazioni riguardanti il Vilniaus Miesto Futbolo Draugija \u017dalgiris nelle competizioni ufficiali della stagione 2014.\nStagione.\nNella stagione 2014 il VMFD \u017dalgiris ha disputato la A Lyga, massima serie del campionato lituano di calcio, terminando il torneo al primo posto con 84 punti conquistati in 36 giornate, frutto di 25 vittorie, 9 pareggi e 2 sconfitte, vincendo il campionato per la quinta volta, la seconda consecutiva. Grazie a questo successo si \u00e8 qualificato alla UEFA Champions League 2015-2016. Nella primavera 2014 ha disputato le semifinali della Lietuvos Taur\u0117 2013-2014, battendo il Trakai ed accedendo alla finale del torneo. In finale ha affrontato e sconfitto il Banga Garg\u017edai, conquistando la coppa nazionale per l'ottava volta nella sua storia, la terza consecutiva. Nell'autunno 2014 \u00e8 sceso in campo a partire dal quarto turno della Lietuvos Taur\u0117 2014-2015, competizione che ebbe il suo epilogo nel corso della stagione 2015 con la vittoria finale dello stesso \u017dalgiris. Sempre nell'autunno 2014 ha partecipato alla UEFA Champions League, venendo subito eliminato al secondo turno preliminare dai croati della Dinamo Zagabria.\nRosa.\n \n \n "}
{"id": "6331512", "revid": "1005847", "url": "https://it.wikipedia.org/wiki?curid=6331512", "title": "Elezioni presidenziali in Algeria del 2004", "text": "Le elezioni presidenziali in Algeria del 2004 si tennero l'8 aprile. Esse videro la vittoria di Abdelaziz Bouteflika del Fronte di Liberazione Nazionale, che sconfisse Ali Benflis del Raggruppamento Nazionale Democratico."}
{"id": "6331514", "revid": "124123", "url": "https://it.wikipedia.org/wiki?curid=6331514", "title": "Ludwig Lange (architetto)", "text": "Biografia.\nEra il figlio di un funzionario del tribunale, inizi\u00f2 la sua formazione di architetto nel 1823 sotto la guida del progettista Georg August Lerch (1792-1857). Dal 1826 al 1830, frequent\u00f2 l'Universit\u00e0 di Giessen, dove studi\u00f2 con Georg Moller. Poi and\u00f2 a studiare a Monaco di Baviera, dove fu allievo del pittore paesaggista Carl Rottmann, con il quale intraprese anche un viaggio di studio in Grecia nel 1834.\nNel 1835, fu nominato insegnante di disegno presso la New Royal High School di Atene e, il 15 maggio, divent\u00f2 un ispettore di costruzione per il re Ottone I. Torn\u00f2 di nuovo in Germania nel 1838 per esplorare un po' la citt\u00e0. Nel 1847, fu nominato successore di August von Voit, come professore di architettura presso l'Accademia di belle arti di Monaco di Baviera.\nDivenne noto per le sue litografie: per esempio per i suoi dipinti di architettura gotica, che raffigurano la valle del Reno (realizzati in collaborazione con i suoi fratelli Georg, Gustav e Julius), e con Ernst Rauch per i suoi dipinti delle citt\u00e0 tedesche. Dal 1846 al 1855, pubblic\u00f2 i suoi disegni come \"Works of Higher Architecture\"; in formato tre volumi. La Villa Reale di Berchtesgaden e il Museum der bildenden K\u00fcnste di Lipsia (1856-1857) presero spunta dei suoi disegni. Il suo stile era principalmente basato sull'archiettetura rinascimentale."}
{"id": "6331517", "revid": "1405732", "url": "https://it.wikipedia.org/wiki?curid=6331517", "title": "Costa (Torreano)", "text": "Costa (\"Cueste\" in friulano, \"Cuesta\" in friulano locale, \"Podgrad o Zagrad\" in sloveno della Benecia) \u00e8 una piccola frazione del comune di Torreano, posta poco meno di 200 m sopra Laurini.\nStoria.\nI suoi primi abitanti potrebbero essere stati dei Laurinensi che, durante invasioni barbariche e slave si sono rifugiati nei rilievi sovrastanti a Laurini e Torreano. Nel 739 \u00e8 stata parzialmente distrutta dagli slavi nella Battaglia di Laurinis.\nOrigine del nome.\nDeriva dal latino e potrebbe significare sia tratto di monte in pendenza coperto di vegetazione, sia strada che sale sul fianco d\u2019una collina\nLa localit\u00e1 viene chiamata Podgrad dagli abitanti sloveni della valle di Torreano, Zagrad dagli sloveni di Spignon, Pegliano e Antro che abitano nella valle del Natisone. Il toponimo starebbe a indicare in sloveno \"grad\" (= castello). In questo caso Podgrad/Zagrad starebbe ad indicare una localit\u00e1 posta sotto o dietro un castello. Ma vista l'assenza di resti di castelli nelle vicinanze potrebbe stare anche a indicare steccato o recinto.\nLuoghi di culto.\nLa piccola chiesetta di Sant'Ermacora e Fortunato, \u00e8 una delle pi\u00f9 vecchie del comune essendo stata costruita nel 1440. \u00c8 stata rinnovata nel 1712, con l'aggiunta del portico esterno e, nel 1757 viene fatto fare a Michele Pariotti l'altare. \u00c8 posta su una altura sovrastante Costa e Laurini. \nLa chiesetta di San Giovanni Bosco \u00e8 una chiesa costruita nel 1937 ed \u00e8 situata esattamente a met\u00e0 strada tra Costa e Canalutto. \nTutte e due le chiesette vengono aperte solo per le feste degli omonimi santi o per occasioni speciali."}
{"id": "6331518", "revid": "729019", "url": "https://it.wikipedia.org/wiki?curid=6331518", "title": "Scoglio Sib", "text": "Lo scoglio Sib (in croato \u0160ip o Sip) \u00e8 un isolotto disabitato della Croazia situato a nordovest dell'isola di Ulbo.\nAmministrativamente appartiene alla citt\u00e0 di Zara, nella regione zaratina.\nGeografia.\nLo scoglio Sib si trova nella parte nordorientale del canale di Ulbo, a nordovest della punta omonima (\"rt \u0160ip\") sull'isola di Ulbo, da cui dista 210\u00a0m. Nel punto pi\u00f9 ravvicinato, dista dalla terraferma (punta Jurisnizza (\"rt Juri\u0161nica\"), sulla costa dalmata), 25,1\u00a0km.\nSib \u00e8 un isolotto di forma irregolare, orientato in direzione nord-nordovest-sud-sudest, con la parte orientale che si restringe fino a diventare una sottile e sinuosa lingua di terra. Misura 455\u00a0m di lunghezza e 130\u00a0m di larghezza massima. Ha una superficie di 0,0373\u00a0km\u00b2 e uno sviluppo costiero di 1,113\u00a0km. A ovest, raggiunge un'elevazione massima di 2\u00a0m s.l.m.."}
{"id": "6331519", "revid": "1005847", "url": "https://it.wikipedia.org/wiki?curid=6331519", "title": "Elezioni presidenziali in Algeria del 1999", "text": "Le elezioni presidenziali in Algeria del 1999 si tennero il 15 aprile. Esse videro la vittoria di Abdelaziz Bouteflika del Fronte di Liberazione Nazionale, che sconfisse l'indipendente Ahmed Taleb Ibrahimi."}
{"id": "6331520", "revid": "21880", "url": "https://it.wikipedia.org/wiki?curid=6331520", "title": "Puma concolor cougar", "text": ""}
{"id": "6331523", "revid": "2096950", "url": "https://it.wikipedia.org/wiki?curid=6331523", "title": "Pierluigi Marquis", "text": "Biografia.\n\u00c8 stato vicesindaco di Saint-Vincent dal 2003 al 2010. \nViene eletto al consiglio regionale della Valle d'Aosta nelle elezioni regionali del 2013 con il partito Stella Alpina, di cui \u00e8 stato successivamente capogruppo dal 29 luglio 2015 al 19 marzo 2017.\nPresidente della Valle d'Aosta.\nIl 10 marzo 2017, dopo una mozione di sfiducia verso la giunta di Augusto Rollandin, viene nominato presidente della regione.\nDi seguito \u00e8 riportata la composizione della giunta da lui presieduta.\nSi \u00e8 dimesso dall'incarico il 10 ottobre, dopo aver ricevuto un avviso di garanzia nell'ambito di un'inchiesta dove \u00e8 stato indagato per concorso in calunnia. Il 24 settembre 2018 l'inchiesta a suo carico viene archiviata.\nAlle elezioni regionali in Valle d'Aosta del 2018 \u00e8 rieletto in Consiglio regionale nella lista comune Stella Alpina - Pour Notre Vall\u00e9e. Con l'inizio della XV legislatura diventa capogruppo.\nAlle elezioni regionali in Valle d'Aosta del 2020, \u00e8 rieletto al Consiglio regionale nella lista comune Stella Alpina - Alliance Vald\u00f4taine. Nella XVI legislatura, diventa vice-capogruppo.\nIl 30 luglio 2021 viene condannato in via definitiva dalla Corte dei Conti al pagamento di 586.666 euro per danno erariale provocato all'amministrazione regionale con l'erogazione di finanziamenti della sua giunta al Casin\u00f2 di Saint Vincent"}
{"id": "6331528", "revid": "339392", "url": "https://it.wikipedia.org/wiki?curid=6331528", "title": "Love a pret-a-porte", "text": ""}
{"id": "6331531", "revid": "729019", "url": "https://it.wikipedia.org/wiki?curid=6331531", "title": "Scoglio Lupo", "text": "Lo scoglio Lupo (in croato hrid Kurjak) \u00e8 un isolotto disabitato della Croazia situato a nordovest dell'isola di Ulbo.\nAmministrativamente appartiene alla citt\u00e0 di Zara, nella regione zaratina.\nGeografia.\nLo scoglio Lupo si trova nella parte nordorientale del canale di Ulbo, a sud-sudovest di punta Sib (\"rt \u0160ip\") sull'isola di Ulbo, da cui dista 890\u00a0m. Nel punto pi\u00f9 ravvicinato, dista dalla terraferma (punta Jurisnizza (\"rt Juri\u0161nica\"), sulla costa dalmata), 26,2\u00a0km.\nLupo \u00e8 un isolotto di forma ovale, orientato in direzione nordovest-sudest, che misura 240\u00a0m di lunghezza e 90\u00a0m di larghezza massima. Ha una superficie di 0,0175\u00a0km\u00b2 e uno sviluppo costiero di 0,552\u00a0km. A nord, raggiunge un'elevazione massima di 1,6\u00a0m s.l.m.."}
{"id": "6331533", "revid": "858648", "url": "https://it.wikipedia.org/wiki?curid=6331533", "title": "Campionati mondiali di bob 1985", "text": "I Campionati mondiali di bob 1985, trentottesima edizione della manifestazione organizzata dalla Federazione Internazionale di Bob e Skeleton, si sono disputati dal 19 al 27 gennaio 1985 a Breuil-Cervinia, in Italia, sulla pista \"Lac Bleu\", dove si svolsero le rassegne iridate del 1971 e del 1975. La localit\u00e0 valdostana (frazione del comune di Valtournenche) ha ospitato quindi le competizioni iridate per la terza volta nel bob a due e nel bob a quattro uomini.\nL'edizione ha visto dominare la Germania Est che si aggiudic\u00f2 sia entrambe le medaglie d'oro che quelle d'argento sulle sei disponibili in totale, lasciando alla Svizzera e all'Unione Sovietica i rimanenti due bronzi. I titoli sono stati infatti conquistati nel bob a due uomini da Wolfgang Hoppe e Dietmar Schauerhammer e nel bob a quattro da Bernhard Lehmann, Matthias Tr\u00fcbner, Ingo Voge e Steffen Grummt.\nRisultati.\nBob a due uomini.\nLa gara si \u00e8 disputata il 19 e il 20 gennaio 1985 nell'arco di quattro \"manches\" ed hanno preso parte alla competizione 29 compagini in rappresentanza di 16 differenti nazioni. Campioni mondiali in carica erano gli svizzeri Ralph Pichler e Urs Leuthold, non presenti tra i primi sei classificati in questa edizione, e il titolo \u00e8 stato pertanto vinto dai tedeschi orientali Wolfgang Hoppe e Dietmar Schauerhammer, campioni olimpici a e gi\u00e0 argento nella precedente edizione di Lake Placid 1983, davanti ai connazionali Detlef Richter e Steffen Grummt, alla loro prima medaglia iridata, e ai sovietici Zintis \u0116kmanis (bronzo olimpico a ) e Nikolaj \u017dirov, i quali regalarono alla propria nazione la prima medaglia mondiale in assoluto nel bob.\nBob a quattro.\nLa gara si \u00e8 disputata il 26 e il 27 gennaio 1985 nell'arco di quattro \"manches\" ed hanno preso parte alla competizione 23 compagini in rappresentanza di 14 differenti nazioni. Campione mondiale in carica era il quartetto svizzero composto da Ekkehard Fasser, Hans M\u00e4rcy, Kurt Poletti e Rolf Strittmatter, non presenti tra i primi sei classificati in questa edizione. Il titolo \u00e8 stato pertanto vinto dall'equipaggio tedesco orientale formato da Bernhard Lehmann, Matthias Tr\u00fcbner, Ingo Voge e Steffen Grummt, del quale sia Lehmann che Voge reduci dall'argento olimpico di a e lo stesso Lehmann gi\u00e0 argento a Sankt Moritz 1982; la medaglia d'argento \u00e8 andata ai connazionali Detlef Richter, Dietmar Jerke, Bodo Ferl e Matthias Legler, con Richter e Jerke che gi\u00e0 colsero il bronzo nella precedente edizione di Lake Placid 1983, mentre al terzo posto \u00e8 giunta la compagine elvetica costituita da Silvio Giobellina, Heinz Stettler, Urs Salzmann e Rico Freiermuth, tutti quanti gi\u00e0 campioni del mondo a Sankt Moritz 1982 e bronzo olimpico a ."}
{"id": "6331535", "revid": "1431409", "url": "https://it.wikipedia.org/wiki?curid=6331535", "title": "Darko \u010curlinov", "text": "Carriera.\nClub.\nHa sempre giocato in Germania, prima all'LSG Elmenhorst, poi all' fino al 2015, al fino al 2016 e proprio dal 2016 al .\nL'8 gennaio 2020 viene ceduto allo .\nIl 18 agosto 2021 viene ceduto in prestito allo Schalke 04.\nNazionale.\nNel 2015 inizia a giocare con le nazionali giovanili macedoni, disputando 3 amichevoli fino al 2016. Nel 2016 gioca con l'Under-17 tre gare di qualificazione agli Europei di categoria del 2017. Il 28 marzo 2017, a 16 anni e 8 mesi, debutta in nazionale maggiore, in un'amichevole contro la Bielorussia in casa a Skopje vinta per 3-0, nella quale entra all' 83' diventando il pi\u00f9 giovane esordiente della sua Nazionale.\nDopo quella partita non viene pi\u00f9 convocato sino al maggio 2021, mese in cui viene inserito nella lista dei 26 convocati per l'europeo; il 4 giugno, in occasione dell'amichevole pre-manifestazione vinta 4-0 contro il , segna la sua prima rete con la massima selezione macedone."}
{"id": "6331540", "revid": "1005847", "url": "https://it.wikipedia.org/wiki?curid=6331540", "title": "Elezioni presidenziali in Algeria del 1995", "text": "Le elezioni presidenziali in Algeria del 1995 si tennero il 16 novembre. Esse videro la vittoria dell'indipendente Liamine Zeroual, che sconfisse Mahfoud Nahnah del Movimento della Societ\u00e0 per la Pace."}
{"id": "6331569", "revid": "2519", "url": "https://it.wikipedia.org/wiki?curid=6331569", "title": "Shenandoah National Park", "text": ""}
{"id": "6331571", "revid": "547034", "url": "https://it.wikipedia.org/wiki?curid=6331571", "title": "Angel Dust (Marvel Comics)", "text": "Angel Dust (Christina) \u00e8 un personaggio mutante immaginario che appare nei fumetti americani pubblicati da Marvel Comics. Creata dallo scrittore Geoff Johns e dall'artista Shawn Martinbrough, la sua prima apparizione fu in Morlock # 1 (giugno 2002).\nAngel Dust \u00e8 interpretata da Gina Carano nel film \"Deadpool\".\nBiografia del personaggio.\nQuando l'impaurita giovane mutante Angel Dust scapp\u00f2 per unirsi alla fazione di Chicago dei Morlock, si lasci\u00f2 alle spalle i suoi genitori frenetici, che non avevano idea di dove fosse andata e perch\u00e9 li avesse lasciati.\nDopo che Angel Dust e gli altri Morlock giurarono di aiutarsi a vicenda nei propri affari, torn\u00f2 a casa per raccontare ai suoi genitori la verit\u00e0, pensando che questi la volessero allontanare per sempre a causa della sua natura di mutante. Con sua grande sorpresa, i suoi genitori l'accettarono per quello che era: tuttavia il suo ritorno definitivo avvenne solo dopo che aver aiutato i suoi compagni sconfiggere una base delle Sentinelle.\nAngel Dust conferm\u00f2 di aver perso i suoi poteri dopo gli eventi della \"Decimazione\" del 2005.\nPoteri e abilit\u00e0.\nAngel Dust ha la capacit\u00e0 di aumentare i suoi livelli di adrenalina, guadagnando forza sovrumana per un breve periodo. La sua forza varia dall'essere in grado di sollevare 400\u00a0kg a 25 tonnellate, a seconda del livello di adrenalina. La sua velocit\u00e0, agilit\u00e0 e resistenza sono migliorate. Tuttavia, pu\u00f2 utilizzare i suoi poteri per un breve periodo prima di stancarsi. Quando usa i suoi poteri, delle linee scure appaiono sul suo viso.\nAltri media.\nGina Carano interpreta Angel Dust nel film del 2016 Deadpool. Anzich\u00e9 essere una supereroina adolescente con abilit\u00e0 mutanti naturali, \u00e8 un'adulta che ha ottenuto i suoi poteri attraverso la sperimentazione con l'Ajax, per la quale lavora. Inoltre, i suoi poteri non sembrano essere cos\u00ec dipendenti da un temporaneo aumento di adrenalina. I limiti della sua forza fisica sembrano essere pi\u00f9 elevati nella versione cinematografica essendo in grado di sostenere un combattimento corpo a corpo con Colosso."}
{"id": "6331576", "revid": "1005847", "url": "https://it.wikipedia.org/wiki?curid=6331576", "title": "Elezioni presidenziali in Algeria del 1988", "text": "Le elezioni presidenziali in Algeria del 1988 si sono tenute il 22 dicembre. Chadli Bendjedid, leader del Fronte di Liberazione Nazionale (unico partito politico legale del paese), \u00e8 stato rieletto con il 93,26% dei voti, con un'affluenza dell'89,08%."}
{"id": "6331580", "revid": "1005847", "url": "https://it.wikipedia.org/wiki?curid=6331580", "title": "Elezioni presidenziali in Algeria del 1984", "text": "Le elezioni presidenziali in Algeria del 1984 si sono tenute il 12 gennaio. Chadli Bendjedid, leader del Fronte di Liberazione Nazionale (unico partito politico legale del paese), \u00e8 stato rieletto con il 99,42% dei voti, con un'affluenza del 96,28%."}
{"id": "6331582", "revid": "6923", "url": "https://it.wikipedia.org/wiki?curid=6331582", "title": "Pak Ui-chun", "text": "Biografia.\nGi\u00e0 ambasciatore in Russia, Pak Ui-chun \u00e8 stato nominato ministro degli esteri il 19 maggio 2007, al posto del predecessore Paek Nam-sun, morto in gennaio. Nel frattempo il ruolo era stato svolto \"pro tempore\" dal viceministro Kang Sok-ju.\nNel 2014 l'Assemblea popolare suprema lo ha sostituito con l'ex ambasciatore in Svizzera Ri Su-yong."}
{"id": "6331584", "revid": "933835", "url": "https://it.wikipedia.org/wiki?curid=6331584", "title": "Claudia Pulcra", "text": "Claudia Pulcra () era il nome di diverse donne romane appartenenti al ramo del \"Pulchri\" della \"gens\" Claudia:"}
{"id": "6331585", "revid": "1005847", "url": "https://it.wikipedia.org/wiki?curid=6331585", "title": "Elezioni presidenziali in Algeria del 1979", "text": "Le elezioni presidenziali in Algeria del 1979 si sono tenute il 7 febbraio, dopo la morte di Houari Boum\u00e9di\u00e8ne nel dicembre 1978. Il suo sostituto, Chadli Bendjedid, leader del Fronte di Liberazione Nazionale, \u00e8 stato eletto con il 99,4% dei voti, con un'affluenza del 99%."}
{"id": "6331591", "revid": "1005847", "url": "https://it.wikipedia.org/wiki?curid=6331591", "title": "Elezioni presidenziali in Algeria del 1976", "text": "Le elezioni presidenziali in Algeria del 1976 si sono tenute il 10 dicembre. Houari Boum\u00e9di\u00e8ne, leader del Fronte di Liberazione Nazionale (unico partito politico legale del paese), \u00e8 stato eletto con il 99,5% dei voti."}
{"id": "6331595", "revid": "86877666", "url": "https://it.wikipedia.org/wiki?curid=6331595", "title": "Piano bar", "text": ""}
{"id": "6331596", "revid": "196390", "url": "https://it.wikipedia.org/wiki?curid=6331596", "title": "Piano-bar", "text": ""}
{"id": "6331597", "revid": "1005847", "url": "https://it.wikipedia.org/wiki?curid=6331597", "title": "Elezioni presidenziali in Algeria del 1963", "text": "Le elezioni presidenziali in Algeria del 1963 si sono tenute il 15 settembre. Ahmed Ben Bella, leader del Fronte di Liberazione Nazionale (unico partito politico legale del paese), \u00e8 stato eletto con il 99,6% dei voti, con un'affluenza dell'88,9%."}
{"id": "6331600", "revid": "33689", "url": "https://it.wikipedia.org/wiki?curid=6331600", "title": "Peque\u00f1os gigantes (Italia)", "text": ""}
{"id": "6331606", "revid": "122781197", "url": "https://it.wikipedia.org/wiki?curid=6331606", "title": "Area di Salaga", "text": "L'area di Salaga (in tedesco: \"Salaga-Gebiet\" ) era una zona neutra in Africa creata alla fine del XIX secolo, tra due potenze coloniali, l'Impero britannico e l'Impero tedesco. Questo territorio comprende la citt\u00e0 di Salaga situata nord-ovest del Ghana.\nGeografia.\nQuesta zona, si estende da nord a sud, alla confluenza del fiume Dako e il Volta Bianco; da est a ovest disegna un rettangolo dominio confini trib\u00f9 Dagombas, mentre la confluenza di Trubong e del Volta Nero segna il confine occidentale.\nStoria.\nQuesto territorio era conteso alla fine del XIX\u00b0 secolo dalle due potenze coloniali. Con il trattato di Helgoland-Zanzibar del 1890 le potenze decisero confini e le influenze in Africa occidentale. Il trattato prevedeva che la terra all'interno della Costa d'Oro e del Togoland fossero sotto l'influenza tedesca ad oriente, sotto l'influenza britannica ad occidente. Ma il territorio di Slaga fu contestato a causa della sua composizione etnica e la sua posizione geografica, essendo situato dove vi era la confluenza tra grandi corsi d'acqua. Tra il 1889 e il 1899, i due imperi decidono che questa zona tra Togoland e la Costa di Oro, che copre gran parte della zona di Dagombas, dovesse rimanere neutrale per evitare ogni possibile conflitto. Cos\u00ec con la Convenzione tripartita del dicembre 1899 vide la creazione la zona neutra in Africa occidentale. Il Regno Unito opt\u00f2 per quest'opzione anche perch\u00e9 impegnato nella guerra anglo-boera.\nL'etnia dei Mamprusis ebbe la possibilit\u00e0 di riunirsi sul lato britannico, mentre i Tchekossis potevano entrare nella parte tedesca.\nDopo la Prima guerra mondiale quando i tedeschi perdono le loro colonie, la zona neutra viene occupata dall'Impero britannico per poi entrare a fa parte del Ghana indipendente nel 1957."}
{"id": "6331609", "revid": "767487", "url": "https://it.wikipedia.org/wiki?curid=6331609", "title": "Dubai International Financial Centre", "text": "Istituito nel 2004, il Dubai International Financial Centre (DIFC) \u00e8 un quartiere di Dubai di 110 ettari nonch\u00e9 uno dei maggiori hub finanziari globali dei mercati di Medio Oriente, Africa e Asia sudorientale (MEASA). Il DIFC possiede un sistema giudiziario, uno scambio finanziario globale ed un regime fiscale favorevole indipendenti ed autonomi; ospita inoltre numerose aziende finanziarie, tra cui fondi di ricchezza e investitori privati, ma anche diverse multinazionali, esercizi commerciali, bar, ristoranti, spazi residenziali, spazi verdi pubblici, hotel e gallerie d'arte."}
{"id": "6331613", "revid": "86878193", "url": "https://it.wikipedia.org/wiki?curid=6331613", "title": "Emiro di Dubai", "text": ""}
{"id": "6331617", "revid": "1649409", "url": "https://it.wikipedia.org/wiki?curid=6331617", "title": "Emiri di Dubai", "text": "Elenco degli emiri dell'Emirato di Dubai."}
{"id": "6331618", "revid": "110157", "url": "https://it.wikipedia.org/wiki?curid=6331618", "title": "Museo dell'aviazione di Tokorozawa", "text": "Il \u00e8 un museo ubicato nella citt\u00e0 Tokorozawa, nella prefettura di Saitama, dedicato alla storia dell'aviazione in Giappone. Contiene aeroplani e altri oggetti esposti (molti dei quali sono interattivi) e un teatro IMAX. Ubicato sul sito del primo campo d'aviazione giapponese che inizi\u00f2 le attivit\u00e0 nel 1911 con un volo di Yoshitoshi Tokugawa, la pista singola originale \u00e8 ancora visibile ed \u00e8 stata incorporata in un pi\u00f9 vasto parco multifunzionale adiacente al museo. Si trova all'interno del Parco commemorativo dell'aviazione di Tokorozawa (\"Tokorozawa Aviation Memorial Park\").\nAeroplani nella collezione.\nIn qualsiasi dato momento gli aeroplani in mostra varieranno. Il NAMC YS-11 e il Curtiss EC-46 Commando sono in mostra permanente nel parco, ma la collezione visibile nel museo stesso cambia. La collezione \u00e8 la seguente:\nMostre temporanee.\nNel 2013, un caccia Zero in buone condizioni della Seconda guerra mondiale fu esposto nel museo, in prestito dal Planes of Fame Air Museum in California.\nNel 2016 una riproduzione del Nakajima Ki-27 Nate fabbricata per lo sceneggiato del 2015 della TV Asahi \"Tsuma to Tonda Tokkouhei\" fu esposta nel museo.\nAccesso.\nIl museo \u00e8 ubicato vicino alla stazione di K\u014dk\u016b-k\u014den sulla Linea Seibu Shinjuku, approssimativamente da 30 a 45 minuti dal centro di Tokyo."}
{"id": "6331620", "revid": "729019", "url": "https://it.wikipedia.org/wiki?curid=6331620", "title": "Colombia's Next Top Model (terza edizione)", "text": "La terza edizione di \"Colombia's Next Top Model\" \u00e8 andata in onda dal 1\u00ba gennaio al 10 febbraio 2017 sul canale Caracol TV, sotto la conduzione della modella colombiana Carolina Cruz, e ha dunque vestito anche il ruolo di giudice delle concorrenti insieme ad altri volti noti della moda nell'ambiente sudamericano: l'esperta di moda Kika Rocha, il fotografo Mauricio V\u00e9lez e la modella Karen Carre\u00f1o. Insieme a loro era presente anche Franklin Ramos, esperto in make-up, hair-style e portamento, il quale faceva da maestro alle concorrenti affinch\u00e9 potessero migliorare le loro abilit\u00e0 e qualit\u00e0 durante la gara.\nIl format \u00e8 simile a quello statunitense: le concorrenti, in questa edizione sedici, si affrontavano di volta in volta tra servizi fotografici, sfilate, video pubblicitari, venendo poi giudicate in studio dai quattro giurati; dopo i giudizi vi era la deliberazione, al termine della quale veniva stilata una classifica. La conduttrice chiamava una per una le ragazze che passavano al turno successivo, mentre le ultime due finivano al ballottaggio; qui, dopo qualche parola spesa per dare qualche consiglio o monito per il futuro, era annunciata l'ultima concorrente salva, cos\u00ec come l'eliminata.\nUna differenza rispetto ai format di tutto il mondo \u00e8 stata la collocazione degli episodi, mandati in onda giornalmente piuttosto che settimanalmente e la possibilit\u00e0 di essere immuni dall'eliminazione. Inoltre, il pubblico di internet \u00e8 stato assoluto protagonista nella scelta delle quattro finaliste che hanno poi concorso nella finalissima per il titolo ambito.\nI premi per il vincitore, di questa edizione \u00e8 per Alejandra Merlano di 20 anni, con 200.000.000 pesos e una macchina.\nConcorrenti.\n\"(L'et\u00e0 si riferisce al periodo di messa in onda del programma)\""}
{"id": "6331623", "revid": "599013", "url": "https://it.wikipedia.org/wiki?curid=6331623", "title": "Tim Hall", "text": "Carriera.\nClub.\nInizi ed Elversberg.\nInizia a giocare a calcio nell', trasferendosi in seguito in Belgio, allo , dove rimane fino al 2014. A 17 anni va a giocare in Germania, per due anni nelle giovanili del e successivamente in un'altra squadra del Saarland, l'. Con i bianconeri gioca nella squadra B in Saarlandliga, esordendo il 30 luglio 2016 nella vittoria in trasferta per 3-1 contro il Bildstock in campionato, entrando al 76'. Il 5 marzo 2017 segna la prima rete, quella dell'1-0 al 33' nel successo interno per 3-0 sul B\u00fcbingen in Saarlandliga.\nNazionale.\nInizia a giocare nelle nazionali giovanili lussemburghesi a 16 anni, nel 2013, quando gioca tre amichevoli con l'Under-17. Tra 2014 e 2015 disputa 9 gare con l'Under-19, 6 delle quali nelle qualificazioni agli Europei di categoria 2015 e 2016, segnando una rete. Il 28 marzo 2017 debutta in nazionale maggiore, in un'amichevole in casa ad Hesperange contro la Nazionale capoverdiana, persa per 2-0, nella quale entra al 73'.\nStatistiche.\nPresenze nei club.\n\"Statistiche aggiornate al 5 marzo 2017\"."}
{"id": "6331624", "revid": "367445", "url": "https://it.wikipedia.org/wiki?curid=6331624", "title": "Ahmed Sharif as-Senussi", "text": "Biografia.\nPrimi anni.\nAhmed Sharif era nipote di Muhammad ibn Ali as-Senussi, fondatore della confraternita religiosa dei Senussi in Cyrenaica a met\u00f2 del XIX secolo. Nel 1895, as-Senussi accompagn\u00f2 suo padre Mohammed ash Sharif, e suo zio Mohammed el Mahdi, poi capo dell'ordine dei Senussi, nel loro viaggio da Giarabub dove i primi Senussi si erano stabiliti a Cufra dove rimasero sino al 1899, e dove il padre di Ahmed mor\u00ec nel 1896.\nNel 1899 Mohammed el Mahdi as-Senussi si spost\u00f2 da Cufra a Zawiat Guru, nel moderno Ciad, e poi a Bergo, sperando di frenare l'avanzata francese in Ciad.\nLe lotte contro i francesi.\nNel 1900, le forze francesi si avvicinarono a Kanem e Mohammed el Mahdi diede il compito a suo nipote Ahmed di guidare lo scontro che appariva ormai inevitabile. Tra quanti che combatterono con lui vi furono anche Mohammed el Barrani (governatore di Zawiyat Ber Alali a Kanem), e Omar Al-Mukhtar, futuro leader della resistenza in Libia.\nIl 1 giugno 1902, Mohammed el Mahdi mor\u00ec. Dal momento che suo figlio Mohammed Idris aveva solo 12 anni, prima della sua morte egli decise di nominare suo nipote Ahmed Sharif quale suo successore.\nAhmed ash Sharif continu\u00f2 la lotta contro i francesi in Ciad, lotta che comunque si concluse con un fallimento totale quando le forze francesi catturarono Wadai nel 1909.\nLotte contro gli italiani.\nNell'ottobre del 1911 gli italiani invasero la Libia e pertanto as-Senussi sospese la guerra contro i francesi in Ciad per concentrare i propri sforzi contro gli italiani. Il movimento dei Senussi ebbe vita facile nell'unificare le varie trib\u00f9 della Cirenaica contro gli italiani.\nLa prima battaglia di peso combattuta dall'esercito capeggiato da as-Senussi fu a Sidi Kraiyem presso l'odierna Derna. La battaglia risult\u00f2 una sconfitta per le forze italiane.\nNel 1915, dopo quattro anni di ostilit\u00e0, le forze italiane in Cirenaica erano confinate in avamposti sparuti sulla costa.\nNel suo libro \"La strada per La Mecca\", Muhammad Asad parla delle discussioni avute personalmente con as-Senussi ed il suo incarico in Libia.\nLa guerra con gli inglesi in Egitto.\nCon lo scoppio della prima guerra mondiale, l'Impero ottomano, che formalmente regnava sulla Libia, si trov\u00f2 alleato delle Potenze Centrali e pertanto entr\u00f2 in guerra con l'Impero britannico. L'Italia si un\u00ec agli Alleati nel maggio del 1915.\nNel febbraio del 1915 i turchi attaccarono il Canale di Suez. In un primo momento Ahmed ash Sharif, gi\u00e0 vice del califfo ottomano in Nord Africa, non venne coinvolto nel conflitto contro gli inglesi, ma nel novembre di quello stesso anno, incoraggiato dai turchi stessi, i cavalieri Senussi invasero al suo comando l'Egitto e presero la citt\u00e0 di Sallum. Le forze inglesi si ritirarono verso Mersa Matruh.\nI Senussi godevano di una notevole influenza sulle popolazioni di molte oasi egiziane (Siwa, Kharga, Dakhla, e altre) gli inglesi furono costretti a prendere seriamente la loro ingerenza nella guerra.\nNel febbraio del 1916 gli inglesi contrattaccarono e ripresero Unjela, tra Mersa Matruh e Sidi Barrani, ed il 14 marzo ripresero Sallum.\nIndeboliti da questa sconfitta, as-Senussi concessero la guida del loro popolo al ventiseienne cugino del capo in carica, Mohammed Idris (poi re Idris I di Libia), che condusse i negoziati con gli inglesi.\nGli ultimi anni.\nNell'agosto del 1918, Ahmed lasci\u00f2 la Libia alla volta dell'Impero austro-ungarico, spostandosi quindi nell'Impero Ottomano e poi nell'Hejaz, dove mor\u00ec a Medina il 10 marzo 1933."}
{"id": "6331627", "revid": "2519", "url": "https://it.wikipedia.org/wiki?curid=6331627", "title": "Salaga", "text": "Salaga \u00e8 una citt\u00e0 di 5,472 abitanti (stima 2008) del Ghana, nella regione di Savannah \u00e8 il capoluogo del Distretto di Gonja Est.\nLa popolazione \u00e8 rappresentata per lo pi\u00f9 dall'etnia Dagomba, che parla la lingua dagbani (nonostante quella ufficiale sia l'inglese) e segue la religione islamica.\nCitt\u00e0 cosmopolita fondata nel xv secolo, Salaga era un fiorente centro urbano e un importante centro economico, fino alla fine del xix secolo, quando fu rovinata dalla guerra civile. La zona neutrale istituita da Germania e Regno Unito, denominata Area di Salaga, prende il nome dalla citt\u00e0."}
{"id": "6331644", "revid": "144796", "url": "https://it.wikipedia.org/wiki?curid=6331644", "title": "Ribellione dei Senussi", "text": ""}
{"id": "6331645", "revid": "144796", "url": "https://it.wikipedia.org/wiki?curid=6331645", "title": "Ahmad Sharif al-Senussi", "text": ""}
{"id": "6331649", "revid": "110157", "url": "https://it.wikipedia.org/wiki?curid=6331649", "title": "Leah Kirchmann", "text": " Atleta veloce ma completa, nel 2016 ha vinto il cronoprologo del Giro d'Italia e si \u00e8 piazzata seconda nella classifica individuale del Women's World Tour."}
{"id": "6331651", "revid": "619191", "url": "https://it.wikipedia.org/wiki?curid=6331651", "title": "Gin no guardian", "text": ""}
{"id": "6331654", "revid": "287204", "url": "https://it.wikipedia.org/wiki?curid=6331654", "title": "Belgio ai XXIII Giochi olimpici invernali", "text": "Il Belgio ha partecipato ai XXIII Giochi olimpici invernali, che si sono svolti dal 9 al 28 febbraio 2018 a Pyeongchang in Corea del Sud, con una delegazione composta da 21 atleti/e pi\u00f9 una riserva nel bob.\nBob.\nIl Belgio ha qualificato nel bob due equipaggi nel bob a due femminile, per un totale di cinque atlete(*).\n\"(*) Shana Vanhaen era presente come riserva.\"\nPattinaggio di figura.\nIl Belgio ha qualificato nel pattinaggio di figura una atleta ai Campionati mondiali di pattinaggio di figura 2017.\nIn seguito al 2017 CS Nebelhorn Trophy il Belgio ha qualificato un altro atleta, portando la delegazione del pattinaggio di figura ad un numero complessivo di due atleti, un uomo e una donna.\nShort track.\nIl Belgio ha qualificato nello short track due atleti, entrambi uomini.\nSkeleton.\nIl Belgio qualificato nello skeleton un'atleta, una donna.."}
{"id": "6331655", "revid": "22475", "url": "https://it.wikipedia.org/wiki?curid=6331655", "title": "Densha de Go!", "text": " \u00e8 una serie di videogiochi di simulazione creata nel 1996 da Taito.\nConsiderata una delle pi\u00f9 longeve serie di simulatori di treno, il primo titolo omonimo \u00e8 stato sviluppato originariamente come videogioco arcade e ha ricevuto conversioni per PlayStation, Microsoft Windows e Game Boy Color. Altri videogiochi sono stati pubblicati per Sega Saturn, Sega Dreamcast, Nintendo 64, PlayStation 2 e Wii. Nel 2010 Square Enix ha distribuito una versione per Nintendo DS del videogioco.\nVideogiochi.\nAlcuni videogiochi della serie sono:"}
{"id": "6331657", "revid": "22475", "url": "https://it.wikipedia.org/wiki?curid=6331657", "title": "Densha De Go!", "text": ""}
{"id": "6331658", "revid": "666668", "url": "https://it.wikipedia.org/wiki?curid=6331658", "title": "DIFC", "text": ""}
{"id": "6331659", "revid": "278406", "url": "https://it.wikipedia.org/wiki?curid=6331659", "title": "Ungheria ai XXIII Giochi olimpici invernali", "text": "L'Ungheria ha partecipato ai XXIII Giochi olimpici invernali, che si sono svolti dal 9 al 28 febbraio 2018 a PyeongChang in Corea del Sud, con una delegazione composta da 11 atleti.\nPattinaggio di figura.\nL'Ungheria ha qualificato nel pattinaggio di figura una atleta ai Campionati mondiali di pattinaggio di figura 2017.\nShort track.\nL'Ungheria ha qualificato nello short track un totale di dieci atleti, cinque per genere."}
{"id": "6331660", "revid": "729019", "url": "https://it.wikipedia.org/wiki?curid=6331660", "title": "Tom Zenk", "text": "\u00c8 noto per aver militato nelle promozioni World Wrestling Federation e World Championship Wrestling a cavallo tra gli anni ottanta e novanta.\nCarriera.\nI primi anni (1984-1986).\nInizi\u00f2 a praticare il wrestling nel 1984 presso la AWA, prima di passare al territorio Pacific Northwest di propriet\u00e0 della NWA. Qui ebbe una breve serie di match con Bobby Jaggers. Su richiesta di Rick Martel si trasfer\u00ec a Montr\u00e9al per lavorare con l'International Wrestling Association (IWA), per formare con lui la Can-Am Connection.\nWorld Wrestling Federation (1986-1987).\nZenk e Martel, sempre come Can-Am Connection, passarono alla World Wrestling Federation nell'ultima parte del 1986. La coppia prese quindi parte alla terza edizione di WrestleMania il 29 marzo 1987, quando sconfisse Don Muraco e Bob Orton Jr. nel match di apertura. Entrambi conobbero poi un importante push che li vide divenire i possibili successori della Hart Foundation come campioni del mondo di coppia, ma il momento d'oro ebbe fine quando Zenk lasci\u00f2 improvvisamente la federazione.\nAll Japan Pro Wrestling (1986-1989).\nTra il 1987 e il 1989 Zenk svolse numerose tourn\u00e9e in Giappone per la All Japan Pro Wrestling.\nAmerican Wrestling Association (1989).\nRiapparve quindi agli inizi del 1989 all'American Wrestling Association e fu l'ultimo eliminato (dal vincitore Larry Zbyszko) in una battle royal per il vacante titolo AWA dei pesi massimi.\nWorld Championship Wrestling (1989-1994).\nDopo aver ricevuto numerose opportunit\u00e0 per il titolo AWA, nel 1989 Zenk si trasfer\u00ec alla World Championship Wrestling. Con il nuovo ring name di \"The Z-Man\", fece il proprio debutto il 12 settembre di quell'anno a Clash of the Champions VIII. Form\u00f2 ben presto un tag team con Brian Pillman, conquistando nel frattempo i titoli di coppia degli Stati Uniti e intraprendendo una faida con i Midnight Express (Bobby Eaton e Stan Lane) ed i Fabulous Freebirds (Jimmy Garvin e Michael Hayes).\nTuttavia, in questo periodo, sub\u00ec uno strappo durante una prova di culturismo e pass\u00f2 diversi mesi in riabilitazione. Al suo ritorno si present\u00f2 quindi con una muscolatura pi\u00f9 snella rispetto al passato. Una volta riacquistate le forze entr\u00f2 in contesa con Arn Anderson per il titolo mondiale Television, avendone infine la meglio. Quando la federazione cambi\u00f2 il proprio nome in World Championship Wrestling nel 1991, Z-Man fu proclamato ufficialmente come ultimo detentore del titolo Television NWA e come primo campione Television WCW. Perse la cintura il 7 gennaio 1991 a favore del vecchio sfidante Anderson. Pi\u00f9 tardi, assieme a Dustin Rhodes e Big Josh, intraprese una faida con la York Foundation e i The Fabulous Freebirds per i titoli di coppia a sei uomini. I tre riuscirono a conquistare le cinture nel mese di agosto avendo la meglio sui Freebirds, prima di perderle contro la York Foundation ad ottobre.\nAll Japan Pro Wrestling (1994) e American Wrestling Federation (1996).\nDopo essere stato rilasciato dalla WCW nel maggio 1994, partecip\u00f2 ad una tourn\u00e9e estiva della All Japan Pro Wrestling. Nell'agosto del 1996 firm\u00f2 per l'American Wrestling Federation, dove concluse la sua carriera solamente due mesi dopo.\nVita privata.\nZenk frequent\u00f2 le scuole superiori a Robbinsdale, Minnesota, insieme ad altri futuri wrestler come Nikita Koloff, Brady Boone, Curt Hennig, Rick Rude, John Nord, e Barry Darsow. Al termine della sua carriera nel wrestling, Zenk scomparve dalla scena pubblica e non si ebbero pi\u00f9 notizie di lui. Nel 2005, fu arrestato tre volte in tre mesi per guida in stato di ebrezza, atti vandalici, e stalking.\nMorte.\nZenk \u00e8 deceduto il 9 dicembre 2017 a Robbinsdale, Minnesota, all'et\u00e0 di 59 anni. Le cause della morte non sono state rese pubbliche."}
{"id": "6331661", "revid": "729019", "url": "https://it.wikipedia.org/wiki?curid=6331661", "title": "Vickers T-15", "text": "Il Vickers T-15, denominazione ufficiale Char L\u00e9ger de Reconnaissance Vickers-Carden-Loyd Mod\u00e9le 1934 T.15, era un carro armato leggero da 4 tonnellate dell'esercito belga. Venne prodotto dalla Vickers-Armstrongs nel Regno Unito sulla base del Light Tank Mark III e equipaggiato con armamenti belgi dalla Fonderie Royale de Canons (FRC) di Herstal. Entr\u00f2 in servizio nel 1935 e venne impiegato dall'esercito durante l'invasione tedesca del Belgio nel maggio 1940. L'armamento principale era costituito dalla mitragliera Hotchkiss Mle 1929 in calibro 13,2 mm. Inteso come rimpiazzo del venerabile ma obsoleto Renault FT, venne prodotto in soli 42 esemplari.\nStoria.\nSin dalla prima guerra mondiale, l'esercito belga utilizzava i carri di progettazione francese Renault FT, armati con una mitragliatrice o con il piccolo cannone a bassa velocit\u00e0 Puteaux SA 18 da 37 mm. Nei primi anni trenta il carro era ancora in servizio nei reggimenti di cavalleria belgi, ma la sua crescente obsolescenza imponeva la sostituzione degli ultimi 75 esemplari ancora in servizio. Tra i progetti di carri francesi ed inglesi (tradizionali alleati fin dalla Grande Guerra), l'esercito belga aveva gi\u00e0 esperienza con i tankette Vickers Carden-Loyd (nella versione cacciacarri SA FRC 47 mm) e si interess\u00f2 quindi ad altri progetti dell'azienda inglese. Vennero considerati anche carri di produzione o di origine francese, con l'acquisizione del Renault AMC 35 nel 1935.\nUno dei progetti inglesi presi in considerazione fu il famoso Vickers 6-Ton. Sulla scorta dell'esperienza polacca, che aveva dimostrato la tendenza al surriscaldamento del motore da 80\u00a0hp raffreddato ad aria, l'esercito belga richiese un prototipo con motore Rolls-Royce raffreddato ad acqua, che per ragioni di spazio dovette essere riposizionato sul lato sinistro del carro, costringendo i progettisti a spostare in dietro e a destra la torretta. Questa versione, designata Mark F, venne esportata in altri paesi ma non venne infine prescelta dai belgi. Non si sa se la scelta fu dovuta vincoli progettuali o a problemi finanziari, ma \u00e8 stato anche osservato che il governo belga era esitante nell'acquisto di carri armati, considerati un'arma offensiva: il vicino tedesco non andava provocato e la posizione ufficiale di Bruxelles nel teatro europeo era improntata alla neutralit\u00e0. Probabilmente la dottrina di neutralit\u00e0 ebbe il suo peso nella decisione di optare per un veicolo pi\u00f9 leggero. Di fatto, le definizioni \"corazzata\", \"blindata\" o \"meccanizzata\" non venivano mai utilizzate nelle designazioni ufficiali delle unit\u00e0, preferendo la classificazione storica di \"cavalleria\".\nInfine venne scelto un altro prodotto della Vickers, il 4-Ton Light Tank Mark III, il cui prototipo era stato presentato al British Army senza poi entrare in produzione di serie per quest'ultimo.\nI belgi erano soddisfatti dalla struttura generale del prototipo Mk III, ma chiesero alla Vickers una diversa torretta conica monoposto, con scudo frontale fuso e saldato e retro rivettato. Le armi proposte dall'azienda, la mitragliatrice Vickers da .303 (7,62 mm) o Vickers .50 da 12,7\u00a0mm, vennero entrambe rifiutate, preferendo ad esse la pi\u00f9 pesante mitragliera francese Hotchkiss Mle 1929 in calibro 12,7\u00a0mm. La FRC si occup\u00f2 dell'integrazione dell'arma in una nuova torretta, che svilupp\u00f2 anche l'installazione antiaerea per la Fabrique Nationale de Herstal M1918 Browning Automatic Rifle, che non era dotazione standard ma venne montata su parte degli \"T-15\".\nA causa delle ristrettezze di bilancio dei primi anni trenta, dovute agli effetti della grande depressione, l'acquisizione del carro venne divisa in due lotti: le prime 18 unit\u00e0 furono ordinate il 10 marzo 1934 e consegnate in due gruppi di nove il 15 ed il 22 febbraio 1935. Il secondo lotto di 24 unit\u00e0 venne ordinato il 16 aprile 1935 e consegnato tra il 15 novembre ed il 28 dicembre dello stesso anno.\nTecnica.\nIl progetto del \"T-15\" era ovviamente simile al prototipo del Mark III. Le sospensioni erano del tipo Horstmann a molla elicoidale, con carrelli su due ruote cerchiate in gomma. Questo sistema, progettato da Sidney Horstmann ed utilizzato solo su veicoli leggeri, era impiegato anche sul Vickers Mk VI del British Army. Oltre ad essere relativamente facili da produrre, compatte e leggere, queste sospensioni avevano il vantaggio di una lunga durata e di una facile manutenzione sul campo. Il treno di rotolamento era costituito dalla ruota motrice anteriore, dalla ruota folle posteriore, due carrelli ognuno con due ruote portanti e due rulli reggicingolo. Il motore era un Meadows esacilindrico a benzina, erogante 88 hp, con cambio a 3 marce con preselettore. La sterzata era comandata da una combinazione di frizioni di sterzo e freni indipendenti per ridurre il raggio. Il brandeggio della torretta era azionato elettricamente I T-15 non erano equipaggiati con una radio..\nLa corazzatura della versione belga del \"T-15\" era considerevolmente inferiore a quella del progetto originale Mark III: le piastre di acciaio, invece di 12-14\u00a0mm, erano spesse solo 7-9 mm. Questo significa che l'equipaggio del carro era protetto completamente solo da esplosioni indirette e schegge di granata e, ragionevolmente, contro le pallottole di armi da fuoco portatili (se non a bruciapelo perpendicolari alla corazza), ma non dai colpi di armi controcarro leggere, come il proiettile da .50 BMG, quello da 14,3\u00a0mm del fucile anticarro Boys, il 13,2 mm TuF tedesco o addirittura il 13,2 mm Hotchkiss. Quindi, anche per gli standard europei del tempo, il carro si poteva considerare non corazzato. In compenso, a parte il politicamente corretto, il mezzo aveva un'eccellente mobilit\u00e0: con un peso di sole 3,8\u00a0t ed una potenza di 88 hp, il \"T-15\" raggiungeva la ragguardevole velocit\u00e0 massima di 64\u00a0km/h, che ben si prestava alle tattiche di cavalleria. Tale caratteristica indirettamente ne favoriva la protezione.\nL'armamento primario del carro era costituito dalla mitragliera Hotchkiss Mle 1929 in calibro 13,2 \u00d7 96 mm, gi\u00e0 in dotazione alla forza aerea belga come cannone antiaereo leggero. Nata per il ruolo antiaereo, l'arma dimostr\u00f2 discrete qualit\u00e0 anticarro, potendo penetrare 13 mm di acciaio a 500\u00a0m di distanza. La canna era lunga 992\u00a0mm, alimentata da caricatori da 25 o 30 colpi, con una cadenza di tiro di 450 colpi al minuto. Ci\u00f2 consentiva al carro belga la capacit\u00e0 teorica di mettere fuori combattimento la maggior parte di autoblindo, semicingolati e veicoli blindati leggeri del nemico in servizio all'inizio della guerra. Tuttavia, a parte il Panzer I, l'armamento del \"T-15\" non poteva competere con i pi\u00f9 pesanti carri tedeschi, n\u00e9 era destinato ad esserlo. L'armamento secondario consisteva di una sola mitragliatrice leggera M1918 BAR montata su affusto a candeliere, destinata alla difesa antiaerea. Per impiegare l'arma, il capocarro/cannoniere doveva esporsi all'esterno della torretta e, con una gittata difficilmente utile contro gli aerei nemici, il concetto venne contestato e l'installazione non venne adottata su tutti i mezzi.\nImpiego operativo.\nA giudicare dal fatto che non vennero schierati pi\u00f9 di 42 \"T-15\", rispetto ai ben pi\u00f9 numerosi cacciacarri T-13, e che le consegne terminarono nel 1938, ben prima dello scoppio della guerra, appare chiaro che l'esercito belga non era particolarmente soddisfatto del carro. Solo le truppe di montagna d'\u00e9lite, gli Chasseurs ardennais, ed i reggimenti di cavalleria impiegarono operativamente il carro come segue: 16 carri per ognuna delle due divisioni di cavalleria (combinati con i cacciacarri T-13 ed altri blindati cingolati e ruotati), tre ciascuno per il 1\u00ba, il 2\u00ba ed il 3\u00ba Reggimento di Chasseurs ardennais (ma non per i 4\u00ba, 5\u00ba e 6\u00ba), uno per la scuola di pilotaggio.\nNonostante i carri \"T-15\" non venissero mai schierati da soli ma sempre in combinazione con i cacciacarri, le forze armate belghe, ad eccezione delle unit\u00e0 di cavalleria, seguivano l'inefficace dottrina francese dello spacchettamento delle forze corazzate. Invece di impiegare quelle corazzate come unit\u00e0 indipendenti, sfruttandone al massimo le loro doti di velocit\u00e0 e mobilit\u00e0, i carri venivano distribuiti ed impiegati per rinforzare le unit\u00e0 di fanteria, adattandoli ad una tattica difensiva lineare e poco flessibile, penalizzandone l'efficacia sul campo di battaglia. Tale dispersione creava anche un problema \"psicologico\" nei comandanti della fanteria, che erano restii a rischiare in battaglia i pochi mezzi corazzati loro assegnati.\nOltre che dottrinali, le carenze erano anche tecniche: oltre ad essere poco adatto ad opporsi ad altre unit\u00e0 corazzate a causa del suo versatile ma debole armamento e per l'insufficienza della corazzatura, emersero problemi di stabilit\u00e0 in movimento, che rendevano il puntamento difficoltoso e lento. Le sospensioni infatti erano troppo morbide, causando un eccessivo beccheggio dopo la frenata, che penalizzava l'importanza e l'efficacia dell'alta velocit\u00e0 massima del mezzo. Anche problemi tecnici e di affidabilit\u00e0 non erano rari: poich\u00e9 il Mark III non era stato adottato da altre forze armate, la messa a punto ed il superamento dei \"problemi di dentizione\" del progetto ricaddero unicamente sulle forze armate belghe. Almeno due \"T-15\" dovettero essere inviati in riparazione presso il deposito a Bruxelles nei primi quattro giorni dell'invasione tedesca, mentre almeno altri due dovettero essere abbandonati per problemi meccanici (uno ebbe la frizione rotta).\nD'altra parte, i \"T-15\" furono coinvolti in alcuni riusciti contrattacchi. In uno di questi, il VII squadrone autoblindo (\"eskadron pantserwagens/escadron voitures blind\u00e9s\"), 2\u00ba Reggimento lancieri/1\u00aa Divisione di cavalleria, equipaggiato sia con \"T-15\" che con T-13, si scontr\u00f2 con sei carri tedeschi il 12 maggio 1940, presso la cittadina di Hannut. Pur perdendo due carri, riusc\u00ec comunque a metterne fuori uso altrettanti nemici. Un altro vittorioso quanto inutile contrattacco presso Knesselare, il giorno prima della resa del Belgio, fu effettuato da I e IV Squadrone ciclisti (\"eskadron cyclisten/escadron cyclistes\") del 1\u00ba Reggimento cacciatori a cavallo (\"jagers te paard/chasseurs sur chevaux\"), che cerc\u00f2 di riprendere il controllo della citt\u00e0, nella quale si erano infiltrate le fanterie tedesche da est, equipaggiate con cannoncini da 3,7 cm PaK 36. Alle 15,00, un gruppo di carri \"T-15\" e T-13 attacc\u00f2 al comando del colonnello Morel e riconquist\u00f2 la citt\u00e0, catturando 150 soldati tedeschi. Tuttavia pi\u00f9 tardi, nel pomeriggio, circondati ed attaccati da una pi\u00f9 prudente unit\u00e0 corazzata tedesca, i belgi furono costretti a ritirarsi da Knesselare.\nDopo la fine della battaglia del Belgio, i pochi \"T-15\" sopravvissuti furono catturati dalla Wehrmacht e ridenominati Panzerspahwagen VCL 701(b). I carri sopravvissuti erano pochi e, essendo completamente importati, scarseggiavano i pezzi di ricambio, cosicch\u00e9 sembra che i \"T-15\" tedeschi non lasciarono mai il Belgio, dove vennero usati per l'istruzione di piloti e cannonieri, supporto di fuoco leggero, sicurezza aeroportuale, controguerriglia e probabilmente nelle difese costiere del Vallo Atlantico. Non sono noti esemplari sopravvissuti alla guerra."}
{"id": "6331663", "revid": "767487", "url": "https://it.wikipedia.org/wiki?curid=6331663", "title": "Ascolta, ti racconto di un amore...", "text": "Ascolta, ti racconto di un amore... \u00e8 il secondo album della cantante Romina Power, pubblicato dall'etichetta discografica EMI nel 1974."}
{"id": "6331672", "revid": "86878892", "url": "https://it.wikipedia.org/wiki?curid=6331672", "title": "Basilica di Sant'Isidoro", "text": ""}
{"id": "6331674", "revid": "101175", "url": "https://it.wikipedia.org/wiki?curid=6331674", "title": "Gran Premio motociclistico del Qatar 2017", "text": "Il Gran Premio motociclistico del Qatar 2017 si \u00e8 svolto il 26 marzo presso il circuito di Losail ed \u00e8 stato la prima prova del Motomondiale 2017. La quattordicesima edizione della storia di questo GP ha visto la vittoria di Joan Mir in Moto3, Franco Morbidelli in Moto2 e Maverick Vi\u00f1ales in MotoGP."}
{"id": "6331678", "revid": "798140", "url": "https://it.wikipedia.org/wiki?curid=6331678", "title": "Solita Salgado", "text": "Biografia.\nFiglia di un uomo d'affari colombiano e della madre d'origine francese, grazie ai numerosi viaggi del padre la Salgado fa la spola tra Francia e Colombia alcune volte, per poi stabilirsi in Francia ottenendone la cittadinanza nel 1928.\nNel 1926, a giugno, vince i campionati di Parigi nei 100 metri stile libero e a dicembre batte il record di Francia nei 200 metri stile libero alla piscina Champerret. \"Paris Soir\" chiama affettuosamente la giovane nuotatrice \"petite mouette sauvage, (\"piccolo gabbiano selvaggio) in riferimento al gruppo sportivo \"Les Mouettes\" di cui fa parte dall'ottobre del 1927, dopo aver effettuato, nel luglio dello stesso anno, la traversata di Parigi a nuoto lungo la Senna.\nNel 1928, gi\u00e0 campionessa, la Salgado abbassa il record di Francia nei 200 metri..A Parigi, nel luglio 1929, vince nei 100 metri dorso e nei 400 metri stile libero, abbassando i record precedenti e nello stesso anno migliora i record di Francia nei 200 metri, 400 metri e 500 metri stile libero e si guadagna il premio annuale alla migliore sportiva francese dell'Accademia degli sport. Nel 1930, ai campionati mondiali a Darmstad vince la gara dei 100 metri stile libero e 100 metri dorso; ai campionati di Francia di nuoto, vince i 100 metri dorso. Batte il record europeo nella prova dei 500 metri stile libero in 7 minuti, 50 secondi e sei decimi.\nIl 6 febbraio del 1932, \"La Vanguardia\" di Barcellona le dedica la copertina, dove campeggia la sua foto mentre sta per tuffarsi e il 28 giugno dello stesso anno, nei 100 metri dorso, conquista il titolo di campionessa di Francia.. Nel 1934, vince i campionati di Francia ex aequo con Louisette Fleuret.\nDichiara di non concepire gli sport femminili che comportano uno sforzo troppo violento, ed \u00e8 talmente aggraziata che il poeta Claude Roy le ha dedicato una poesia. Nel 1937 si ritira dalle gare e si stabilisce in Costa Azzurra per assistere la madre malata. Torna a Parigi e riprende a gareggiare per le Mouettes nell'ottobre del 1938.\nHa prestato servizio nelle Forces a\u00e9riennes fran\u00e7aises libres (FAFL). nel corso della seconda guerra mondiale e, in seguito, in Indocina e nella Guerra d'Algeria con il grado di comandante\nSi \u00e8 spenta a Parigi il 13 gennaio 1987."}
{"id": "6331709", "revid": "1490095", "url": "https://it.wikipedia.org/wiki?curid=6331709", "title": "Reale Arciconfraternita del SS. Sacramento e Nativit\u00e0 di Maria Vergine", "text": "La Reale Arciconfraternita del SS. Sacramento e Nativit\u00e0 di Maria Vergine ha sede in Sant'Agnello sulla costiera sorrentina, area della citt\u00e0 metropolitana di Napoli.\nOrigini.\nLa Reale Arciconfraternita dei laici, annessa alla Chiesa Parrocchiale dei S.S. Prisco ed Agnello, sotto il titolo del \u201cSS. Sacramento e Nativit\u00e0 di Maria Vergine\u201d, fu fondata nell\u2019anno 1424 e ci\u00f2 \u00e8 rilevabile dagli atti che si conservano dagli eredi del signore D. Nicola De Madio, pubblico e regio notaio di Sorrento.\nTale storia fu registrata dal Padre fu Pavone, fondatore della Venerabile Congregazione dei Preti nel Collegio del Ges\u00f9 di Napoli, il quale istitu\u00ec diverse Congregazioni di Laici.\nGli aggregati a tale pia corporazione ottenevano, in tale epoca, dal Governo, un regio assenso per dare maggiore importanza e vigore alle regole gi\u00e0 compilate. Purtroppo questo primo documento andava perduto e cos\u00ec pure un secondo regio beneplacito, ottenuto nel 1440.\nLa Congregazione ne domandava un terzo, che veniva concesso il 20 maggio 1760 dalla Reale Camera di S. Chiara, come si rileva dalla lapide di marmo sita nella parte sinistra della Congregazione sopra la fonte dell\u2019acqua benedetta.\nI fratelli, aggregati a questa pia Congregazione, che passavano a miglior vita, venivano tumulati nella Terra Santa della suddetta Congregazione, benedetta come Cimitero il 16 dicembre 1777 dall\u2019Arcivescovo D. Silvestro Pepe.\nLe sorelle, invece, erano tumulate nella Chiesa Parrocchiale S.S. Prisco e Agnello, in una cappella dedicata all\u2019Arcangelo S. Michele, poi al Cuore Purissimo di Maria SS. Acquistata il 4 ottobre 1834, con pubblico istrumento, avuto per mano del notaio D. Luigi Parlato.\nLe regole originali della Congregazione furono formate e ampliate dal M. Rev.do Padre Missionario D. Domenico Castellano Napoletano ed approvate dall\u2019Ill.mo e Rev.mo Sig. Arcivescovo D. Ludovico Anastasio il 28 giugno 1723.\nAgli inizi del nostro secolo veniva, poi, istituita in questa Reale Arciconfraternita, un\u2019associazione di bambini denominata \u201cAssociazione dei Paggi del SS. Sacramento\u201d, allo scopo di riunire i bambini (dalla nascita fino al quindicesimo anno di et\u00e0) all\u2019ombra di Ges\u00f9 in Sacramento per gloria di Ges\u00f9 Eucaristico, per conservare la loro innocenza, per conseguire la pace della famiglia, della Patria, della Chiesa.\nLo Statuto di suddetta Associazione, in data 3 settembre 1907, veniva approvato dal Vicario Generale, Giuseppe Marino, della Curia Metropolitana di Sorrento.\nFinalit\u00e0 dell'Istituzione.\nLa Reale Arciconfraternita del SS. Sacramento e Nativit\u00e0 di Maria Vergine fu istituita per il culto divino, per cantare le lodi del Signore, di Maria SS. E dei Santi e per esercitare altre opere di piet\u00e0 e misericordia verso il prossimo: in particolare, un tempo anche quella di accompagnare al cimitero le salme dei confratelli.\nI suoi aggregati godono di suffragi spirituali in vita e in morte, in particolare del frutto delle messe in festivit\u00e0 particolari (Nativit\u00e0 di Maria SS., Cuore Sacratissimo di Ges\u00f9, festa di S. Anna, nel giorno del 2 novembre) e di indulgenze plenarie particolari concesse, attraverso gli anni, dai pontefici Benedetto XIV (16.8.1755), Gregorio XVI (22.9.1842), Pio IX (2.8.1853), Pio X (1.2.1907 e 27.2.1907).\nSettimana Santa.\nL'Arciconfraternita organizza nella \"settimana santa\" la devota e commovente processione penitenziale nota con il nome della \"Processione Bianca\" o della \"Processione dell'Addolorata\".\nDetta processione si snoda per le strade del paese nella notte tra il gioved\u00ec ed il venerd\u00ec santo, visitando, tutte le chiese ove si allestisce \"l'Altare della Reposizione\" e ritirandosi, poi, alle prime luci dell'alba. Ad essa partecipano vestiti di bianchi sai e mantelline azzurre e recanti torce e lampioni accesi che, oltre ad illuminare il cammino composto, penoso e cadenzato di tutti, illuminano tante croci di varia misura e \"martiri\" che altri confratelli portano quali strumenti materiali della passione e morte di Cristo.\nNel 1978 \u00e8 stato introdotto nella processione, accanto al tradizionale coro del \"Misere Gregoriano\", un coro femminile \"Il Figlio Mio\" di apertura della processione che canta un inno che richiama tanto la duecentesca Laude drammatica di Jacopone da Todi \"Donne de Paradiso\" che esprime mirabilmente il dramma della Vergine Madre in cerca di suo Figlio.\nGi\u00e0 condannato il Figlio.\n- versione integrale (12 strofe) -\nLa statua della Madonna Addolorata.\nLe notizie riguardanti la statua della Madonna che si porta in processione tra la notte del gioved\u00ec e venerd\u00ec Santo sono pressoch\u00e9 nulle. Dagli archivi storici si hanno notizie certe solo circa la costruzione della base in legno parzialmente dorata. La sua costruzione risale nel 1891 e reca su ognuno dei quattro lati un simbolo della passione. \nBibliografia.\n\"Atti\" del pubblico e regio notaio in Sorrento Sig. D. Nicola De Madio."}
{"id": "6331711", "revid": "287204", "url": "https://it.wikipedia.org/wiki?curid=6331711", "title": "Chene-Bougeries", "text": ""}
{"id": "6331712", "revid": "104458", "url": "https://it.wikipedia.org/wiki?curid=6331712", "title": "Ch\u00eane Bougeries", "text": ""}
{"id": "6331713", "revid": "104458", "url": "https://it.wikipedia.org/wiki?curid=6331713", "title": "Chene Bougeries", "text": ""}
{"id": "6331715", "revid": "122041056", "url": "https://it.wikipedia.org/wiki?curid=6331715", "title": "Next Generation Sequencing", "text": "Con il termine Next Generation Sequencing (NGS) o \"sequenziamento in parallelo\" si indicano una serie di tecnologie che permettono di sequenziare grandi genomi in un tempo ristretto. Si ottengono quindi informazioni sul DNA di organismi, animali e piante, fondamentali negli studi di genetica medica, genetica molecolare, genetica di popolazione e genetica e genomica della conservazione. \nMetodologia.\nL\u2019impiego di queste tecniche permette, in un solo esperimento, di effettuare studi di vario genere tra i quali: \n- caratterizzazione simultanea di genomi, \n- individuazione di riarrangiamenti cromosomici bilanciati e sbilanciati, \n- individuazione di delezioni e copy number variations (CNV). \nIl NGS viene anche definito come metodo \u201cda estensione\u201d perch\u00e9 la base viene identificata durante l\u2019aggiunta alla catena nascente. In breve potremmo riassumere il processo partendo da DNA a singolo filamento, un primer, la DNA polimerasi e singoli nucleotidi marcati. Una volta iniziata la reazione di sintesi di DNA a doppio filamento, ogni volta che la DNA polimerasi inserisce un nucleotide sulla catena in allungamento, questo viene rilevato immediatamente in quanto viene rilasciato un segnale di fluorescenza specifico per ognuno dei nucleotidi. \nAd oggi per il NGS ci sono diverse tecniche che si basano su principi differenti.\nLe tecniche di NGS permettono di sequenziare:\nTutti questi metodi necessitano della preparazione del DNA che deve essere sequenziato. Questa preparazione \u00e8 richiesta per avere la sequenza delle dimensioni corrette, pronto per essere sequenziato. Questo step di preparazione viene anche chiamato \"library preparation\".\nUna DNA library \u00e8 una collezione di frammenti di DNA necessaria per identificare e selezionare i frammenti di DNA che interessano lo studio.\nNel caso di una NGS library tutti i frammenti che vogliamo sequenziare hanno delle sequenze aggiuntive. Nella figura \u00e8 riportato un esempio che si basa sulla tecnologia Illumina. Queste sequenze vengono introdotte in ogni frammento mediante ligazione e ognuna di queste ha una funzione: P5 e P7 sono le due sequenze che vengono ancorate alla flow cell dove i frammenti vengono prima amplificati e poi sequenziati. Le sequenze in giallo e in azzurro sono le sequenze che permettono il sequenziamento vero e proprio. Degli index parliamo pi\u00f9 avanti perch\u00e9 non sempre sono presenti e sono facoltativi.\nProcesso.\nLa procedura per arrivare al sequenziamento \u00e8 diversa a seconda del materiale di partenza. \nSe si vuole sequenziare un intero genoma \u00e8 necessario frammentarlo e poi procedere con la preparazione di una library di cloni. \nSe si vuole studiare l\u2019epigenoma prima \u00e8 necessario effettuare una ChIP e poi procedere con la preparazione di una library di cloni.\nNel target capture si sequenzia solo parte del genoma (ad esempio un gene candidato per una specifica patologia), in questo caso la NGS \u00e8 molto utile quando si hanno un centinaio di geni candidati, diversamente da altre tecniche come la DGGE (\"Denaturing Gradient Gel Electrophoresis\") che in questo caso richiederebbe lo svolgimento di un esperimento per ogni singolo esone da analizzare."}
{"id": "6331717", "revid": "599013", "url": "https://it.wikipedia.org/wiki?curid=6331717", "title": "Sarah Dyrehauge Hansen", "text": ""}
{"id": "6331722", "revid": "287204", "url": "https://it.wikipedia.org/wiki?curid=6331722", "title": "Chene", "text": ""}
{"id": "6331734", "revid": "1305772", "url": "https://it.wikipedia.org/wiki?curid=6331734", "title": "Landstalker", "text": " \u00e8 un videogioco di ruolo sviluppato da Climax Entertainment e pubblicato nel 1992 da SEGA per Sega Mega Drive.\nOriginariamente ideato come gioco della serie \"Shining\" dal titolo \"Shining Rogue\", il videogioco ha ricevuto un sequel per Super Nintendo Entertainment System distribuito esclusivamente in Giappone nel 1995. Sono state inoltre realizzate conversioni per Wii e Microsoft Windows.\nI protagonisti di \"Landstalker\" compaiono nel videogioco \"Time Stalkers\" per Sega Dreamcast."}
{"id": "6331735", "revid": "104458", "url": "https://it.wikipedia.org/wiki?curid=6331735", "title": "Ch\u00eane Bourg", "text": ""}
{"id": "6331736", "revid": "104458", "url": "https://it.wikipedia.org/wiki?curid=6331736", "title": "Chene Bourg", "text": ""}
{"id": "6331737", "revid": "287204", "url": "https://it.wikipedia.org/wiki?curid=6331737", "title": "Chene-Bourg", "text": ""}
{"id": "6331743", "revid": "22475", "url": "https://it.wikipedia.org/wiki?curid=6331743", "title": "Intelligent Qube", "text": ""}
{"id": "6331744", "revid": "1534511", "url": "https://it.wikipedia.org/wiki?curid=6331744", "title": "Trattato di Vilnius (1559)", "text": "Il trattato di Vilnius fu siglato il 31 agosto del 1559 a Vilnius, allora capitale del Granducato di Lituania, fra l'Ordine livoniano e la Lituania.\nEsso venne stipulato dal gran maestro Gotthard Kettler che, nel tentativo di arginare l'imminente minaccia di invasione dei territori controllati dall'Ordine da parte delle armate russe, prese la decisione di porre le proprie terre sotto la protezione del granduca Sigismondo II Augusto. La firma dell'accordo non riusc\u00ec ad impedire l'occupazione russa di gran parte della Livonia, ma serv\u00ec come pretesto per l'ingresso della Lituania e del Regno di Polonia (di cui era re lo stesso Sigismondo II) nella guerra.\nDi l\u00ec a poco, Kettler sigler\u00e0 un secondo trattato con Lituania e Polonia (1561), che scioglier\u00e0 definitivamente l'Ordine secolarizzandone le terre (trasferite in buona parte sotto il controllo lituano), e grazie al quale verr\u00e0 creato primo duca di Curlandia, vassallo di Sigismondo II."}
{"id": "6331745", "revid": "1305772", "url": "https://it.wikipedia.org/wiki?curid=6331745", "title": "Maze Mania", "text": "Maze Mania, a volte scritto Mazemania, \u00e8 un videogioco ambientato in un labirinto nello stile di \"Pac-Man\", pubblicato nel 1989 per Amstrad CPC, Commodore 64 e ZX Spectrum dalla Hewson. All'epoca alcune riviste lo ritennero in parte simile a \"Pac-Mania\" o a \"Skweek\".\nModalit\u00e0 di gioco.\nIl giocatore controlla un essere tondeggiante con le gambe chiamato Flippo. Ogni livello \u00e8 un labirinto con visuale dall'alto, grande come diverse schermate, con scorrimento orizzontale e verticale.\nFlippo pu\u00f2 muoversi nelle quattro direzioni e quando passa su ciascuna delle mattonelle che compongono il pavimento dei percorsi la fa rovesciare e cambiare colore (il nome Flippo deriva presumibilmente dall'inglese \"flip\", capovolgere). Scopo del gioco \u00e8 far diventare tutte le mattonelle di un certo colore.\nSu alcune mattonelle bisogna passare pi\u00f9 volte per ottenere il colore giusto, altre cambiano colore solo se attraversate in una certa direzione, altre ritornano al colore di prima se Flippo ci passa sopra di nuovo. Alcune mattonelle mancano e Flippo deve evitare questi buchi, altrimenti precipita nel vuoto sottostante e perde una vita.\nCi sono anche dei passaggi per collegare direttamente il lato destro e il lato sinistro del labirinto, come in \"Pac-Man\".\nIl labirinto \u00e8 infestato da creature di vario aspetto che vagano in modo apparentemente casuale, e se toccano Flippo riducono la sua barra dell'energia fino a fargli perdere eventualmente una vita. I nemici possono sorvolare senza problemi i buchi.\nFlippo ha la capacit\u00e0 di saltare, che pu\u00f2 usare per evitare sia i buchi, sia i nemici, ma non per scavalcare le pareti. Pu\u00f2 anche cambiare direzione e girare angoli mentre \u00e8 in aria.\nSi possono incontrare delle icone da raccogliere per ottenere alcuni power-up temporanei (es. invulnerabilit\u00e0 su Commodore, possibilit\u00e0 di uccidere i nemici saltandoci sopra su Spectrum) oppure vincere una vita.\nUna volta completate tutte le mattonelle appare un'uscita da raggiungere per passare al livello successivo. I livelli hanno forme sempre differenti e variano anche i temi grafici.\nSolo su Commodore 64, tra un livello e l'altro c'\u00e8 un intermezzo bonus, che si svolge su un'area pi\u00f9 piccola con mattonelle scorrevoli."}
{"id": "6331747", "revid": "122438539", "url": "https://it.wikipedia.org/wiki?curid=6331747", "title": "Miracoli mariani del 1796", "text": "I miracoli mariani del 1796, cominciati il 25 giugno dello stesso anno ad Ancona, si sarebbero verificati anche a Roma e in altre localit\u00e0 dello Stato Pontificio: almeno centoventidue immagini, quasi tutte mariane, avrebbero mosso gli occhi, aprendoli e chiudendoli ripetutamente, a volte mutando anche colore ed espressione. Ai fenomeni, durati alcuni mesi, avrebbe assistito complessivamente circa mezzo milione di persone. \nIl miracolo mariano di San Ciriaco.\nNel 1796 la campagna militare di Napoleone in Italia \u00e8 in pieno svolgimento, e avviene una sistematica spoliazione delle chiese, dove oggetti e arredi sacri vengono asportati. \u00c8 in questo clima di violenza che si verifica una straordinaria serie di eventi, localizzati nello Stato Pontificio.\nGli episodi ritenuti miracolosi hanno inizio il 25 giugno 1796 ad Ancona.\nNel duomo, dedicato a san Ciriaco, c'\u00e8 un quadro di Maria con gli occhi socchiusi, venerata con il titolo di \"Regina di tutti i Santi\". Il \"regesto\", un registro tenuto dai parroci del duomo dal 1706, nella sua sintesi dei fatti notevoli narra che gli anconetani, impauriti dalla notizia delle scorribande francesi, si erano rifugiati nel duomo a pregare affinch\u00e9 alla loro citt\u00e0 fosse risparmiata l'invasione francese. \nProprio nel giorno in cui le truppe napoleoniche si apprestano a entrare in citt\u00e0, una vedova trentenne, Francesca Marotti, presente nel duomo tra la folla, avrebbe visto muoversi gli occhi della Madonna raffigurata nel dipinto; anche gli altri fedeli si accorgono che le palpebre della Madonna si alzano e si abbassano lentamente: c'\u00e8 stupore e commozione, accorrono i canonici, arriveranno esperti per analizzare il fenomeno, che prosegue per mesi. Il 10 febbraio dell'anno seguente Napoleone entra in citt\u00e0; \u00e8 al corrente di quel che succede e decide di far bruciare il quadro, ma prima vuole esaminarlo: quando lo vede impallidisce e, cosa inconsueta per lui, cambia parere e ordina di coprirlo con un drappo invece di bruciarlo.\nIncaricato di accertare prudentemente i fatti il vescovo, Vincenzo Ranuzzi, riconosce alla fine la manifestazione come autentica.\nI fenomeni analoghi a Roma.\nI movimenti degli occhi, prevalentemente in quadri mariani, cominciano a manifestarsi in luoghi sempre pi\u00f9 numerosi, alla presenza di ogni tipo di persone, gente comune e studiosi, credenti e non: i presunti prodigi si protraggono per mesi, i dipinti vengono esaminati con scrupolo, vengono raccolte testimonianze dinanzi a notai, iniziano i processi rituali, che porteranno a riconoscimenti ufficiali da parte della Chiesa.\nA Roma si verificano ventisei episodi a partire dal 9 luglio 1796, quando si \"\"animano\" gli occhi della Madonna detta \"dell'Archetto\"\", raffigurata come \"Mater Misericordiae\" in un dipinto nell'oratorio di via San Marcello. Lo sguardo di Maria sembra seguire con dolce benevolenza le preghiere, muovendosi verticalmente, quasi per presentarle al Cielo, e anche orizzontalmente, come per abbracciare la folla.\nGli altri fenomeni si sarebbero verificati non solo nelle chiese, ma anche in edicole stradali e cappelle private. Le immagini sono rappresentazioni mariane di vario tipo (prevalentemente Madonna Addolorata, ma anche Immacolata, Assunta, del Rosario, del Cenacolo, delle Grazie, del Carmelo, di Guadalupe), a volte la Vergine \u00e8 rappresentata da sola, altre volte con il Bambino; in due casi si sarebbero animati gli occhi di un crocifisso. I movimenti degli occhi, a volte lenti, a volte pi\u00f9 veloci, si verificano prevalentemente durante le preghiere mariane dei fedeli.\nOltre ai fenomeni relativi alle ventisei immagini oggetto di indagini ufficiali, moltissimi altri, per non procrastinare eccessivamente la pubblicazione dei risultati, sono riportati in un contesto stragiudiziale, ma sempre con allegate testimonianze. In alcuni casi si sarebbero mossi anche gli occhi di Ges\u00f9 bambino. \nI religiosi, temendo reazioni violente della popolazione, si adoperano per placare gli animi: i fenomeni non vengono sfruttati, come ci si potrebbe aspettare, per incitare alla rivolta, vengono anzi interpretati solo come un messaggio di divina compartecipazione al dramma della gente vessata dai napoleonici.\nI fenomeni analoghi nello Stato Pontificio.\nOltre ad Ancona e a Roma, si verificano episodi simili in numerose localit\u00e0 dello Stato Pontificio. Le manifestazioni non si limitano al movimento degli occhi, comprendendo per esempio anche lacrimazioni, e riguardano anche immagini non mariane; i processi canonici ne dichiarano l'autenticit\u00e0. \nTra le localit\u00e0 interessate dai fenomeni si contano: nelle Marche: Fermo, Amandola, Fabriano, San Ginesio, Pergola, Sant'Angelo in Vado e Urbania; in Umbria: Ponte Felcino, Collestrada, Corciano, Deruta, Perugia (dove si sarebbero verificate anche guarigioni miracolose), Gubbio, Scheggia, Spoleto, Terni, Stroncone, Amelia e Todi; nel Lazio: Frascati, Civitavecchia (dove si convertirono alcuni forzati musulmani del porto), Marino, Viterbo, Anguillara, Tolfa, Sutri, Calcata, Montefiascone, Vignanello, Sermoneta, Gavignano, Vallecorsa, Vicovaro, Terracina, Ceprano, Monte San Giovanni Campano, Torrice, Bauco, Veroli e Frosinone.\nLe fonti e le ricerche.\nBasandosi su fonti coeve, e pi\u00f9 recenti, Rino Cammilleri, nel libro \"Gli occhi di Maria, ha elencato i presunti miracoli, con date, luoghi e testimonianze. Nello stesso testo Vittorio Messori ha fornito una possibile interpretazione di questa serie di prodigi, estendendo il discorso ad altre manifestazioni mariane e ai possibili collegamenti con altri eventi storici.\nIn merito agli eventi, lo storico Massimo Cattaneo ha notato \u00abuna significativa contiguit\u00e0 temporale tra l'arrivo delle notizie sui \"miracoli\" in un determinato luogo e il loro inizio nello stesso immediatamente dopo\u00bb, cos\u00ec da dar vita a \u00abun movimento di diffusione per suggestione-emulazione che raggiunse la maggior parte dei centri del territorio pontificio\u00bb, un fenomeno che \u00abper durata \u2013 si protrasse almeno fino al febbraio del 1797 \u2013, ampiezza dell'area geografica interessata, quantit\u00e0 e tipologia dei testimoni, appartenenti a tutti i ceti sociali ed i livelli culturali, emerge per dimensioni nella storia dell'Europa cristiana, pur cos\u00ec ricca di episodi di tale natura\u00bb."}
{"id": "6331772", "revid": "88740", "url": "https://it.wikipedia.org/wiki?curid=6331772", "title": "Beurla Reagaird", "text": "Il Beurla Reagaird ([\u02c8pj\u0264\u02d0r\u02e0l\u02e0\u032a\u0259 \u02c8\u027e\u025bk\u0259r\u02e0t\u02b2]) \u00e8 una lingua creola utilizzata in Scozia dalla locale comunit\u00e0 nomade originaria delle Highlands, tradizionalmente chiamati con il termine dispregiativo di \"tinkers\" (stagnai). Questo idioma, basato principalmente sul gaelico scozzese, presenta forti contaminazioni dall'inglese e dallo scots.\nIl nome Beurla Reagaird significa letteralmente \"Gergo dei fabbri\", poich\u00e9 deriva dall'antico irlandese \"B\u00e9rle\" (da \"Bel\" che significa bocca, pi\u00f9 il suffisso astratto \"-re\") e dalla parola \"Eagar\", che significa \"ordine\", \"disposizione\" (in irlandese \"gergo dei fabbri\" \u00e8 \"B\u00e9arla na Saor\" )."}
{"id": "6331781", "revid": "247222", "url": "https://it.wikipedia.org/wiki?curid=6331781", "title": "Ludwig Lange", "text": ""}
{"id": "6331785", "revid": "767487", "url": "https://it.wikipedia.org/wiki?curid=6331785", "title": "Selvin Pennant", "text": "Carriera.\nClub.\nAd eccezione di una breve parentesi tra il 1969 e il 1980 ha sempre giocato nel campionato di casa.\nNazionale.\nCon la Nazionale guatemalteca ha collezionato 15 presenze."}
{"id": "6331796", "revid": "2091899", "url": "https://it.wikipedia.org/wiki?curid=6331796", "title": "Hokuto no Ken (videogioco 1986)", "text": " \u00e8 un videogioco di tipo picchiaduro a scorrimento del 1986 per Nintendo Entertainment System. \u00c8 il primo capitolo di una tetralogia pubblicata da Toei Animation basata sul manga \"Ken il guerriero\", nonch\u00e9 l'unico ad aver avuto una distribuzione internazionale: gli altri tre, infatti, sono rimasti un'esclusiva giapponese. Il gioco non \u00e8 mai stato distribuito in Europa.\nNella copertina della versione americana, Kenshiro \u00e8 mostrato affrontare Toki, che nel gioco non appare n\u00e9 viene menzionato; \u00e8 invece il principale antagonista del prequel, \"\".\nModalit\u00e0 di gioco.\nIl gioco ricopre l'arco di Gento K\u014dken. Il giocatore controlla Kenshiro, il quale deve superare otto livelli affrontando gli uomini di Gento. Alla fine di ogni livello \u00e8 presente un boss, in ordine: Bask, Geila, Taiga, Solia, Boltz, Jakko, Falco e Nameless Shura. Ken pu\u00f2 ottenere dei power-up per aumentare la propria forza e sconfiggere i boss pi\u00f9 facilmente (sui nemici normali non fa alcuna differenza, dato che un pugno li fa esplodere e un calcio li fa volar fuori dallo schermo)."}
{"id": "6331798", "revid": "110157", "url": "https://it.wikipedia.org/wiki?curid=6331798", "title": "Tierra Blanca (Guanajuato)", "text": "Tierra Blanca \u00e8 un comune dello stato di Guanajuato, nel Messico centrale, il cui capoluogo \u00e8 l'omonima localit\u00e0.\nLa municipalit\u00e0 conta 18.175 abitanti (2010) e copre una superficie di 410,482\u00a0km\u00b2."}
{"id": "6331803", "revid": "1543377", "url": "https://it.wikipedia.org/wiki?curid=6331803", "title": "Doctor Mora", "text": "Doctor Mora \u00e8 un comune dello stato di Guanajuato, nel Messico centrale, il cui capoluogo \u00e8 l'omonima localit\u00e0.\nLa popolazione della municipalit\u00e0 \u00e8 di 25.021 abitanti (2014) e copre un'area di 230,90\u00a0km\u00b2.\nIl nome ricorda Jos\u00e9 Mar\u00eda Luis Mora, patriota messicano."}
{"id": "6331806", "revid": "844563", "url": "https://it.wikipedia.org/wiki?curid=6331806", "title": "Kup Mar\u0161ala Tita 1981-1982", "text": "La Kup Mar\u0161ala Tita 1981-1982 fu la 34\u00aa edizione della Coppa di Jugoslavia. Migliaia di squadre parteciparono alle qualificazioni che portarono alle 32 che presero parte alla coppa vera e propria.\nIl detentore era il , che in questa edizione usc\u00ec al primo turno contro una squadra di seconda divisione.\nIl trofeo fu vinto dalla (\"Crvena zvezda\"), che sconfisse in finale la . Per i biancorossi fu il decimo titolo in questa competizione.\nIl successo diede alla \"Zvezda\" l'accesso alla Coppa delle Coppe 1982-1983.\nLa Dinamo, vincitrice del campionato, giunse in finale e fall\u00ec il double (\"dvostruka kruna\", doppia corona, in lingua croata).\nQualificazioni.\n Queste le tre partite disputate dal :\n Jedinstvo Ogulin - Orijent 1-2\n Orijent - Li\u017enjan 4-1\n GO\u0160K Jug - Orijent 2-2 \n Queste alcune delle partite della Coppa di Voivodina del . Il \"Croatia Malm\u00f6\" \u00e8 una squadra composta da lavoratori jugoslavi emigrati in Svezia.\n BAK Bela Crkva - Proleter 1-3\n Proleter - Radni\u010dki Zrenjanin 1-1 \n Proleter - Croatia Malm\u00f6 5-2\nSquadre qualificate.\nLe 18 partecipanti della Prva Liga 1980-1981 sono qualificate di diritto. Le altre 14 squadre (in giallo) sono passate attraverso le qualificazioni. \nIn questa edizione ha partecipato anche il NK Croatia Z\u00fcrich, squadra di Zurigo composta da emigranti croati (in serbo \"Kroacija Cirih\", in italiano \"Croazia Zurigo\"). Si \u00e8 qualificata battendo il , vincitore della coppa di Macedonia.\nCalendario.\nIn finale, dal 1969 al 1986, vigeva la regola che:"}
{"id": "6331818", "revid": "768068", "url": "https://it.wikipedia.org/wiki?curid=6331818", "title": "Lago (generale)", "text": "Biografia.\nLago proveniva da una famiglia modesta e, quando spos\u00f2 Arsinoe di Macedonia, imparentata con il re Filippo II, la sua posizione deve essersi accresciuta. Lago e Arsinoe vissero prima in Eordia e poi, quando il figlio Tolomeo and\u00f2 a Pella per essere istruito, probabilmente vi si trasferirono anche loro. Un'altra tradizione vuole che Tolomeo fosse il figlio illegittimo di Arsinoe e Filippo II e che Lago, quando il bambino nacque, l'abbia lasciato a morire, ma che poi Tolomeo venne salvato da un'aquila; tuttavia, questa \u00e8 considerata solo una leggenda. Lago ebbe anche un altro figlio, Menelao."}
{"id": "6331820", "revid": "124123", "url": "https://it.wikipedia.org/wiki?curid=6331820", "title": "Zhang Minti", "text": "Il Minor Planet Center gli accredita le scoperte di cinque asteroidi, effettuate tutte nel 2006 in collaborazione con Ye Quanzhi."}
{"id": "6331824", "revid": "86599", "url": "https://it.wikipedia.org/wiki?curid=6331824", "title": "317715 Guydetienne", "text": "317715 Guydetienne \u00e8 un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a 2,8832078\u00a0UA e da un'eccentricit\u00e0 di 0,1035114, inclinata di 9,29193\u00b0 rispetto all'eclittica.\nL'asteroide \u00e8 dedicato all'astronomo amatoriale belga Guy Detienne."}
{"id": "6331826", "revid": "287204", "url": "https://it.wikipedia.org/wiki?curid=6331826", "title": "Bortolo Benedini", "text": "Biografia.\nNel 1866, in occasione della terza guerra d'indipendenza, si arruol\u00f2 nell'esercito italiano. Tre anni dopo si laure\u00f2 in Giurisprudenza ed entr\u00f2 nella Camera di Commercio dove presto ricopr\u00ec l'incarico di segretario. In questo ruolo stese alcune relazioni sul Codice di commercio e sulla presenza delle attivit\u00e0 commerciali bresciane nelle esposizioni di Parigi (1878) e di Anversa (1886). Nel 1876 entr\u00f2 nel consiglio provinciale in rappresentanza del mandamento di Rovato.\nAlle politiche del 1882 fu presentato dai liberal moderati nel listino del collegio plurinominale di Brescia: arrivato quinto con 1864 preferenze partecip\u00f2 al ballottaggio, ma perse contro il repubblicano Onorato Comini che per l'occasione fu sostenuto dai voti dei liberali progressisti legati a Giuseppe Zanardelli.\nL'anno dopo, con Alessandro Mantice e Francesco Berardi, contribu\u00ec a fondare il Credito Agrario Bresciano. Nel 1884 partecip\u00f2 alle elezioni suppletive del collegio plurinominale di Verolanuova necessarie a sostituire il defunto Teodoro Buffoli, ma venne sconfitto dal candidato liberal progressista Pavoni.\nNel 1887, dopo la morte di Antonio Barbieri, fu eletto alla presidenza della Banca Popolare di Brescia.\nIn occasione di nuove elezioni suppletive, svoltesi il 3 e il 10 luglio 1887 a causa della cessazione di Oreste Baratieri dalla carica di deputato per sorteggio, riusc\u00ec a essere eletto deputato per la XVI legislatura. In questa occasione sconfisse al ballottaggio il favorito dei liberali progressisti, nonch\u00e9 direttore del quotidiano zanardelliano \u00abLa Provincia di Brescia\u00bb, Vitaliano Gennaro.\nAlle elezioni del 1890, in qualit\u00e0 di deputato uscente, il Benedini, assieme a Pompeo Molmenti, fu inserito nel listino che i liberali moderati bresciani presentarono nel collegio plurinominale di Brescia. Fu eletto al primo turno: con 5732 voti giunse al quarto posto sui cinque disponibili. L'anno dopo si dimise dalla presidenza della Banca Popolare.\nCon il ritorno dei collegi uninominali, alle politiche del 1892 si candid\u00f2 nel collegio di Lonato, ma venne sconfitto al primo turno dal candidato liberal progressista Giovanni Antonio Poli. Alle elezioni seguenti sfid\u00f2 nuovamente Poli nello stesso collegio, riuscendo stavolta a essere eletto. Nel corso della XIX legislatura si attiv\u00f2 per evitare la chiusura della fabbrica d'armi nazionale di Brescia. In occasione delle politiche del 1897 perse al ballottaggio contro il liberal progressista Luigi Carpaneda.\nNel consiglio provinciale fu uno degli esponenti di punta dell'alleanza clerico-moderata. Il 12 agosto 1901 fu eletto presidente del consiglio in sostituzione del defunto Ludovico Bettoni Cazzago; l'anno dopo fu sostituito da Zanardelli, ma il consiglio assegn\u00f2 a Benedini la vicepresidenza del consesso. Nonostante fosse malato da tempo, il 10 agosto 1903 fu eletto presidente della Deputazione e mantenne l'incarico fino alla morte, avvenuta a Virle Treponti il 22 febbraio seguente. Poche settimane dopo, il suo nome venne coinvolto in uno scandalo per la sottrazione di fondi dalla cassa della Camera di Commercio.\nSi interess\u00f2 ai problemi agrari della pianura bresciana e scrisse un'analisi dell'Inchiesta Iacini pubblicata come \"Terra e Agricoltori nel circondario di Brescia\". Fu insegnante al collegio Peroni e all'Istituto tecnico commerciale che ne deriv\u00f2."}
{"id": "6331839", "revid": "287204", "url": "https://it.wikipedia.org/wiki?curid=6331839", "title": "Storfjord (M\u00f8re og Romsdal)", "text": "Lo Storfjord (o Storfjorden, dove il suffisso \"-en\" rappresenta l'articolo determinativo in norvegese) \u00e8 un fiordo della Norvegia che si estende per 110\u00a0km interamente nel distretto di Sunnm\u00f8re, nella contea di M\u00f8re og Romsdal, a sud-ovest della citt\u00e0 di \u00c5lesund.\nNome.\nIl toponimo significa letteralmente \"grande fiordo\", ad indicarne la notevole lunghezza che ne fa il pi\u00f9 lungo della regione e il 5\u00ba su scala nazionale. La prima parte del nome, \"stor\", significa infatti \"grande\".\nGeografia.\nIl fiordo ha la propria foce sul mar di Norvegia tra le isole di Hareidlandet e di Sula, pochi chilometri a sud di \u00c5lesund, e si sviluppa principalmente in direzione est-ovest con diverse ramificazioni. A partire dalla foce vi sono il Sulafjord e il Vartdalsfjord. Successivamente il fiordo si dirama nello Hj\u00f8rundfjord (che a sua volta si dirama nei Norangsfjord e Storfjord) e nel Sykkylvsfjord e, nella parte pi\u00f9 interna, nel Norddalsfjord (lungo 16\u00a0km, da cui parte il Tafjord) e nel Sunnylvsfjord (lungo 26\u00a0km, da cui ha origine il Geirangerfjord, celebre meta turistica).\nL'area dello Storfjord si estende nei comuni di Sula, \u00c5lesund, Sykkylven, Skodje, \u00d8rskog, Stordal, Stranda e Norddal. Sulle ripide pareti che circondano il fiordo si trovano diverse fattorie storiche perfettamente conservate, tra queste si citano Ytste Skotet, Me-\u00c5kernes, Skagefl\u00e5 e Knivsfl\u00e5.\nMorfologia.\nPer via della lunghezza e delle numerose ramificazioni il fiordo caratterizza profondamente la morfologia della regione, che viene divisa in due parti collegate solo da traghetti.\nL'aspetto del territorio nella regione dello Storfjord \u00e8 quella tipica della Norvegia occidentale. Il fiordo \u00e8 circondato da isole con montagne alte fino a 500-800\u00a0m s.l.m.. Le coste del fiordo sono tipicamente ripide, interrotte di tanto in tanto da valli pianeggianti che si estendono nell'entroterra fino a 30\u00a0km. Il paesaggio \u00e8 quello tipico dei fiordi della costa occidentale, facendone una meta turistica molto battuta dai turisti in cerca di un esempio di natura e paesaggi nordici.\nIl fiordo raggiunge una profondit\u00e0 massima di 679 metri nei pressi del villaggio di Dyrkorn, nel comune di Stordal.\nTrasporti.\nL'attraversamento del fiordo \u00e8 effettuato solo per mezzo di traghetti, in quanto non esistono ponti o tunnel tra le sponde della massa d'acqua. Negli ultimi anni si \u00e8 fatta strada l'idea di una infrastruttura per consentire l'attraversamento del fiordo, culminata con uno studio di fattibilit\u00e0 presentato dallo studio Aas-Jakobsen, il quale ha esaminato diverse alternative tra cui un tunnel galleggiante sottomarino, un ponte galleggiante ed un classico ponte sospeso; quest'ultimo fu considerato la migliore alternativa dal punto di vista tecnico, tuttavia il progetto non fu approvato per questioni dovute al reperimento dei fondi necessari alla sua realizzazione.\nI collegamenti con traghetti attualmente in uso sono:\nDurante l'estate il traghetto Hurtigruten percorre lo Storfjord fino al Geirangerfjord.\nI collegamenti stradali sono fortemente limitati dalle ripide pareti del fiordo stesso, le poche strade corrono quasi esclusivamente nelle vallate. Sul versante settentrionale si sviluppa una rete stradale tra Tafjord e l'isola di Sula per mezzo della strada europea E39 e le locali 63, 650, 656, 60 e 61; mentre sul versante meridionale esistono solo piccoli tratti che corrono lungo il fiordo stesso."}
{"id": "6331840", "revid": "635893", "url": "https://it.wikipedia.org/wiki?curid=6331840", "title": "Storfjorden", "text": ""}
{"id": "6331842", "revid": "110157", "url": "https://it.wikipedia.org/wiki?curid=6331842", "title": "Avgu\u0161tine", "text": "Avgu\u0161tine (pronuncia ) \u00e8 un insediamento (\"naselje\") di abitanti, della municipalit\u00e0 di Kostanjevica na Krki nella regione statistica della Oltresava Inferiore in Slovenia.\nL'area faceva tradizionalmente parte della regione storica della Bassa Carniola, ora invece \u00e8 inglobata nella regione della Oltresava Inferiore.\nNel paese c'\u00e8 un piccolo capitello votivo costruito nel XX secolo."}
{"id": "6331859", "revid": "547034", "url": "https://it.wikipedia.org/wiki?curid=6331859", "title": "Eccidio del Torrazzo", "text": "L'eccidio del Torrazzo fu un crimine di guerra fascista consumatosi il 14 febbraio 1945 a Bagnolo in Piano, in provincia di Reggio Emilia, nel corso della quale furono uccisi undici civili bagnolesi.\nAntefatti.\nLa zona di Bagnolo in Piano, cos\u00ec come tutta la pianura reggiana, era un'area di fervida ed intensa attivit\u00e0 partigiana. A scatenare la furia omicida degli uomini della Brigata Nera di Reggio vi fu infatti la morte, il 10 febbraio 1945, di due bersaglieri della 1\u00aa Divisione bersaglieri \"Italia\" dell'esercito repubblicano, uccisi in uno scontro a fuoco con esponenti della Resistenza locale nella frazione di Pieve Rossa.\nLa strage.\nAll'alba del 14 febbraio alcuni reparti della Brigata Nera di Reggio circondarono il paese con l'obbiettivo di compiere una rappresaglia esemplare nei confronti della popolazione civile bagnolese. Venne cos\u00ec effettuato un vasto rastrellamento e quindi prelevati dalle loro case nove esponenti storici dell'antifascismo e della resistenza locale assieme al Commissario Prefettizio Aristide Carboni, reggente dell'amministrazione comunale bagnolese. Mentre le milizie repubblicane rastrellavano Bagnolo, don Barbieri tent\u00f2 invano di mediare una soluzione con gli ufficiali fascisti. Gli undici prigionieri, dopo essere stati raggruppati presso la locale Casa del Fascio, vennero condotti nella piazza del paese, allineati sotto il Torrazzo e quivi giustiziati.\nI corpi delle vittime vennero lasciati sul luogo dell'esecuzione sino alle 14:00, quando vennero trasferiti presso il locale cimitero su iniziativa di don Barbieri.\nConseguenze.\nLa notizia della fucilazione dei dieci civili bagnolesi provoc\u00f2 una dura reazione presso le autorit\u00e0 militari tedesche d'istanza nella provincia reggiana. Il giorno seguente l'eccidio fu indetto in Prefettura un summit italo-tedesco al quale presero parte tra gli altri il capo della Provincia Giovanni Battista Caneva, il colonnello delle SS Eugen Dollmann, il podest\u00e0 di Reggio nell'Emilia Celio Rabotti ed il capitano Leibold. I tedeschi, che il giorno stesso della strage di Bagnolo avevano fucilato venti partigiani a Calerno, ripresero duramente i fascisti per aver agito di loro libera iniziativa e senza le necessarie autorizzazioni ed imposero loro di risarcire le famiglie delle vittime.\nMonumenti.\nA ricordo del martirio dei dieci cittadini bagnolesi venne scoperta il 4 novembre 1945 una lapide recante i nomi dei caduti. Successivamente il monumento sub\u00ec alcune modifiche, fino all'ultimo restauro, occorso in occasione del 70\u00ba della strage."}
{"id": "6331860", "revid": "34392", "url": "https://it.wikipedia.org/wiki?curid=6331860", "title": "Aeronautica Militare", "text": ""}
{"id": "6331868", "revid": "767487", "url": "https://it.wikipedia.org/wiki?curid=6331868", "title": "Podgorje (Slovenj Gradec)", "text": "Podgorje (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6331869", "revid": "110157", "url": "https://it.wikipedia.org/wiki?curid=6331869", "title": "Radu\u0161e", "text": "Radu\u0161e (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6331872", "revid": "367445", "url": "https://it.wikipedia.org/wiki?curid=6331872", "title": "Mental Illness", "text": "Mental Illness \u00e8 il nono album in studio della cantautrice statunitense Aimee Mann, pubblicato nel 2017."}
{"id": "6331873", "revid": "1776051", "url": "https://it.wikipedia.org/wiki?curid=6331873", "title": "Sele (Slovenj Gradec)", "text": "Sele (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6331874", "revid": "1776051", "url": "https://it.wikipedia.org/wiki?curid=6331874", "title": "Spodnji Razbor", "text": "Spodnji Razbor (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6331876", "revid": "1776051", "url": "https://it.wikipedia.org/wiki?curid=6331876", "title": "Stari trg", "text": "Stari trg (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6331880", "revid": "1776051", "url": "https://it.wikipedia.org/wiki?curid=6331880", "title": "\u0160martno pri Slovenj Gradcu", "text": "\u0160martno pri Slovenj Gradcu (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6331883", "revid": "1363894", "url": "https://it.wikipedia.org/wiki?curid=6331883", "title": "Triplicate", "text": "Triplicate \u00e8 il 38\u00b0 album in studio del cantautore statunitense Bob Dylan, pubblicato nel marzo 2017. Si tratta di un triplo disco di cover del repertorio tradizionale americano."}
{"id": "6331890", "revid": "110157", "url": "https://it.wikipedia.org/wiki?curid=6331890", "title": "\u0160miklav\u017e", "text": "\u0160miklav\u017e (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6331891", "revid": "123634422", "url": "https://it.wikipedia.org/wiki?curid=6331891", "title": "These Foolish Things (Remind Me of You)", "text": "These Foolish Things (Remind Me of You) \u00e8 un brano musicale del 1936 scritto da Jack Strachey (musica) e Eric Maschwitz (testo). \nTra gli artisti che hanno interpretato il brano vi sono Billie Holiday (1936), Nat King Cole (1957), James Brown (tre versioni diverse nel 1963, nel 1964 con The Famous Flames e nel 1974), Sarah Vaughan, Thelonious Monk, Ella Fitzgerald, Frank Sinatra, Aaron Neville, Etta James, Sammy Davis Jr., Sam Cooke, Rod Stewart, Johnny Hartman, Bryan Ferry (1975, nell'album omonimo \"These Foolish Things\") e Bing Crosby.\nIn tempi relativamente pi\u00f9 recenti il brano \u00e8 stato eseguito da Cassandra Wilson (2015), Mina (album \"L'allieva\", 2005), Michael Bubl\u00e9 (2008), Emmy Rossum (2013) e Seth MacFarlane (2015).\nNel 2017 Bob Dylan ne registra una versione che include nel triplo album \"Triplicate\".\nIn ambito cinematografico, il brano \u00e8 stato arrangiato da Ennio Morricone per il film \"Sal\u00f2 o le 120 giornate di Sodoma\" di Pier Paolo Pasolini (1975).\nTra le varie interpretazioni degne di rilievo va sottolineata l'esecuzione\ndi un grande pianista, Michel Petrucciani, insieme a Eddy Louiss nel 1994.\nBrano inserito nell'album \"Conf\u00e8rence de presse\" una delle pi\u00f9 belle \nesecuzioni musicali di questo brano."}
{"id": "6331893", "revid": "228587", "url": "https://it.wikipedia.org/wiki?curid=6331893", "title": "Toma\u0161ka vas", "text": "Toma\u0161ka vas (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia.\nLa chiesa del paese \u00e8 dedicata a , risale al XIII secolo."}
{"id": "6331895", "revid": "1776051", "url": "https://it.wikipedia.org/wiki?curid=6331895", "title": "Troblje", "text": "Troblje (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6331896", "revid": "125430882", "url": "https://it.wikipedia.org/wiki?curid=6331896", "title": "Onna-bugeisha", "text": "Un' era un tipo di donna guerriera appartenente alla nobilt\u00e0 giapponese. Molte di queste donne potevano partecipare alle battaglie, comunemente accanto agli uomini samurai. Erano membri della classe dei \"bushi\" nel Giappone feudale e venivano addestrate all'uso delle armi per proteggere la loro casa, la famiglia e l'onore in tempo di guerra. Icone significative come Tomoe Gozen, Tsuruhime, Nakano Takeko e H\u014dj\u014d Masako sono alcuni degli esempi famosi di onna-bugeisha.\nStoria.\nStoria antica.\nMolto prima dell'emergere della classe dei samurai e della loro fama, i combattenti giapponesi erano altamente addestrati a maneggiare spade e lance. Le donne impararono presto ad usare il naginata, il kaiken e l'arte della tant\u014djutsu in battaglia. Una tale formazione assicurava la protezione per quelle comunit\u00e0 a cui mancavano combattenti di sesso maschile. Una di queste donne, pi\u00f9 tardi conosciuta come Jing\u016b (III secolo) utilizz\u00f2 le proprie abilit\u00e0 per ispirare il cambiamento economico e sociale: secondo la ricostruzione leggendaria ella \u00e8 conosciuta come l'onna-bugeisha che guid\u00f2 l'invasione della Corea nel 200 dopo che il marito Ch\u016bai, quattordicesimo imperatore del Giappone, fu ucciso in battaglia.\nSempre secondo la leggenda ella port\u00f2 miracolosamente alla conquista giapponese della Corea senza dover versare una sola goccia di sangue. Nonostante le polemiche che circondano la sua esistenza e le sue realizzazioni, \u00e8 stata un esempio di onna-bugeisha nella sua interezza. Anni dopo la sua morte l'esempio portato da Jing\u016b \u00e8 stato in grado di trascendere le strutture socio-economiche che erano state instillate in Giappone. Nel 1881 \u00e8 diventata la prima donna ad essere presente su una banconota giapponese; progettata per impedirne la contraffazione, la sua immagine \u00e8 stata stampata su carta oblunga.\nDurante il periodo Heian (794-1185) ed il seguente periodo Kamakura (1185-1333) le donne che si trovavano in primo piano sul campo di battaglia furono l'eccezione piuttosto che la regola. Gli ideali giapponesi della femminilit\u00e0 predisponevano la maggior parte delle donne all'inazione e all'impotenza, in aperto conflitto con un ruolo da guerriera.\nPeriodo Kamakura.\nLa guerra Genpei (1180-85) segn\u00f2 lo scoppio delle ostilit\u00e0 tra il clan Taira e il clan Minamoto; due gruppi giapponesi assai importanti e potenti del tardo periodo Heian. Durante questo lasso di tempo \u00e8 stata scritta l'epopea intitolata \"Heike monogatari\" la quale racconta storie di samurai coraggiosi e devoti; tra questi vi era anche Tomoe Gozen, servitrice di Minamoto no Yoshinaka del clan Minamoto.\nTomoe assistette Yoshinaka e lo aiut\u00f2 a difendersi contro le truppe del cugino Minamoto no Yoritomo. Durante la battaglia di Awazu, svoltasi il 21 febbraio 1184, ella guid\u00f2 le truppe tra le file nemiche, gettandosi sul loro guerriero pi\u00f9 forte, disarcionandolo e decapitandolo.\nNel racconto di Heike \u00e8 stata descritta come \"particolarmente bella, con la pelle bianca e i capelli lunghi, ed altre caratteristiche affascinanti. Era anche un arciere notevolmente forte, mentre come spadaccina era un guerriero che valeva pi\u00f9 di mille, pronta a confrontarsi con un demone o un dio, montando a cavallo nel corso di marce ininterrotte con superba abilit\u00e0. Ogni volta che una battaglia era imminente Yoshinaka la inviava al fronte come suo primo capitano, indossando una resistente armatura, una spada di grandi dimensioni ed un potente arco. Si esib\u00ec in atti di valore pi\u00f9 di tutti gli altri suoi guerrieri\".\nAnche se non si \u00e8 riusciti a dimostrare con certezza che sia stata una figura storica, Tomoe Gozen ha avuto un alto impatto sulla classe guerriera, tra cui molte delle scuole tradizionali di naginata. Le sue azioni in battaglia hanno anche ricevuto molta attenzione nelle opere artistiche quali il \"Tomoe no Monogatari\" ed in vari dipinti di genere ukiyo-e. Con il trascorrere del tempo l'influenza della Onna-bugeisha si \u00e8 trasferita dalla pittura persino alla politica.\nDopo le vicende di \"Heike monogatari\", dove le mire degli avversari Taira vennero sventate e i nemici ricacciati verso le province occidentali, fu presto istituito lo shogunato Kamakura sotto il dominio di Minamoto no Yoritomo. In seguito la moglie H\u014dj\u014d Masako si trov\u00f2 ad agire durante i primi anni della reggenza del clan H\u014dj\u014d, diventando in tal modo la prima Onna-bugeisha a salire in primo piano nella vita politica. Masako divent\u00f2 una monaca (Bhikkhuni) buddhista, un destino tradizionale per le vedove dei samurai. Fin\u00ec col sostenere la classe samurai nella figura del figlio Minamoto no Yoriie come primo capo del governo (shikken appartenente al clan H\u014dj\u014d di Kamakura.\nGrazie agli sforzi collettivi di Masako e dei suoi burattini politici ottenne che le leggi che governavano la corte dello sh\u014dgun (nei primi anni del XIII secolo) permettessero alle donne pari diritti ereditari con i parenti maschi. Anche se il ruolo primario delle donne nel Giappone antico continu\u00f2 ad essere il sostegno dato alle loro famiglie e ai loro mariti, esse acquisirono uno status pi\u00f9 elevato all'interno dell'ambiente domestico. Queste nuove leggi permisero anche, alle donne giapponesi, di controllare le proprie finanze, lasciare in eredit\u00e0 beni, mantenere le loro case, gestire la servit\u00f9 e crescere i propri figli con una corretta e leale educazione da samurai. Le donne giapponesi erano inoltre tenute a difendere le loro case in tempo di guerra.\nPeriodo Edo e oltre.\nA causa dell'influenza della filosofia neo-confuciana le regole matrimoniali si consolidarono sempre pi\u00f9 durante il periodo Edo (1600-1868) e lo status dell'onna-bugeisha diminu\u00ec in maniera significativa; la funzione delle donne guerriere cambiarono in funzione dei loro mariti. I samurai non erano oramai pi\u00f9 interessati a battaglie e guerre e si trasformarono un poco alla volta in semplici burocrati.\nLe donne, in particolare le figlie della maggior parte delle famiglie di classe superiore, furono presto impegnate in sogni di successo e potere; i forti ideali della dedizione intemerata e dell'altruismo vennero gradualmente sostituiti dalla tranquilla e passiva obbedienza civile.\nViaggiare durante il periodo Edo era un impegno esigente e assai difficoltoso per molte donne samurai, a causa delle pesanti restrizioni che dovevano subire. Dovevano sempre essere accompagnate da un uomo, dal momento che non erano autorizzate a viaggiare da sole. Dovevano inoltre possedere dei permessi speciali i quali stabilivano i loro averi e le motivazioni per lo spostamento. Le donne cominciavano a ricevere anche svariate molestie da parte dei funzionari che presiedevano i punti di controllo e d'ispezione.\nL'inizio del XVII secolo segn\u00f2 una significativa trasformazione nell'accettazione sociale delle donne in Giappone. Molte samurai venivano viste puramente come donne che facevano la scorta ai bambini; il concetto di donna come compagno adatto al combattimento non era pi\u00f9 concepibile. Il rapporto tra marito e moglie poteva ora essere correlato a quello intercorrente tra signore e vassallo: \"mariti e mogli non dormivano nemmeno pi\u00f9 abitualmente insieme. Il marito si poteva recare in visita alla moglie... per poi ritirarsi nelle proprie stanze\".\nNel 1868, durante la battaglia di Aizu (parte della guerra Boshin), Nakano Takeko in qualit\u00e0 di membro del clan Aizu venne reclutata per diventare capo di un corpo femminile che si trov\u00f2 a combattere contro l'armata imperiale composta da 20.000 uomini appartenenti al dominio Ogaki. Altamente qualificata nel maneggiare la naginata, Takeko e il suo gruppo unito ad altri 3.000 samurai, s'impegn\u00f2 nello scontro. Il tempio H\u014dkai-ji ad Aizubange nella prefettura di Fukushima contiene un monumento eretto in suo onore."}
{"id": "6331898", "revid": "547034", "url": "https://it.wikipedia.org/wiki?curid=6331898", "title": "Bloodlust", "text": "Bloodlust \u00e8 il sesto album in studio del gruppo heavy metal statunitense Body Count, pubblicato nel 2017."}
{"id": "6331899", "revid": "1776051", "url": "https://it.wikipedia.org/wiki?curid=6331899", "title": "Turi\u0161ka vas", "text": "Turi\u0161ka vas (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6331901", "revid": "1776051", "url": "https://it.wikipedia.org/wiki?curid=6331901", "title": "Vodri\u017e", "text": "Vodri\u017e (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6331918", "revid": "110157", "url": "https://it.wikipedia.org/wiki?curid=6331918", "title": "Vrhe (Slovenj Gradec)", "text": "Vrhe (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6331919", "revid": "110157", "url": "https://it.wikipedia.org/wiki?curid=6331919", "title": "Zgornji Razbor", "text": "Zgornji Razbor (pronuncia ) \u00e8 un insediamento (\"naselje\") di abitanti, della municipalit\u00e0 di Slovenj Gradec nella regione statistica della Carinzia in Slovenia.\nL'area faceva tradizionalmente parte della regione storica della Stiria, ora invece \u00e8 inglobata nella regione della Carinzia."}
{"id": "6331920", "revid": "636662", "url": "https://it.wikipedia.org/wiki?curid=6331920", "title": "Fibre rosse", "text": ""}
{"id": "6331921", "revid": "1543377", "url": "https://it.wikipedia.org/wiki?curid=6331921", "title": "Largs", "text": "Largs \u00e8 una localit\u00e0 di villeggiatura della costa sud-occidentale della Scozia, facente parte dell'area di consiglio dell'Ayrshire Settentrionale (\"North Ayrshire\") ed affacciata sul Firth of Clyde. Conta una popolazione di circa 11.000 abitanti\nGeografia fisica.\nLargs si trova nella parte settentrionale del North Ayrshire, a nord di Ardrossan, e si affaccia sull'isola di Great Cumbrae, che dista circa un miglio dalla costa. Localit\u00e0 limitrofe sono Fairlie, Kelburn e Skelmorlie.\nOrigini del nome.\nIl toponimo \"Largs\" deriva probabilmente dal termine gaelico \"laerg\", che significa \"pendio di una collina\" o \"pendenaza erbosa\".\nStoria.\nDalla fondazione ai giorni nostri.\nLa zona in cui sorge Largs \u00e8 abitata sin dal Neolitico, come dimostra una camera sepolcrale rinvenuta in loco.\nLa cittadina esisteva gi\u00e0 prima del XIII secolo e nel settembre 1263 ebbe luogo la battaglia di Largs, una battaglia navale che vide opposti i vichinghi all'esercito guidato da Alessandro III di Scozia.\nNel 1772, la pietra che costituiva alcune camere sepolcrali preistoriche rinvenute a Largs fu utilizzata per la costruzione di una strada (l'attuale A78): nell'occasione furono rinvenuti anche dei resti umani.\nNel 1885, la cittadina fu raggiunta per la prima volta dalla ferrovia, grazie alla costruzione della Glasgow and South Western Railway.\nMonumenti e luoghi d'interesse.\nArchitetture religiose.\nSkelmorlie Aisle.\nTra i principali edifici religiosi di Largs figura la Skelmorlie Aisle, costruita nel 1636 da Sir Robert Montgomery di Skelmorlie.\nArchitetture civili.\nCollege di San Colombano.\nAltro edificio storico di Largs \u00e8 il college di San Colombano, risalente al 1830 ca.\nSiti archeologici.\nAll'interno del Douglas Park \u00e8 stata rinvenuta una tomba sepolcrale risalente al 3500 a.C, mentre sulla Knock Hill \u00e8 stato rinvenuto un forte risalente al 500 a.C..\nSociet\u00e0.\nEvoluzione demografica.\nAl censimento del 2011, Largs contava una popolazione pari a 11.340 abitanti, stesso dato del 2001.\nInfrastrutture e trasporti.\nLargs \u00e8 collegata via traghetto con l'isola di Great Cumbrae. ."}
{"id": "6331923", "revid": "767487", "url": "https://it.wikipedia.org/wiki?curid=6331923", "title": "Michele Scapicchi", "text": "Carriera.\nGiocatore.\nNella stagione 1996-1997 gioca nel Campionato Primavera con la , societ\u00e0 in cui si era trasferito nel 1994.\nLa societ\u00e0 giallorossa a fine stagione lo cede agli emiliani del , in Serie C1. Con la maglia del Carpi Scapicchi nel corso della stagione 1997-1998 gioca complessivamente 5 partite di campionato, ed a fine anno viene ceduto ai siciliani del , con i quali nella stagione 1998-1999 gioca nel campionato di Serie C1.\nSuccessivamente nella stagione 2000-2001 gioca una partita nel campionato di Serie D con gli umbri del .\nAllenatore.\nNella stagione 2009-2010 e nella stagione 2010-2011 allena il femminile, nel campionato di Serie A2. Rimane alla guida della squadra umbra anche per il campionato 2011-2012, che si aggiudica conquistando quindi la prima promozione in Serie A nella storia del club.\nNella stagione 2012-2013 allena la societ\u00e0 biancorossa nel campionato di Serie A, nel quale la squadra arriva dodicesima in classifica conquistando la salvezza dopo la vittoria nei play-out contro il . A fine anno lascia la squadra, e nella stagione 2013-2014 lavora come vice al , squadra maschile di Eccellenza, con cui vince il campionato venendo promosso in Serie D.\nNella stagione 2014-2015 allena invece la squadra Juniores del Villabiagio, mantenendo in parallelo anche l'incarico di vice della prima squadra, impegnata nel campionato di Serie D; a fine anno viene ingaggiato dagli umbri del per il campionato 2015-2016, disputato nell'Eccellenza umbra, venendo per\u00f2 esonerato il 7 ottobre 2015 al termine della quinta giornata di campionato dopo due sconfitte consecutive.\nNella stagione 2016-2017 allena l'Agello, nel campionato umbro di Promozione, mentre nella stagione successiva allena la in Eccellenza, da cui il 12 dicembre 2017 viene esonerato. Nella stagione 2018-2019 allena il Moiano, in Prima Categoria; l'11 dicembre 2019 subentra sulla panchina del Mugnano, in Promozione."}
{"id": "6331933", "revid": "1909146", "url": "https://it.wikipedia.org/wiki?curid=6331933", "title": "Fricktal", "text": "La Fricktal (Valle di Frick) \u00e8 una regione del canton Argovia nella Svizzera nord-orientale fra il Massiccio del Giura, la Foresta Nera e l'Altopiano svizzero. Vi risiedono circa 80\u00a0000 abitanti.\nGeografia.\nLa Fricktal \u00e8 una regione montuosa con rilievi relativamente modesti nel Giura tabulare svizzero. \u00c8 delimitata a nord dal Reno (al confine con la Germania) a sud e ad est dal corso del fiume Aare e ad ovest confina col cantone di Basilea Campagna. La regione costituisce un importante collegamento fra le citt\u00e0 di Zurigo e Basilea: \u00e8 attraversata dall'autostrada A3 e dalla linea ferroviaria del B\u00f6zberg.18. Comuni della Fricktal costituiscono il Parco del Giura Argoviese (Jurapark Aargau), un parco naturale regionale di importanza nazionale.\nPopolazione.\nLa parte superiore della valle ha un carattere pi\u00f9 rurale a differenza della parte inferiore che con il suo carattere suburbano ospita la maggioranza della popolazione residente. 8 dei 36 comuni della regione (nell'area di Rheinfelden) fanno parte dell'agglomerazione di Basilea, con cui la Fricktal \u00e8 fortemente e storicamente legata dal profilo economico e culturale. La zona era anticamente tedesca, e divenne svizzera per volont\u00e0 di Napoleone.\nClima.\nNella regione regna un clima molto mite, adatto per la produzione frutticola e vitivinicola. La regione lungo il Reno, incastonata fra il Giura e la Foresta Nera, \u00e8 la regione pi\u00f9 calda al nord delle Alpi e possiede fino a 40 giorni di sole in pi\u00f9 della regione dell'Altopiano. Il 5 agosto 2003 "}
{"id": "6331934", "revid": "767487", "url": "https://it.wikipedia.org/wiki?curid=6331934", "title": "The World of Johnny Cash", "text": "The World of Johnny Cash \u00e8 il 34\u00ba album discografico del cantautore country Johnny Cash pubblicato dalla Columbia Records nel 1970.\nLa raccolta su doppio vinile contiene alcuni successi minori di Cash, e diverse canzoni mai pubblicate su singolo. Il disco raggiunse la seconda posizione nella classifica country statunitense, e venne certificato disco d'oro il 23 gennaio 1971 dalla RIAA."}
{"id": "6331935", "revid": "152534", "url": "https://it.wikipedia.org/wiki?curid=6331935", "title": "Autorit\u00e0 Provvisoria di Coalizione", "text": ""}
{"id": "6331941", "revid": "2184720", "url": "https://it.wikipedia.org/wiki?curid=6331941", "title": "Progetto Ophelia", "text": "Col nome di Progetto Ophelia \u00e8 identificato il progetto architettonico dell'ex Manicomio Provinciale di Potenza, concepito da Giuseppe Quaroni e Marcello Piacentini nella prima decade del Novecento. L'opera, soggetta a numerose modifiche che inglobarono nella struttura anche gli Ospedali Riuniti, fu realizzata nel quartiere Santa Maria, il cui sviluppo nel tempo \u00e8 stato molto condizionato da questo progetto.\nStoria.\nLa decisione di costruire un nuovo ospedale psichiatrico provinciale a Potenza risale ai primi anni del ventesimo secolo. La Deputazione Provinciale di Basilicata voleva ridurre le spese pagate dai comuni per i ricoveri di malati mentali all'Ospedale Psichiatrico di Aversa, situato in un\u2019altra regione. La provincia di Potenza spendeva tra le 80.000 e le 100.000 lire l\u2019anno per curare i malati mentali negli ospedali psichiatrici reali. Spendendo una cifra leggermente maggiore di quella la Provincia avrebbe costruito un ospedale psichiatrico e curato i pazienti locali. Inoltre c'era una ragione terapeutica dietro quest\u2019idea: la riabilitazione dei pazienti si era rivelata molto problematica nei grandi manicomi, dove l'attenzione per il singolo era ritenuta scarsa a causa dell\u2019alto numero di pazienti, ritenendo quindi che in un ospedale psichiatrico locale di minori dimensioni la probabilit\u00e0 di creare migliori condizioni per i malati sarebbe stata pi\u00f9 alta. \nNel 1905 fu lanciato un concorso di idee. L\u2019ingegner Quaroni e l\u2019architetto Piacentini si aggiudicarono il premio di 600 lire per il Progetto Ophelia. Nati entrambi a Roma, essi diedero il nome al loro progetto ispirandosi ad un personaggio dell'Amleto, Ofelia, che nella tragedia di Shakespeare si annega dopo aver perso la ragione. L'importo stimato per il progetto era di 1.100.000 lire, che dovevano essere spese per costruire i reparti principali entro cinque anni.\nNel 1907 fu posta la prima pietra, ma i lavori iniziarono solo nel 1910. Purtroppo a causa dei costi elevati, dello scoppio della prima guerra mondiale e anche della modifica del progetto originario per rientrare nelle spese, il Consiglio Provinciale decise di non destinare pi\u00f9 la totalit\u00e0 gli edifici al manicomio.\nFino al 1920 si ipotizz\u00f2 di trasformare il complesso in un Ospedale Militare, nel frattempo gli edifici furono utilizzati come magazzini per il grano o per diverse altre necessit\u00e0. Il progetto non fu per\u00f2 abbandonato, dato che nel 1927 la Deputazione provinciale affid\u00f2 sempre a Quaroni il completamento del manicomio e dell'ospedale. Quaroni realizza quindi quella che fu la sede per lungo tempo dell'Ospedale San Carlo, unificando due dei padiglioni originali del progetto; il padiglione n.3 divenne invece sede del Museo Provinciale, mentre la galleria sottostante al padiglione n.10 venne adibita nel 1934 a sede del \"Museo della rivoluzione fascista\". Dopo i pesanti danni subiti a causa dei bombardamenti di Potenza durante il secondo conflitto mondiale i padiglioni che ospitavano l'Ospedale ed il Museo Provinciale vennero restaurati; le due istituzioni vennero poi trasferite nelle rispettive nuove sedi, mentre gli edifici del Progetto Ophelia vennero destinati ad altri utilizzi: alcuni edifici divennero residenze private, altri diventarono locali di una scuola elementare e di un ufficio postale. \nLa struttura oggi.\nDegli edifici effettivamente realizzati per il complesso manicomiale, ovvero 18 padiglioni principali pi\u00f9 ad altri edifici pi\u00f9 piccoli, 9 sono i padiglioni ancora esistenti, dei quali il n. 3 della numerazione originale del progetto, quello delle pazienti \"semiagitate\", \u00e8 utilizzato come sede della Pinacoteca provinciale di Potenza, mentre i restanti 8 sono attualmente tutti adibiti ad abitazioni: il padiglione n. 4 per le pazienti tranquille, il n. 6 dell\u2019infermeria femminile, il n. 7 dell\u2019accoglienza per le donne, il padiglione n. 10 dell'amministrazione, il n. 11 della cucina, il n. 13 del guardaroba, il n. 15 dell\u2019accoglienza per gli uomini ed il n. 24 della colonia agricola, per un totale di 37 appartamenti.\nArchitettura.\nStile.\nIl progetto prevedeva la creazione di un vero e proprio quartiere sanitario, strutturato secondo un piano particolareggiato \"ante-litteram\". Il quartiere sanitario doveva essere costituito da 18 piccoli padiglioni di uno o due piani in stile eclettico, tipico dell'Italia dell'epoca. Tale scelta stilistica \u00e8 da attribuire verosimilmente a Marcello Piacentini, visto che lo stesso la utilizz\u00f2 per i suoi successivi progetti, mentre nella successiva realizzazione dei padiglioni, affidata al solo Quaroni, lo stile cambia divenendo pi\u00f9 povero e appesantito.\nStruttura del complesso.\nL'ospedale psichiatrico era organizzato in base a due assi principali: quello orizzontale, da est a ovest, chiamato \"asse dei vari reparti\" e quello verticale, da nord a sud, chiamato \"asse dei servizi\". L'intero complesso era simmetrico rispetto all'asse dei servizi, dove c'erano gli edifici per i servizi comuni, mentre sull'asse trasversale c'erano i vari reparti. Vi erano due entrate: quella principale era posta all'incrocio tra l'asse dei servizi e la strada provinciale, quella secondaria, anche chiamata \"entrata di servizio\", era posizionata all'incrocio tra l'asse dei servizi e la strada che conduce alla stazione. Ogni parte era connessa alle altre da una galleria sotterranea che veniva adoperata per rifornire ciascun edificio per mezzo di una ferrovia a scartamento ridotto, che iniziava dall'edificio della cucina.\nL'ingresso principale era caratterizzato da una scala e da due rampe ai lati della galleria, che permettevano di raggiungere la piazza sovrastante. Qui c'era l'Amministrazione, che includeva la gestione amministrativa e medica dei reparti e le stanze dei visitatori, distinte in stanze per uomini e per donne. Inoltre la piazza era delimitata dai padiglioni dell'Accettazione donne ad est ed Accettazione uomini ad ovest. Dietro l'edificio dell'Amministrazione c'era la cucina, che conteneva grandi magazzini riforniti direttamente dal tunnel sotterraneo, e le stanze dove il personale consumava i pasti. Separati da un grande cortile c'erano la Cappella Sacra con ai lati l'emporio e la casa del cappellano; questi ultimi due edifici erano situati di fronte alla lavanderia ed al guardaroba.\nOgni edificio che doveva ospitare i pazienti aveva due piani: al piano terra c'era la dispensa, la cucina, la sala da pranzo, lo studio medico, una stanza per gli infermieri, i bagni e le toilettes, mentre al piano di sopra c'erano i dormitori, camere per le infermiere e una piccola stanza con armadi per la biancheria. I padiglioni potevano avere uno spazio aggiuntivo, a seconda della malattia mentale. A distanza da tutto il complesso principale erano situate la Colonia Agricola, la Sezione contagiosi con una camera mortuaria ed il Fabbricato della disinfestazione in due aree diverse. La colonia agricola era composta da una stalla, un fienile e un deposito e si trovava vicino all'accesso alla stazione provinciale. Le abitazioni personali del contadino e del becchino erano poste invece accanto all'entrata di servizio.\nL'originalit\u00e0 del Progetto Ophelia.\nIl Progetto Ophelia di Quaroni e Piacentini era straordinariamente originale, soprattutto nel panorama dell'architettura ospedaliera e manicomiale del Sud Italia.\nNella documentazione introduttiva del progetto i due spiegarono che l'ospedale psichiatrico doveva soddisfare due richieste funzionali: essere un comune ospedale in quanto centro di cura per l'ospedalizzazione dei malati, ma allo stesso tempo essere anche simile ad una prigione, poich\u00e9 tutti i pazienti andavano ben sorvegliati per prevenire fughe o suicidi. \nUn altro principio che guid\u00f2 la progettazione di Quaroni e Piacentini fu quello di creare un ambiente in cui i pazienti non maturassero la consapevolezza di vivere in uno stato di prigionia, ovviamente dovuto alla loro condizione di malattia. Per evitare ci\u00f2, cercarono una soluzione che potesse rendere il loro soggiorno pi\u00f9 piacevole, soprattutto nei momenti di maggiore lucidit\u00e0; quindi optarono per la separazione dei vari tipi di pazienti in diversi padiglioni, ognuno dei quali circondato da floridi giardini e viali che avrebbero contribuito a creare un ambiente favorevole alla riabilitazione e alla cura. \nIn seguito ad uno studio dettagliato sulle malattie mentali, Quaroni e Piacentini progettarono dei blocchi per i seguenti profili di pazienti in base alla loro malattia mentale: tranquilli, semi agitati, agitati e furiosi, sudici ed epilettici, paralitici ed infermi, fanciulli e idioti, contagiosi, dementi criminali. Perfino il luogo in cui questi pazienti dovevano soggiornare non era il risultato di una scelta casuale. Per esempio, i pazienti tranquilli ed i semi-agitati erano collocati negli edifici vicini alla stazione o alla \"colonia agricola\", dove potevano lavorare la terra o fare lavori manuali, favorendo cos\u00ec il loro processo di riabilitazione.\nUn'altra questione importante riguardava la collocazione dei gabinetti: nelle scelte progettuali passate erano ubicati in un l'edificio esterno annesso alla struttura, che per\u00f2 aveva rappresentato uno dei luoghi con la maggiore occorrenza di suicidi tra i pazienti, in quanto solitamente era lontano da tutti i luoghi regolarmente frequentati dagli infermieri. L'ing. Quaroni e l'arch. Piacentini volevano posizionarli invece in prossimit\u00e0 di alcuni edifici, in modo da consentire agli infermieri ed agli assistenti di poter controllare meglio i malati. Tuttavia, ovviamente, si rendevano necessarie grandi finestre e aperture per garantire un adeguato ricambio di aria; inoltre, per migliorare la ventilazione di tutto il complesso i due progettisti decisero di sollevare il livello del suolo a 760 metri di altezza."}
{"id": "6331952", "revid": "1632387", "url": "https://it.wikipedia.org/wiki?curid=6331952", "title": "Outlive", "text": "Outlive \u00e8 l'ottavo album in studio del gruppo heavy metal statunitense Demon Hunter, pubblicato nel 2017."}
{"id": "6331971", "revid": "1075871", "url": "https://it.wikipedia.org/wiki?curid=6331971", "title": "Elettrotreno SEPSA ET.300", "text": ""}
{"id": "6331984", "revid": "110157", "url": "https://it.wikipedia.org/wiki?curid=6331984", "title": "Exhibition Road", "text": "Exhibition Road \u00e8 una strada di Londra, nel quartiere di South Kensington, su cui si affacciano alcuni dei principali musei cittadini.\nLa strada \u00e8 considerata la principale arteria londinese d'interesse culturale, tra le pi\u00f9 percorse di Londra da circa 11 milioni di visitatori. \n\u00c8 stata tracciata nel 1851 durante la Grande esposizione di Londra del medesimo anno, da cui la strada prende il nome, all'interno di Hyde Park, nella zona conosciuta come Albertopolis. La strada \u00e8 nota per la presenza di numerosi musei e luoghi di cultura quali il Victoria and Albert Museum, il Museo della scienza, Museo di storia naturale, Royal Albert Hall, Imperial College London, la Royal Geographical Society e il Goethe-Institut. \nNel 2011, un anno prima delle olimpiadi che si sono svolte nella capitale britannica, l'infrastruttura ha sub\u00ecto una rilevante opera di riqualificazione."}
{"id": "6331991", "revid": "371529", "url": "https://it.wikipedia.org/wiki?curid=6331991", "title": "Shake (Sam Cooke)", "text": "Shake \u00e8 il primo album postumo del cantante statunitense Sam Cooke, pubblicato nel gennaio del 1965.\nL'album entra nella \"Billboard\" 200, scalando la classifica fino alla posizione 44. Il singolo omonimo raggiunge la settima posizione nella Billboard Hot 100. Il 27 febbraio 1965 \"Shake\" supera \"Sam Cooke at the Copa\" al primo posto nella classifica degli album R&amp;B, restando in vetta alla classifica per quattro settimane."}
{"id": "6331996", "revid": "965985", "url": "https://it.wikipedia.org/wiki?curid=6331996", "title": "Silver Eye", "text": "Silver Eye \u00e8 il settimo album in studio del gruppo di musica elettronica inglese Goldfrapp, pubblicato nel 2017."}
{"id": "6331998", "revid": "965985", "url": "https://it.wikipedia.org/wiki?curid=6331998", "title": "Tribal", "text": "Tribal \u00e8 il quarto album in studio della cantante irlandese Imelda May, pubblicato nel 2014.\nTracce.\nEdizione deluxe - Tracce bonus"}
{"id": "6332000", "revid": "2153076", "url": "https://it.wikipedia.org/wiki?curid=6332000", "title": "Mayhem (album)", "text": "Mayhem \u00e8 il terzo album in studio della cantautrice irlandese Imelda May, pubblicato nel 2010."}
{"id": "6332001", "revid": "399", "url": "https://it.wikipedia.org/wiki?curid=6332001", "title": "Gerald Basil Edwards", "text": "Biografia.\nFiglio di Thomas Edwards, proprietario di una cava a Guernsey, e di sua moglie Harriet (nata Mauger), Edwards fece il servizio militare nel \"Royal Guernsey Light Infantry\" e poi studi\u00f2 per quattro anni all'Universit\u00e0 di Bristol (1919\u20131923), nella quale apparentemente non si laure\u00f2; entr\u00f2 quindi nel mondo letterario di Londra.\nEdwards \u00e8 noto per il romanzo \"The Book of Ebenezer Le Page\", pubblicato postumo nel 1981. Egli lavor\u00f2 al suo romanzo per molti anni, ma lo complet\u00f2 solo verso la fine della sua vita, presentando il dattiloscritto al suo amico Edward Chaney nell'agosto del 1974, nel modo in cui l'immaginario Ebenezer lascia in eredit\u00e0, nel romanzo, il suo 'Libro' a Neville Falla. Il dattiloscritto venne respinto da tutti gli editori e, solo dopo la morte di Edwards, preso in considerazione da Hamish Hamilton che chiese a John Fowles di scrivere una prefazione. Il libro ebbe delle critiche molto favorevoli, da parte di William Golding e Guy Davenport. Harold Bloom lo incluse nel suo \"Western Canon\". Penguin lo pubblic\u00f2 negli Stati Uniti d'America e ne fece una trazione in lingua francese. Venne poi pubblicato in Italia da Elliot Edizioni. Si trova attualmente in stampa nel Regno Unito e negli Stati Uniti da parte di The New York Review of Books nella sua \"Classics series\".\nAlla fine degli anni 1920 e in quelli 1930, Edwards era stato considerato come scrittore e intellettuale di grande promessa, uno che avrebbe davvero potuto fare le scarpe a D.H. Lawrence, la cui biografia gli fu commissionata da Cape. Di tanto in tanto contribu\u00ec alla rivista \"The Adelphi\" di Middleton Murry ma non port\u00f2 mai a termine i suoi progetti pi\u00f9 grandi. Alla fine i suoi amici, Murry, J.S. Collis e Stephen Potter, abbandonarono ogni loro speranza su di lui. Nel 1933 aveva abbandonato la moglie e i figli e non ristabil\u00ec i contatti con sua figlia fino al decennio successivo. Divenne un insegnante itinerante di teatro e, ultimamente, funzionario statale minore. Verso la fine della sua vita, affitt\u00f2 una casa nei pressi di Weymouth dove fu 'scoperto' da uno studente d'arte (Edward Chaney). Quest'ultimo lo incoraggi\u00f2 a completare il suo romanzo e a consegnarglielo per l'eventuale pubblicazione. Nel settembre 2008, Chaney e Jane Mosse, scoprirono a Guernsey una targa (Blue Plaque) all'esterno della casa natale di Edwards.\nUna biografia di Gerald Basil Edwards \u00e8 stata pubblicata, nel settembre 2015, da Blue Ormer Publishing."}
{"id": "6332002", "revid": "399137", "url": "https://it.wikipedia.org/wiki?curid=6332002", "title": "Guglielmo II de Cantilupe", "text": ""}
{"id": "6332004", "revid": "1305772", "url": "https://it.wikipedia.org/wiki?curid=6332004", "title": "Doshin the Giant", "text": " \u00e8 un videogioco sviluppato da Param e pubblicato nel 1999 per Nintendo 64DD. Originalmente distribuito solo in Giappone, del gioco \u00e8 stato realizzato nel 2002 un remake per Nintendo GameCube commercializzato anche in Europa.\nModalit\u00e0 di gioco.\nDescritto da Kazutoshi Iida come un incrocio tra \"Populous\" e \"Mario\", il gioco presenta modalit\u00e0 di gioco simili a \"Black &amp; White\"."}
{"id": "6332006", "revid": "729019", "url": "https://it.wikipedia.org/wiki?curid=6332006", "title": "Ferrovia di Matosinhos", "text": "La ferrovia di Matosinhos, in origine detta \"Ramal de Leix\u00f5es\" o \"Linha de Le\u00e7a\", era una ferrovia a scartamento metrico del Portogallo che collegava Senhora da Hora, sulla ferrovia della P\u00f3voa, al porto di Leix\u00f5es. Fu aperta all'esercizio il 6 maggio 1893 sostituendo la vecchia \"Linha de S\u00e3o Gens\", del 1884, che collegava le \"Pedreiras de S\u00e3o Gens\" al porto di Leix\u00f5es.\nStoria.\nAntica Linha de S\u00e3o Gens.\nLa ferrovia di Matosinhos nacque dall'adattamento di una ferrovia di servizio precedente, la \"Linha de S\u00e3o Gens\". Tale linea nacque in seguito alla necessit\u00e0 di pietra da costruzione per la realizzazione dei moli del porto di Leix\u00f5es; l'esaurimento delle cave di Aguiar port\u00f2 alla necessit\u00e0 di estrarla da quelle di S\u00e3o Gens. La societ\u00e0 Dauderni &amp; Duparchy, che aveva l'appalto della costruzione dei moli portuali, costru\u00ec nel 1884 la ferrovia a scartamento ridotto 900\u00a0mm, per conto della Companhia das Docas do Porto.\nNasce la \"Matosinhos\".\nNel 1892, terminati i lavori del porto de Leix\u00f5es la ferrovia aveva esaurito il suo scopo ma la popolazione del Matosinhos ne richiese il mantenimento adattandola al trasporto di viaggiatori e merci fino alla stazione di Senhora da Hora, che permetteva l'accesso ai treni della \"Linha da P\u00f3voa\".\nA tale scopo venne concessa una licenza alla Companhia do Caminho de Ferro do Porto \u00e0 P\u00f3voa e Famalic\u00e3o \nNel 1892 una commissione esamin\u00f2 se ci fossero le condizioni necessarie all'esercizio. Il 6 maggio 1893 fu autorizzato il servizio passeggeri e successivamente quello di merci. Nel 1894 la Companhia do Porto \u00e0 P\u00f3voa e Famalic\u00e3o fu autorizzata a costruire una stazione e uno scalo merci marittimo nel porto di Leix\u00f5es.\nIl 28 marzo 1895 le installazioni portuali e ferroviarie del \"Ramal de Leix\u00f5es\" vennero assunte in gestione dallo Stato, mantenendo tuttavia gli accordi precedenti con la Compagnia della P\u00f3voa. Nel 1897 l'ingegnere Justino Teixeira elabor\u00f2 un progetto per una ferrovia di collegamento tra le linee del Minho e del porto di Leix\u00f5es; un altro progetto venne approntato dalla commissione tecnica del \"Plano da Rede Complementar ao Norte do Mondego\" con passaggio da Senhora da Hora. Alla connessione esistente a nord se ne aggiunse una a sud per permettere un servizio diretto tra la stazione di Porto Boavista e Matosinhos.\nPassaggio alla Companhia do Norte e cambio di scartamento.\nIl 14 gennaio 1927 la Companhia do Porto \u00e0 P\u00f3voa e Famalic\u00e3o si fuse con la Companhia do Caminho de Ferro de Guimar\u00e3es formando la Companhia dos Caminhos de Ferro do Norte de Portugal che, dall'8 agosto 1927, assunse la gestione della ferrovia in accordo con la \"Junta Aut\u00f3noma do Porto de Leix\u00f5es. La Companhia do Norte, tra le condizioni firmate, aveva il compito di cambiare lo scartamento da de 900 a 1000 mm.\nChiusura.\nIl 30 giugno 1965 la ferrovia di Matosinhos venne chiusa al traffico viaggiatori; i treni vennero sostituiti da autoservizio.\nVestigia.\nDella vecchia linea rimangono poche vestigia. Parte del sedime \u00e8 stato riutilizzato per la costruzione della linea A del Metro do Porto, detta anche \"Linha de Matosinhos\" inaugurata il 7 dicembre 2002 e prolungata nel 2004.\nCaratteristiche.\nLa precedente \"Linha de S\u00e3o Gens\" iniziava dalle cave omonime incrociando ad angolo retto la ferrovia della P\u00f3voa a Senhora da Hora e proseguendo fino al porto. Una connessione, lato Nord, nella stazione di Senhora da Hora collegava le due ferrovie. La linea di Leix\u00f5es che l'ha sostituita ha mantenuto solo il tratto Matosinhos-Senhora da Hora.\nLa ferrovia di Matosinhos fu fatta iniziare dalla stazione di Senhora da Hora terminando nel Porto di Leix\u00f5es con un percorso di 5700 m; un raccordo fino a Le\u00e7a da Palmeira riforniva il nuovo porto artificiale di Leix\u00f5es.\nEsercizio.\nFino all'inaugurazione della ferrovia di Leix\u00f5es (nel 1938) la ferrovia ebbe notevole importanza per il trasporto merci soprattutto per la regione del Minho attraverso la ferrovia della P\u00f3voa e la ferrovia di Guimar\u00e3es\nUn servizio passeggeri era svolto in connessione con la ferrovia della P\u00f3voa sul percorso Matosinhos-Senhora da Hora-Porto Trindade. Nel 1948 circolavano 15 coppie di treni giornalieri.\nMateriale rotabile.\nLa linea venne esercita con trazione a vapore fino alla fine per quanto riguarda i treni merci; fanno eccezione i servizi passeggeri svolti con automotrici della serie CP 9300."}
{"id": "6332011", "revid": "123206849", "url": "https://it.wikipedia.org/wiki?curid=6332011", "title": "Parco delle Golene Foce Secchia", "text": "Il Parco delle Golene Foce Secchia \u00e8 un Parco Locale di Interesse Sovracomunale (PLIS), riconosciuto nel 2005 (\"con delibera del Consiglio Provinciale n\u00b0 56 del 24/02/2005\") e si trova in Lombardia, nei comuni di Quistello, Quingentole, San Benedetto Po e Moglia, nella Provincia di Mantova.\nComprende le zone del tratto terminale del fiume Secchia sino alla confluenza nel Po."}
{"id": "6332013", "revid": "287204", "url": "https://it.wikipedia.org/wiki?curid=6332013", "title": "Two Hearts (Jackie Evancho)", "text": "Two Hearts \u00e8 un doppio album in studio della cantante statunitense Jackie Evancho, pubblicato nel 2017."}
{"id": "6332018", "revid": "736476", "url": "https://it.wikipedia.org/wiki?curid=6332018", "title": "Someday at Christmas (Jackie Evancho)", "text": "Someday at Christmas \u00e8 un album in studio natalizio della cantante statunitense Jackie Evancho, pubblicato nel 2016."}
{"id": "6332022", "revid": "1310927", "url": "https://it.wikipedia.org/wiki?curid=6332022", "title": "Futbolo klubas \u017dalgiris 2016", "text": "Questa voce raccoglie le informazioni riguardanti il Futbolo klubas \u017dalgiris nelle competizioni ufficiali della stagione 2016.\nStagione.\nNella stagione 2016 il FK \u017dalgiris ha disputato la A Lyga, massima serie del campionato lituano di calcio, terminando il torneo al primo posto con 76 punti conquistati in 33 giornate, frutto di 24 vittorie, 4 pareggi e 5 sconfitte, vincendo il campionato per la settima volta, la quarta consecutiva. Grazie a questo successo si \u00e8 qualificato alla UEFA Champions League 2017-2018. All'inizio della stagione ha vinto la LFF Supertaur\u0117, battendo in finale il Trakai dopo i tempi supplementari. Nella primavera 2016 ha disputato le semifinali della Lietuvos Taur\u0117 2015-2016, battendo lo Stumbras ed accedendo alla finale del torneo. In finale ha affrontato e sconfitto il Trakai dopo i tempi supplementari, conquistando la coppa nazionale per la decima volta nella sua storia, la quinta consecutiva. Nell'autunno 2016 \u00e8 sceso in campo a partire dal terzo turno della Lietuvos Taur\u0117 2016, raggiungendo la finale del torneo dove ha sconfitto il S\u016bduva, conquistando cos\u00ec la coppa per la sesta volta consecutiva. Sempre nell'autunno 2016 ha partecipato alla UEFA Champions League, venendo subito eliminato al secondo turno preliminare dai kazaki dell'Astana.\nRosa.\n \n "}
{"id": "6332035", "revid": "767487", "url": "https://it.wikipedia.org/wiki?curid=6332035", "title": "Peter Hollens", "text": "Fa parte dell'ambiente della musica \"a cappella\" dal 1999 quando lui e Leo da Silva fondano il gruppo a cappella della University of Oregon On The Rocks, conosciuto come il primo gruppo a cappella ufficiale di un college in Oregon. Rilascia regolarmente nuovi video musicali su suo canale YouTube. Con oltre 5 milioni di follower e iscritti, i suoi contenuti nel 2011 hanno superato 1 miliardo di visualizzazioni totali.\nCarriera.\nPeter Hollens nasce ad Ashland, Oregon, il 4 marzo 1982, da James e Deborah (Melone) Hollens. Si \u00e8 laureato alla University of Oregon in canto. Sin dalla sua laurea, Hollens \u00e8 stato coinvolto nell'ambiente \"a cappella\" collegiale, includendo registrazioni, produzioni e facendo da giudice a competizioni di musica \"a cappella\" per tutti gli Stati Uniti. Nel 2010, partecipa al programma della NBC, The Sing Off, lavorando con il direttore Deke Sharon e viene acclamato dai giudici Shawn Stockman, Nicole Scherzinger e Ben Folds per i suoi assoli con il gruppo On The Rocks. Vengono eliminati per sesti fra i 10 gruppi concorrenti.\nHollens registra e produce le sue canzoni dal suo \"home studio\" a Eugene, Oregon e ha anche lavorato per Sony e Epic Records. Fra le sue registrazioni ci sono tracce per \"The Sing-Off Season 2-Greatest Hits\", diversi album \"a cappella\" per i gruppi On the Rocks, Divisi, Cornell's Chordials, the Duke's Men of Yale e the Whiffenpoofs. Ha anche registrato i vincitori di The Sing-Off, Committed, the Backbeats, e il gruppo vincitore di un Grammy Award -The Swingle Singers.\nNel 2011 crea il suo canale YouTube, caricando principalmente cover \"a cappella\" multi-traccia. Collabora frequentemente con altri artisti, tre i quali Lindsey Stirling e Taylor Davis. Il 7 marzo 2020, il suo canale raggiunge i 2,46 milioni di iscritti. Per supportare il proprio canale nel 2013, Hollens ha creato un crowdfunding sulla piattaforma Patreon. In un'intervista del 2017 dichiara di essere un sostenitore di Patreon. Nel 2012 rilascia il suo primo album.\nNel 2014 firma un contratto con la Sony Masterworks. Hollens nell'ottobre 27 rilascia un album auto-intitolato.\nNel 2015, appare nell'album di Brian Wilson \"No Pier Pressure\" nella canzone \"Our Special Love\".\nNel 2016, Hollens collabora con gli Home Free, vincitori della quarta stagione di The Sing-Off, per nel registrare la cover dell'inno \"Amazing Grace\". \"Ho avuto l'onore di lavorare con gli Home Free\" in questo brano,\"\" dichiara alla fine del video pubblicato su YouTube. \"Adoro questi ragazzi, sono cos\u00ec talentuosi e divertenti. Avevamo gi\u00e0 collaborato nel brano\" \"19 You + Me\"\".\nHollens debutta a Broadway nello show \"Home For the Holidays, Live on Broadway\" all'August Wilson Theatre, dal 17 novembre al 30 dicembre 2017. Il 12 dicembre 2017, \u00e8 stato ospite della diretta dei The Piano Guys \"Light The World Christmas Concert with The Piano Guys and Friends\", nella quale ha annunciato di far parte di \"Home For the Holidays, Live on Broadway\" e che avrebbe preso un taxi per andare al teatro.\nVita privata.\nHollens \u00e8 sposato con Evynne Smith, co-fondatrice del gruppo \"a cappella\" Divisi. Evynne ha il proprio canale YouTube, postando video musicali, collaborando occasionalmente con il marito. Hanno scritto insieme la canzone \"Milagro\", cantata per la prima volta nel 2018. La coppia ha debuttato nel loro primo show di Broadway, \"Home for the Holidays\", nel novembre 2017. Hanno due figli: Ashland (nato nel 2014) e Saylor (nata nel 2018)."}
{"id": "6332038", "revid": "214753", "url": "https://it.wikipedia.org/wiki?curid=6332038", "title": "Gerhard \u00d6chsle", "text": ""}
{"id": "6332042", "revid": "132266", "url": "https://it.wikipedia.org/wiki?curid=6332042", "title": "Faro di Pesaro", "text": ""}
{"id": "6332043", "revid": "121367770", "url": "https://it.wikipedia.org/wiki?curid=6332043", "title": "Jakov Ignjatovi\u0107", "text": "Biografia.\nIgnjatovi\u0107. trascorse la sua infanzia presso Pest, che era il centro spirituale ed economico dei serbi in Ungheria. \nIl percorso di studi di Ignjatovi\u0107 culmin\u00f2 con la laurea in giurisprudenza ottenuta a Kecskem\u00e9t, dove esercit\u00f2 la professione di avvocato.\nIgnjatovi\u0107 si avvicin\u00f2 alla letteratura giovanissimo, all'et\u00e0 di quattordici anni, con liriche prevalentemente romantiche.\nIn seguito alla sua partecipazione alla rivoluzione ungherese del 1848, Ignjatovi\u0107 venne arrestato dalle autorit\u00e0 asburgiche e fu costretto ad allontanarsi dall'Ungheria. \nIgnjatovi\u0107 ader\u00ec al partito popolare del leader dei serbi in Voivodina, Svetozar Mileti\u0107, nella sua lotta politica contro l'Impero d'Austria e fu eletto due volte nella dieta dell'Ungheria. Ignjatovi\u0107 conserv\u00f2 simpatie per il popolo ungherese e questo fatto comport\u00f2 allo scrittore qualche incomprensione con i serbi.\nDurante la sua collaborazione con la rivista letteraria \"Srpski letopis\" (\"Annali serbi\"), Ignjatovi\u0107 elabor\u00f2 un suo modello letterario con l'articolo \"Pogled na knji\u017eevnost\" (\"Uno sguardo sulla letteratura\", 1857), nel quale l'autore invit\u00f2 i colleghi a non ispirarsi pi\u00f9 ai classici e alla letteratura tedesca, ma a dirigere la propria attenzione alla storia, alla tradizione, alla realt\u00e0 sociale serba, per creare e formare uno spirito e un'unit\u00e0 letteraria formati da elementi serbi, seguendo l'esempio di Dositej Obradovi\u0107 e di Vuk Stefanovi\u0107 Karad\u017ei\u0107, i grandi riformatori della lingua serba.\nAnche se alcuni lavori successivi di Ignjatovi\u0107, come \"Djuradj Brankovi\u0107\" (1859), \"Manzoe i D\u017eemila\" (1860), \"Kru za rod\" (\"Il sangue per la stirpe\", 1862), mantennero alcuni elementi romantici, gi\u00e0 con \"Trideset godina iz \u017eivota Milana Narand\u017ei\u0107a\" (\"Trenta anni di vita di Milan Narand\u017ei\u0107\", 1863), Ignjatovi\u0107 ader\u00ec al Realismo, e bas\u00f2 i contenuti dei suoi romanzi sulla descrizione delle caratteristiche e dei difetti della borghesia serba, sulla relazione tra le persone e tra l'individuo e l'ambiente, sugli aspetti sociali della vita.\nSulla stessa linea letteraria si rivelarono i lavori successivi, come \"\u010cudan svet\" (\"Stramba gente\", 1869), \"Vasa Re\u0161pekt\" (1875), \"Ve\u010diti mlado\u017eenja\" (\"L'eterno fidanzato\", 1878) e \"Stari i novi majstori\" (\"Vecchi e nuovi maestri\", 1883), i quali si caratterizzarono per il rimpianto delle tradizioni, della societ\u00e0 patriarcale e contadina, delle virt\u00f9 dei padri e per la descrizione della decadenza dei valori contemporanei.\nI personaggi creati da Ignjatovi\u0107 si rivelarono originali e spontanei, mentre la trama dei romanzi venne impreziosita da elementi comici e brillanti.\nIl romanzo \"Uveo listak\" fu ispirato dalla precoce morte del figlio di Ignjatovi\u0107.\nIgnjatovi\u0107 fu eletto membro dell'Accademia reale serba nel 1888.\nIgnjatovi\u0107 mor\u00ec di tubercolosi, il 5 luglio 1889, in una condizione di grande solitudine."}
{"id": "6332047", "revid": "110157", "url": "https://it.wikipedia.org/wiki?curid=6332047", "title": "Diocesi di Mongomo", "text": "La diocesi di Mongomo (in latino: \"Dioecesis Mongomensis\") \u00e8 una sede della Chiesa cattolica in Guinea Equatoriale suffraganea dell'arcidiocesi di Malabo. Nel 2019 contava 264.000 battezzati su 330.000 abitanti. \u00c8 retta dal vescovo Juan Domingo-Beka Esono Ayang, C.M.F.\nTerritorio.\nLa diocesi si trova nella parte sud-orientale della Guinea Equatoriale continentale e comprende la provincia Wele-Nzas.\nSede vescovile \u00e8 la citt\u00e0 di Mongomo, dove si trova la cattedrale dell'Immacolata.\nIl territorio si estende su 5.478\u00a0km\u00b2 ed \u00e8 suddiviso in 12 parrocchie.\nStoria.\nLa diocesi \u00e8 stata eretta il 1\u00ba aprile 2017 con la bolla \"Onerosa pastoralis\" di papa Francesco, ricavandone il territorio dalla diocesi di Ebebiy\u00edn.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 330.000 persone contava 264.000 battezzati, corrispondenti all'80,0% del totale."}
{"id": "6332048", "revid": "1371684", "url": "https://it.wikipedia.org/wiki?curid=6332048", "title": "Campionati mondiali di bob 1983", "text": "I Campionati mondiali di bob 1983, trentasettesima edizione della manifestazione organizzata dalla Federazione Internazionale di Bob e Skeleton, si sono disputati dal 19 al 27 febbraio 1983 a Lake Placid, negli Stati Uniti d'America, sulla pista Mt. Van Hoevenberg Olympic Bobsled Run, il tracciato sul quale si svolsero le competizioni del bob e dello slittino ai Giochi di , di (solo nel bob e su una versione differente della pista) e le rassegne iridate maschili del 1949, del 1961, del 1969, del 1973 e del 1978. La localit\u00e0 situata nello Stato di New York ha ospitato quindi le competizioni iridate per la sesta volta nel bob a due e nel bob a quattro uomini.\nL'edizione ha visto dominare la Svizzera che si aggiudic\u00f2 entrambe le medaglie d'oro e una d'argento sulle sei disponibili in totale, lasciando alla Germania Ovest un argento e alla Germania Est i rimanenti due bronzi. I titoli sono stati infatti conquistati nel bob a due uomini da Ralph Pichler e Urs Leuthold e nel bob a quattro da Ekkehard Fasser, Hans M\u00e4rcy, Kurt Poletti e Rolf Strittmatter.\nRisultati.\nBob a due uomini.\nLa gara si \u00e8 disputata il 19 e il 20 febbraio 1983 nell'arco di quattro \"manches\". Campioni mondiali in carica erano gli svizzeri Erich Sch\u00e4rer e Max R\u00fcegg, vincitori della medaglia d'argento in questa edizione, e il titolo \u00e8 stato pertanto vinto dai connazionali Ralph Pichler e Urs Leuthold, alla loro prima medaglia iridata di specialit\u00e0, mentre la medaglia di bronzo and\u00f2 invece ai tedeschi orientali Wolfgang Hoppe e Dietmar Schauerhammer, anch'essi per la prima volta su un podio mondiale nel bob a due.\nBob a quattro.\nLa gara si \u00e8 disputata il 26 e il 27 febbraio 1983 nell'arco di quattro \"manches\". Campione mondiale in carica era il quartetto svizzero composto da Silvio Giobellina, Heinz Stettler, Urs Salzmann e Rico Freiermuth, non presenti tra i primi sei classificati in questa edizione, e il titolo \u00e8 stato pertanto vinto dall'equipaggio formato dai connazionali Ekkehard Fasser, Hans M\u00e4rcy, Kurt Poletti e Rolf Strittmatter, del quale il solo Poletti fu gi\u00e0 argento a Cortina d'Ampezzo 1981, davanti alla formazione tedesca occidentale costituita da Klaus Kopp, Gerhard Oechsle, G\u00fcnther Neuberger e Hans-Joachim Schuhmacher, tutti alla loro prima medaglia iridata di specialit\u00e0, e alla compagine tedesca orientale composta da Detlef Richter, Henry Gerlach, Thomas Forch e Dietmar Jerke, con Gerlach gi\u00e0 campione del mondo a Cortina d'Ampezzo 1981."}
{"id": "6332050", "revid": "436907", "url": "https://it.wikipedia.org/wiki?curid=6332050", "title": "Automaton (album)", "text": "Automaton \u00e8 l'ottavo album in studio del gruppo musicale britannico Jamiroquai, pubblicato il 31 marzo 2017.\nTracce.\nLa traccia \"Shake It On\" \u00e8 stata pubblicata in Italia come singolo in airplay al posto di Superfresh."}
{"id": "6332052", "revid": "682976", "url": "https://it.wikipedia.org/wiki?curid=6332052", "title": "Cultura di Havelland", "text": "La cultura di Havelland (in tedesco: \"Havell\u00e4ndische Kultur\") era una cultura archeologica neolitica della Germania nord-orientale, incentrata ad Havelland, che aveva contatti con la cultura delle anfore globulari. \nEra caratterizzata da coppe e anfore con manico e botti e piatti con decorazioni \"a tappeto\". \nLe genti di Havelland erano agricoltori e allevatori ed i morti venivano sepolti incombusti. "}
{"id": "6332057", "revid": "92723", "url": "https://it.wikipedia.org/wiki?curid=6332057", "title": "Diocesi di Evinayong", "text": "La diocesi di Evinayong (in latino: \"Dioecesis Evinayongensis\") \u00e8 una sede della Chiesa cattolica in Guinea Equatoriale suffraganea dell'arcidiocesi di Malabo. Nel 2019 contava 93.700 battezzati su 105.200 abitanti. \u00c8 retta dal vescovo Calixto Paulino Esono Abaga Obono.\nTerritorio.\nLa diocesi si trova nella parte centrale della Guinea Equatoriale continentale e comprende la provincia di Centro Sud.\nSede vescovile \u00e8 la citt\u00e0 di Evinayong, dove si trova la cattedrale di San Giuseppe.\nIl territorio si estende su 9.988\u00a0km\u00b2 ed \u00e8 suddiviso in 17 parrocchie.\nStoria.\nLa diocesi \u00e8 stata eretta il 1\u00ba aprile 2017 con la bolla \"Ad augendam christifidelium\" di papa Francesco, ricavandone il territorio dalla diocesi di Bata.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 105.200 persone contava 93.700 battezzati, corrispondenti all'89,1% del totale."}
{"id": "6332059", "revid": "1442080", "url": "https://it.wikipedia.org/wiki?curid=6332059", "title": "Donne nella rivoluzione francese", "text": "Gli storici del tardo XX secolo si sono trovati a discutere su come le donne abbiano condiviso gli eventi e gli ideali della rivoluzione francese e quale impatto a lungo termine ci\u00f2 abbia comportato sulla condizione della donna in Francia. Le donne non possedevano diritti politici nella Francia prerivoluzionaria dell'Ancien R\u00e9gime; erano considerate come cittadini passivi, costrette a fare affidamento sugli uomini per determinare ci\u00f2 che era meglio per loro. Questo stato di cose ha avuto cambiamenti drammatici in teoria quando hanno cominciato ad esservi notevoli progressi nell'idea di femminismo.\nIl femminismo \u00e8 emerso a Parigi come parte di una pi\u00f9 ampia domanda di riforma sociale e politica. Le donne hanno richiesto uguaglianza sociale al pari degli uomini per poi passare alla richiesta di porre termine al secolare dominio maschile. Il loro veicolo principale per la propaganda erano opuscoli e l'istituzione di club femminili, in particolare la Societ\u00e0 delle repubblicane rivoluzionarie.\nTuttavia l'elemento giacobino (pi\u00f9 radicale) al potere ha abolito tutti i club delle donne nel mese di ottobre 1793 e fatto arrestare le loro leader; il movimento \u00e8 stato cos\u00ec schiacciato. Lo studioso Louis Devance spiega la decisione in termini di enfasi sulla mascolinit\u00e0 in tempo di guerra, sulla cattiva reputazione di Maria Antonietta per la sua continua interferenza femminile negli affari di stato e sulla tradizionale supremazia maschile.\nUn decennio pi\u00f9 tardi il codice Napoleonico ha confermato e perpetuato lo status di seconda classe delle donne.\nRuoli tradizionali.\nLe donne non avevano alcun diritto politico nella Francia prerivoluzionaria; non potevano votare n\u00e9 esercitare alcuna funzione politico-sociale. Erano considerate come cittadine passive; costrette unicamente a fare affidamento sugli uomini per determinare ci\u00f2 che era meglio per loro in ambiti di governo. Sono stati gli uomini che hanno definito queste categorie e le donne sono sempre state costrette ad accettare un tale dominio maschile nella sfera politica.\nAlle donne era stato insegnato di impegnarsi a favore dei loro mariti e mostrare \"tutti i suoi interessi nell'attenzione e nella cura della famiglia con zelo discreto e sincero per la propria salvezza\". L'istruzione di una donna spesso consisteva nell'imparare ad essere una buona moglie e madre; di conseguenza le donne non avrebbero dovuto essere coinvolte nella sfera pubblica, il limite della loro influenza rimaneva quello dell'innalzamento della coscienza dei futuri cittadini maschi.\nIl ruolo servile della donna prima della rivoluzione era forse meglio esemplificato dal codice fredericiano, pubblicato nel 1750 e attaccato dai filosofi dell'illuminismo nelle loro pubblicazioni.\nL\"'Encyclop\u00e9die\" risult\u00f2 essere moto influente nell'immediato periodo prerivoluzionario e ha dato il tono al secolo dei lumi; le idee ivi pubblicate esercitarono una notevole influenza sulla successiva rivoluzione in Francia. Scrivendo una serie di articoli sulle donne nella societ\u00e0, Louis de Jaucourt critic\u00f2 aspramente i ruoli tradizionali assegnati alle donne sostenendo che \"sarebbe difficile dimostrare che la regola data dal marito viene dalla natura, in quanto questo principio \u00e8 contrario all'eguaglianza umana naturale... L'esempio dell'Inghilterra e dell'impero russo dimostra chiaramente che donne possono avere successo in modo eguale in entrambi i tipi di governo, sia quello moderato sia quello dispotico.\nUna delle pi\u00f9 vaste forme d'influenza che preludono le trasformazioni rivoluzionarie e repubblicane nei ruoli delle donne \u00e8 quella data dal trattato didattico di Jean-Jacques Rousseau intitolato \"Emilio o dell'educazione\" (1762). Alcuni uomini liberali sostennero la parit\u00e0 di diritti per le donne, tra cui il suffragio femminile. Nicolas de Condorcet era particolarmente noto per la sua difesa della condizione femminile, negli articoli pubblicati nel \"Journal de la Soci\u00e9t\u00e9 de 1789\" e con la stampa del \"De l'admission des femmes au droit de cit\u00e9\" (\"For the Admission to the Rights of Citizenship For Women\") nel 1790.\nAzione rivoluzionaria.\nQuando la rivoluzione fu iniziata alcune donne s'impegnarono con forza in essa, usando il clima politico instabile per affermare la loro natura attiva. Nel tempo della rivoluzione le donne non potevano essere tenute completamente al di fuori della sfera politica; esse hanno compiuto giuramenti di fedelt\u00e0 e \"solenni dichiarazioni di fedelt\u00e0 patriottica... affermando le responsabilit\u00e0 politiche della cittadinanza\".\nCharlotte Corday \u00e8 un primo esempio di donna impegnata nella fazione politica rivoluzionaria della Gironda; ella assassin\u00f2 il leader politico giacobino Jean-Paul Marat. Per tutto il periodo rivoluzionario altre donne, come Pauline L\u00e9on e la \"Societ\u00e0 delle repubblicane rivoluzionarie\", misero in scena dimostrazioni all'Assemblea nazionale costituente e parteciparono spesso alle rivolte utilizzando anche la forza delle armi.\nAgitazioni femministe.\nLa marcia su Versailles dell'ottobre 1789 da parte delle donne del popolo \u00e8 soltanto uno degli esempi di attivismo militante femminista durante la rivoluzione francese. Mentre in gran parte della componente maschile vi fu una spinta per aumentare i diritti dei cittadini, la questione femminile \u00e8 stata lasciata indeterminata nella \"Dichiarazione dei diritti dell'uomo e del cittadino\", attiviste come Pauline L\u00e9on e Th\u00e9roigne de M\u00e9ricourt operavano per la piena cittadinanza da dare alle donne. Alle donne sono stati, comunque, \"negati i diritti politici di cittadinanza attiva (1791) e la cittadinanza democratica (1793)\".\nPauline L\u00e9on il 6 marzo 1792 present\u00f2 una petizione firmata da 319 donne all'Assemblea Nazionale chiedendo il permesso di formare un'avanguardia nazionale al fine di difendere Parigi in caso d'invasione militare. L\u00e9on chiese la concessione per le donne di armarsi con picche, pistole, sciabole e fucili, cos\u00ec come il privilegio di partecipare agli scontri sotto le fila della guardia francese; ma questa sua richiesta le venne negata.\nPi\u00f9 tardi, nel 1792, de M\u00e9ricourt chiam\u00f2 a raccolta le donne per la creazione di una \"legione di Amazzoni\" al fine di proteggere la rivoluzione; come parte della sua chiamata afferm\u00f2 che il diritto di portare le armi avrebbe trasformato le donne in cittadini.\nIl 20 giugno 1792 un certo numero di donne armate partecip\u00f2 ad un corteo che \"passava attraverso le sale dell'Assemblea legislativa, nel giardino delle Tuileries e poi attraverso la residenza del re Luigi XVI\". Le donne militanti assunsero un ruolo speciale anche durante i funerali di Marat, dopo il suo assassinio avvenuto il 13 luglio 1793, come parte del corteo funebre e portando a braccia la vasca da bagno in cui lo stesso Marat aveva trovato la morte ed una sua camicia insanguinata.\nL'attivismo militante femminista pi\u00f9 radicale \u00e8 stato praticato dalla Societ\u00e0 delle repubblicane rivoluzionarie, fondata da L\u00e9on e dalla sua collega Claire Lacombe il 10 maggio 1793. L'obiettivo del club era quello di \"deliberare sui mezzi da adottare per impedire i progetti dei nemici della rivoluzione\"; fino a 180 donne hanno partecipato alle riunioni della societ\u00e0.\nDi particolare interesse per la societ\u00e0 era anche la \"lotta contro l'accaparramento di grano e altre colture e contro l'inflazione\". Il 20 maggio 1793 le donne erano tra le prime file di una folla che chiedeva \"il pane e la costituzione francese del 1793\"; nel momento in cui le loro grida passavano inosservate andarono su tutte le furie \"saccheggiando negozi, aggredendo e sequestrando i funzionari addetti alla distribuzione del grano\".\nLa societ\u00e0 chiese anche una legge nel 1793 che avrebbe costretto a tutte le donne ad indossare le insegne con la coccarda francese tricolore per dimostrare cos\u00ec la loro fedelt\u00e0 alla repubblica. Esse hanno inoltre ripetuto le loro richieste per mantenere un controllo rigoroso sui prezzi del pane - il principale alimento dei poveri - il quale rischiava di diventare troppo costoso.\nDopo che la Convenzione nazionale approv\u00f2 la legge sulla coccarda nel mese di settembre del 1793 le donne repubblicane rivoluzionarie ne chiesero l'applicazione pi\u00f9 rigorosa possibile, ma vennero contrastate dalle donne dei mercati, dalle ex serve e dalle religiose che erano fermamente contrarie al controllo dei prezzi e che mal sopportavano gli attacchi rivolti contro l'aristocrazia e la religione; queste mandarono a dire che \"solo le puttane e le giacobine indossano coccarde\". In seguito scoppiarono scazzottate per le strade tra le due fazioni di donne.\nNel frattempo gli uomini che controllavano i giacobini respinsero le donne iscritte alla Societ\u00e0 come pericolose sobillatrici. A questo punto della storia i giacobini avevano ottenuto il pieno controllo sul governo; fecero sciogliere la Societ\u00e0 delle repubblicane e decret\u00f2 che tutti i club femminili e le associazioni ad essi riferentesi erano illegali. Essi ricordarono severamente alle donne che il loro principale compito era quello di rimanere in casa e di occuparsi delle proprie famiglie lasciando gli affari pubblici agli uomini. Le donne organizzate in modo permanente sono state tagliate fuori dall'evolversi della rivoluzione a partire dal 30 ottobre 1793.\nLa maggior parte di queste donne esteriormente attiviste vennero cos\u00ec punite per la loro militanza; il tipo di punizione ricevuta durante la rivoluzione per coloro che trasgredivano includeva la denuncia pubblica, l'arresto, l'esecuzione o l'esilio. Th\u00e9roigne de M\u00e9ricourt fu arrestata e frustata pubblicamente, per poi trascorrere il resto della propria vita condannata ad un manicomio. Pauline L\u00e9on e Claire Lacombe furono arrestate e poi rilasciate, ma continuarono a subire la pena del ridicolo e l'abuso per il loro attivismo. Molte tra le donne rivoluzionarie sono state fatte giustiziare pubblicamente per \"cospirazione contro l'unit\u00e0 e l'indivisibilit\u00e0 della Repubblica\".\nLe scrittrici.\nMentre alcun donne scelsero un percorso militante e spesso violento, altre decisero invece d'influenzare gli eventi attraverso la scrittura, le pubblicazioni e gli incontri. Olympe de Gouges scrisse un certo numero di opere teatrali, racconti e romanzi; le sue pubblicazioni hanno sottolineato che le donne e gli uomini sono differenti, ma questo fatto non gli dovrebbe impedire di essere uguali avanti alla legge. Nella sua \"Dichiarazione dei diritti della donna\" insistette particolarmente sul fatto che le donne meritavano i propri diritti, in particolare nelle aree che le riguardavano direttamente, come il divorzio e il riconoscimento dei figli naturali.\nDe Gouges espresse anche opinioni politiche non di genere; anche prima dell'inizio del regime del Terrore non manc\u00f2 di rivolgersi a Maximilien Robespierre usando lo pseudonimo di \"Polyme\" e definendolo \"infamia e vergogna\" della rivoluzione. Avvert\u00ec l'estremismo verso cui stavano andando incontro i leader rivoluzionari; afferm\u00f2 che era pronta a sacrificare s\u00e9 stessa gettandosi nella Senna se Robespierre avesse dovuto unirsi a lei, cercando disperatamente di catturare l'attenzione dei cittadini francesi e di sensibilizzarli ai pericoli che Robespierre rappresentava. In aggiunta a questi scritti la sua difesa del re \u00e8 stata uno dei fattori che determinarono la sua esecuzione. Sugger\u00ec fin dall'inizio la figura della volontaria patriottica che venne adottata dalla Convenzione nazionale nel 1789.\nMarie-Jeanne Roland de la Plati\u00e8re \u00e8 stata un'altra importante attivista femminile. Il suo obiettivo politico non era incentrato specificamente sulle donne o sulla loro liberazione; si concentr\u00f2 bens\u00ec su altri aspetti del governo, ma fu una femminista in virt\u00f9 del fatto che era una donna che lavorava per influenzare il mondo. Le sue lettere personali rivolte ai leader della politica influenzarono la rivoluzione; inoltre ospit\u00f2 spesso riunioni politiche dei girondini (Brissotins), gruppo politico che permise alle donne di unirsi.\nSebbene limitata dal suo genere, Madame Roland prese su di s\u00e9 il compito di diffondere l'ideologia rivoluzionaria con parole ed eventi, oltre ad assistere i suoi alleati nella formulazione delle idee politiche. Incapace di scrivere direttamente libelli o partecipare attivamente alla formazione del governo Roland influenz\u00f2 i suoi alleati e pertanto promosse il proprio programma politico. Roland attribu\u00ec la mancanza d'istruzione delle donne al fatto che fossero estranee agli affari pubblici, o perch\u00e9 troppo deboli o per la loro mancanza i coinvolgimento nella sfera pubblica. Credeva che fosse una tale educazione inferiore che le avesse trasformate in persone sciocche, ma le donne \"potrebbero facilmente concentrarsi su progetti di grande significato\" se solo gliene venisse data la possibilit\u00e0.\nMentre veniva condotta al patibolo Madame Roland sembra gridasse: \"O Libert\u00e0! Quali crimini si commettono in tuo nome\". I testimoni della sua vita e morte, gli editori e i lettori aiutarono a completare i suoi scritti e diverse edizioni furono pubblicate postume. Mentre non si concentr\u00f2 sulla politica i genere nei suoi scritti, assumendo un ruolo attivo nel periodo tumultuoso della rivoluzione, Roland prese posizione a favore delle donne del tempo, dimostrando ch'esse potevano assumere un ruolo attivo ed intelligente nella politica.\nAnche se le donne non guadagnarono il diritto di voto a seguito dell'impegno rivoluzionario, ampliarono notevolmente la loro partecipazione negli affari pubblici; esse fissarono dei precedenti per le generazioni di femministe a venire.\nDonne controrivoluzionarie.\nUn aspetto importante della rivoluzione francese \u00e8 stato il movimento di scristianizzazione con i Culti della Ragione e dell'Essere Supremo. movimento con cui molte persone del popolo non si trovavano affatto d'accordo. Soprattutto per le donne che vivevano nelle zone pi\u00f9 rurali del paese la scomparsa della Chiesa cattolica ha significato una perdita di normalit\u00e0. Per esempio il suono delle campane della chiesa risuonavano attraverso le citte chiamando a raccolta la gente per confessarsi ed era un simbolo di unit\u00e0 per la comunit\u00e0. Con l'inizio della campagna di scristianizzazione della repubblica si fecero improvvisamente tacere queste campane e si cerc\u00f2 contemporaneamente di mettere a tacere il fervore religioso della popolazione cattolica di maggioranza.\nQuando sono stati implementati tali cambiamenti rivoluzionari alla Chiesa cominci\u00f2 a generarsi un movimento controrivoluzionario, in particolare tra le donne. Anche se alcune di queste avevano abbracciato le modifiche politiche e sociali della rivoluzione, si opposero allo scioglimento della Chiesa cattolica e alla sua sostituzione attraverso la formazione di culti rivoluzionari come quello dell'Essere Supremo sostenuto da Robespierre. Come sostiene lo storico britannico Olwen Hufton queste donne iniziarono a vedere s\u00e9 stesse come \"difenditrici della fede\". Presero su di s\u00e9 il compito di difendere la Chiesa da ci\u00f2 che interpretavano come un cambiamento eretico per la loro fede imposto dai rivoluzionari.\nLe donne controrivoluzionarie resistettero a ci\u00f2 che videro come l'intrusione dello stato nella loro vita. Economicamente molte donne contadine si rifiutarono di vendere le loro merci tramite assegnati perch\u00e9 una tale forma di moneta era instabile ed era sostenuta dalla vendita dei beni confiscati alla Chiesa. Di gran lunga la questione pi\u00f9 importante per le donne controrivoluzionarie fu il passaggio della proposta, e la sua successiva esecuzione, della costituzione civile del clero nel 1790. In risposta a questa misura le donne in molte aree del paese incominciarono a far circolare opuscoli anti-giuramento rifiutando al contempo di partecipare alle messe celebrate dai sacerdoti che avevano prestato giuramento di fedelt\u00e0 alla repubblica. Questo fato diminu\u00ec l'influenza sociale e politica di quei sacerdoti perch\u00e9 le donne non li cercavano pi\u00f9 per i battesimi, i matrimoni e le confessioni, anzi presiedettero ad altre congregazioni minori in segreto. Nascondevano invece i sacerdoti rimasti fedeli e partecipavano alle messe tradizionali clandestine. Queste donne continuarono a rispettare le pratiche tradizionali come le sepolture cristiane e il battesimo dei loro figli con nomi di santi, nonostante i decreti rivoluzionari andassero in senso contrario.\nFu questa decisa resistenza alla costituzione civile del clero e alle campagne di scristianizzazione che gioc\u00f2 un ruolo importante nel riemergere della Chiesa cattolica come istituzione sociale di primo piano. Hufton nota, a riguardo delle donne contro-rivoluzionarie: \"Perch\u00e9 fu il loro impegno per la sua religione ad aver determinato nel periodo post-Termidoro il riemergere della Chiesa cattolica ...\" Anche se hanno lottato duramente, queste donne sono state poi rivendicate nel loro tentativo di ristabilire la Chiesa e, quindi, anche per ristabilire la vita familiare tradizionale e la stabilit\u00e0 sociale. Questo si pu\u00f2 vedere nel Concordato del 1801, che formalmente reintegr\u00f2 la Chiesa cattolica in Francia. Questo atto \u00e8 venuto dopo anni di tentativi di scristianizzazione o di religione controllata dallo Stato, che sono stati sventati in parte a causa della resistenza delle donne religiosamente devote e controrivoluzionarie."}
{"id": "6332060", "revid": "1310927", "url": "https://it.wikipedia.org/wiki?curid=6332060", "title": "Futbolo klubas \u017dalgiris 2015", "text": "Questa voce raccoglie le informazioni riguardanti il Futbolo klubas \u017dalgiris nelle competizioni ufficiali della stagione 2015.\nStagione.\nPrima dell'inizio della stagione il club \u00e8 tornato alla storica denominazione di Futbolo klubas \u017dalgiris. Nella stagione 2015 il FK \u017dalgiris ha disputato la A Lyga, massima serie del campionato lituano di calcio, terminando il torneo al primo posto con 94 punti conquistati in 36 giornate, frutto di 31 vittorie, 1 pareggio e 4 sconfitte, vincendo il campionato per la sesta volta, la terza consecutiva. Grazie a questo successo si \u00e8 qualificato alla UEFA Champions League 2016-2017. Nella primavera 2015 ha disputato le semifinali della Lietuvos Taur\u0117 2014-2015, battendo lo Spyris Kaunas ed accedendo alla finale del torneo. In finale ha affrontato e sconfitto l'Atlantas, conquistando la coppa nazionale per la nona volta nella sua storia, la quarta consecutiva. Nell'autunno 2015 \u00e8 sceso in campo a partire dagli ottavi di finale della Lietuvos Taur\u0117 2015-2016, competizione che ebbe il suo epilogo nel corso della stagione 2016 con la vittoria finale dello stesso \u017dalgiris. Sempre nell'autunno 2015 ha partecipato alla UEFA Champions League, venendo subito eliminato al secondo turno preliminare dagli svedesi del Malm\u00f6 FF."}
{"id": "6332061", "revid": "601933", "url": "https://it.wikipedia.org/wiki?curid=6332061", "title": "Jean Hardouin", "text": "Biografia.\nSin da ragazzo si appassion\u00f2 alla letteratura grazie all'attivit\u00e0 del padre, di professione libraio; nel 1682 all'et\u00e0 di sedici anni chiese ed ottenne l'ammissione alla Compagnia di Ges\u00f9. A Parigi, dove arriv\u00f2 per studiare Teologia, nel 1683 divenne bibliotecario del Lyc\u00e9e Louis-le-Grand di Parigi e in questa citt\u00e0 mor\u00ec nel 1729.\nLa sua prima pubblicazione fu un'edizione critica delle opere di Temistio (1684) che includeva non meno di tredici nuove orazioni. L'edizione di Hardouin costitu\u00ec il testo standard per gli storici del XVIII secolo e fu impiegata, tra gli altri, da Edward Gibbon (1737-94). Su consiglio di Jean Garnier (1612-1681) si occup\u00f2 - per cinque anni - della riduzione ad usum Delphini della \"Naturalis historia\" di Plinio. Oltre al lavoro editoriale, si interess\u00f2 alla numismatica e pubblic\u00f2 numerosi lavori sul tema, cercando di differenziarsi dagli altri studiosi. Le sue opere in questo campo includono : \"Nummi antiqui populorum et urbium illustrati\" (1684), \"Antirrheticus de nummis antiquis coloniarum et municipiorum\" (1689), and \"Chronologia Veteris Testamenti ad vulgatam versionem exacta et nummis illustrata\" (1696).\nHardouin fu preposto dalle autorit\u00e0 ecclesiastiche alla supervisione del \"Conciliorum collectio regia maxima\" (1715), una storia dei Concili; venne tuttavia accusato di aver ignorato importanti documenti e di averne inserito di apocrifi e, su ordine del parlamento di Parigi (allora in conflitto con i Gesuiti) la pubblicazione venne bloccata; soltanto dopo la sua morte una collezione di vari titoli \"Opera varia\" venne pubblicata ad Amsterdam 1733.\nTeorie controverse.\nJean Hardouin \u00e8 conosciuto principalmente per essere stato l'ideatore di alcune teorie bizzarre, in particolare di quella, contenuta nelle sue \"Chronologiae ex nummis antiquis restitutae\" (1696) e \"Prolegomena ad censuram veterum scriptorum\", che considera falsi quasi tutti i classici della letteratura dell'antica Grecia e dell'antica Roma (tranne forse Omero, Erodoto, Cicerone, Plinio il Vecchio, le \"Georgiche\" di Virgilio e le \"Satire\" di Orazio). \u00abNon solo la letteratura, ma anche la maggior parte delle opere d\u2019arte antiche sono un falso: l'Apollo del Belvedere, il Doriforo di Policleto, la Colonna Traiana: tutto creato ad arte nel XIII secolo da un certo Severo Arconzio, che con quella celebrazione del paganesimo aveva il disegno di cancellare il nome di Cristo dal mondo\u00bb; \u00e8 stato anche supposto che con Severo Arconzio Hardouin avesse voluto intendere Federico II di Svevia. Hardouin neg\u00f2 la veridicit\u00e0 della maggior parte delle opere d'arte antiche, delle monete e delle iscrizioni e sostenne, nei \"Prolegomena\" (1729) che il Nuovo Testamento fosse stato scritto originariamente in latino anzich\u00e9 in greco.\nHardouin riteneva inoltre che i verbali della maggior parte degli antichi Concili della Chiesa e delle opere di San Tommaso e della maggior parte degli Scolastici fossero falsi.\nSebbene le teorie di Hardouin fossero in genere dichiarate \"folli\", furono solamente un esempio estremo di un pi\u00f9 ampio trend critico del suo tempo, seguendo autori come Baruch Spinoza, Thomas Hobbes o Jean Daill\u00e9, i quali iniziarono a identificare e segnalare errate attribuzioni o datazioni dei documenti medievali o scritti della Chiesa.\nHardouin inoltre colloc\u00f2 Dante nel XV-XVI secolo e sostenne che il poeta fosse iscritto a societ\u00e0 segrete ermetiche ed ereticali. Lo storiografo Isaac-Joseph Berruyer ebbe il suo \"Histoire du peuple de Dieu\" condannato per aver seguito queste teorie, le quali ebbero un moderno seguace nel matematico russo Anatoly Timofeevich Fomenko le cui conclusioni, basate su un proprio metodo di analisi statistica testuale e di astronomia computazionale, furono ancor pi\u00f9 radicali, ma ritenute ugualmente pseudoscientifiche."}
{"id": "6332065", "revid": "119902464", "url": "https://it.wikipedia.org/wiki?curid=6332065", "title": "Torneo di pallacanestro maschile NCAA Division I 2017", "text": "Il Torneo di pallacanestro maschile NCAA Division I 2017 si \u00e8 disputato dal 14 marzo al 3 aprile 2017, data della finale allo University of Phoenix Stadium di Glendale. Si \u00e8 trattato della 79\u00aa edizione della manifestazione, e vi hanno partecipano 68 squadre.\nHa vinto il titolo dall'Universit\u00e0 della Carolina del Nord a Chapel Hill, allenata da Roy Williams, al 3\u00ba titolo in carriera. Joel Berry \u00e8 stato nominato Most Outstanding Player.\nSquadre qualificate.\nLe squadre qualificate all'edizione 2017 sono 68, suddivise in quattro gironi. Come previsto dal regolamento della NCAA, accedono automaticamente di diritto al torneo le squadre vincitrici delle singole Conference. I rimanenti posti vengono assegnati secondo il criterio dell\"'at-large bid\", ovvero secondo una scelta effettuata da dieci rappresentanti (tra \"Atletic directors\" e \"Commissioner\") delle varie Conference.\nRisultati.\nFinal Four.\nTabellini.\nSemifinali\nFinale"}
{"id": "6332067", "revid": "110157", "url": "https://it.wikipedia.org/wiki?curid=6332067", "title": "The Book of Ebenezer Le Page", "text": "The Book of Ebenezer Le Page \u00e8 un romanzo di Gerald Basil Edwards pubblicato postumo nel Regno Unito da Hamish Hamilton nel 1981 e negli Stati Uniti d'America da Alfred A. Knopf nello stesso anno. Venne poi pubblicato da Penguin Books e da The New York Review of Books nelle loro \"serie classiche\" e poi tradotto in francese ed italiano.\nSi tratta di un'autobiografia romanzata su un archetipo di uomo dell'isola di Guernsey, \"Ebenezer Le Page\", che vive attraverso i profondi cambiamenti intervenuti nell'isola di Guernsey, (Isole del Canale), dalla fine del XIX secolo fino agli anni 1960.\nTrama.\nEbenezer era nato alla fine del XIX secolo e morto nei primi anni 1960. Aveva vissuto tutta la sua vita a Vale. Non si spos\u00f2 mai, nonostante qualche storia con le ragazze locali e una tempestosa relazione con Liza Queripel di Pleinmont. Aveva lasciato l'isola solo una volta, per recarsi a Jersey a vedere il \"Muratti Vase\". Per la maggior parte della sua vita era stato un coltivatore e pescatore, anche se aveva militato nel reggimento nord della \"Royal Guernsey Light Infantry \"(anche se non al di fuori dell'isola) e aveva lavorato a cottimo per lo Stato di Guernsey nella seconda parte della sua vita. Guernsey \u00e8 il microcosmo del mondo come Dublino \u00e8 quello di James Joyce e il Dorset \u00e8 quello di Hardy. Dopo una vita piena di difficolt\u00e0 e di episodi in movimento, Ebenezer \u00e8 pronto a morire felice, lasciando in eredit\u00e0 la sua pentola d'oro e l'autobiografia (Il libro di Ebenezer Le Page) al giovane artista di cui diventa amico, dopo un incidente con il quale quest'ultimo fracass\u00f2 la sua serra."}
{"id": "6332068", "revid": "922800", "url": "https://it.wikipedia.org/wiki?curid=6332068", "title": "Andre Young", "text": ""}
{"id": "6332084", "revid": "84184", "url": "https://it.wikipedia.org/wiki?curid=6332084", "title": "Episodi di Tredici (prima stagione)", "text": "La prima stagione della serie televisiva Tredici, composta da 13 episodi, \u00e8 stata interamente pubblicata sul servizio di video on demand Netflix il 31 marzo 2017 in tutti i territori in cui il servizio \u00e8 disponibile.\nCassetta 1, parte A.\nTrama.\nClay Jensen \u00e8 un adolescente di diciassette anni, timido e riservato, che studia alla Liberty High School. Un giorno trova sull'uscio di casa una scatola contenente sette audiocassette registrate da Hannah Baker, una compagna di scuola che appena sette giorni prima si \u00e8 tolta la vita. Nei nastri Hannah racconta i tredici motivi che l'hanno spinta al suicidio, spiegando che chi li ha ricevuti \u00e8 in qualche modo responsabile della sua morte. Le uniche due regole sono ascoltare tutte le cassette e passarle alla persona successiva. Nell'incartamento \u00e8 presente anche una cartina della citt\u00e0, con segnati i luoghi significativi della storia di Hannah. Dopo aver rotto lo stereo del padre, Clay ruba il walkman del suo amico Tony Padilla per proseguire l'ascolto.\nPassato. Clay e Hannah si conoscono al cinema Crestmont, dove svolgono un lavoretto estivo. Hannah, assunta tre settimane prima di lui e per questo incaricata di formarlo, \u00e8 arrivata in citt\u00e0 da un paio di mesi e con il suo carattere solare prova a vincere la timidezza di Clay. Hannah lo invita a una festa a casa sua che le ha organizzato Kat, un'amica comune in procinto di trasferirsi, per farle conoscere i ragazzi della scuola. Kat intuisce l'affinit\u00e0 che sta nascendo tra Clay e Hannah, spronando il ragazzo ad assecondare questo sentimento. Hannah per\u00f2 si invaghisce di Justin Foley, la stella della squadra di basket del liceo, e chiede a Kat, che \u00e8 stata fidanzata con lui, il permesso di corteggiarlo. Su Hannah ha messo gli occhi anche Bryce Walker, un amico di Justin di famiglia benestante, ma sia Clay che Kat la mettono in guardia da lui perch\u00e9, dietro l'immagine dell'affascinante ragazzo ricco, nasconde un lato oscuro. Hannah inizia cos\u00ec a frequentare Justin, dandogli il primo bacio durante un appuntamento al parco. Il giorno seguente, vantandosi con gli amici di un rapporto sessuale in realt\u00e0 mai avvenuto, Justin mostra loro una fotografia scattata ad Hannah sullo scivolo del parco in biancheria intima. Bryce, impossessatosi del cellulare di Justin, diffonde l'immagine a tutta la scuola. Hannah cerca conforto in Clay, ma il muro che il ragazzo ha eretto con il mondo esterno la induce ad andarsene, delusa di non essere compresa nemmeno dall'unica persona che credeva veramente amica.\nPresente. Clay non si capacita di come possa essere stato annoverato tra i responsabili del suicidio di Hannah, avendola sempre rispettata e persino amata. Dopo essere passato in bicicletta a casa dell'amica e al parco, i luoghi del lato A della prima cassetta, Clay \u00e8 raggiunto da Tony che gli rivela di essere stato anche lui tra i destinatari della lista di Hannah. Tony lo esorta ad ascoltare tutte le cassette, affinch\u00e9 possa comprendere la verit\u00e0 sulla morte di Hannah e darsi finalmente pace. Mentre Justin viene convocato nell'ufficio del preside, Clay trova il coraggio di riprendere l'ascolto dei nastri.\nCassetta 1, parte B.\nTrama.\nLainie, la madre di Clay, vuole che la famiglia faccia colazione insieme tutte le mattine, dando una parvenza di unit\u00e0. Preoccupata che la morte di Hannah stia opprimendo suo figlio, Lainie gli ha fatto prescrivere dei farmaci che ha smesso di assumere da due anni. Clay prosegue l'ascolto dei nastri di Hannah, apprendendo che la seconda persona ad averla ferita \u00e8 stata Jessica Davis.\nPassato. Il tutor scolastico chiede ad Hannah e Jessica, entrambe appena arrivate nella scuola, di iniziare a fare amicizia tra di loro. Superata l'iniziale diffidenza, l'intesa tra le due ragazze funziona e si allarga ad Alex Standall, un altro nuovo studente conosciuto alla caffetteria Monet's. Hannah, Jessica e Alex formano un trio affiatato, almeno fino a quando prima Alex e poi Jessica la abbandonano per entrare in gruppi diversi. Hannah riceve un duro colpo quando scopre che Jessica e Alex si sono fidanzati, escludendola dalla loro relazione. Jessica viene raggiunta da voci secondo cui Alex sarebbe innamorato di Hannah. Jessica le tira uno schiaffo, suggellando la fine della loro amicizia.\nPresente. Clay \u00e8 convocato in segreteria perch\u00e9 qualcuno ha chiesto di registrare le sue presenze alle lezioni. Tutti sono preoccupati per Justin, scomparso dopo la convocazione nell'ufficio del preside del giorno precedente. Jessica, diventata la fidanzata di Justin dopo aver lasciato Alex, tenta inutilmente di contattarlo affinch\u00e9 partecipi a una cerimonia della squadra di basket. Bryce \u00e8 premiato come miglior atleta dell'anno e incaricato di annunciare la squadra di basket della nuova stagione, ma quando chiama il nome di Justin nessuno si presenta. Clay vuole che Jessica si attivi per denunciare la scomparsa di Justin, per\u00f2 l'atteggiamento ostile della ragazza gli fa capire che nasconde qualcosa. Zach e Marcus, i due migliori amici di Justin, offrono a Clay un passaggio a casa di Bryce per fargli vedere qualcosa di interessante. Clay declina l'invito, diffidando da due persone che fino a poco tempo prima lo bullizzavano. Justin si \u00e8 nascosto nella d\u00e9pendance della villa di Bryce. Saputo che le cassette di Hannah sono in possesso di Clay, Justin non \u00e8 affatto preoccupato, convinto che nemmeno lui dir\u00e0 niente su quello che ascolter\u00e0. Jessica, che nel frattempo ha raggiunto Justin nel suo nascondiglio, teme invece che Clay, essendo caratterialmente diverso rispetto agli altri studenti, possa parlare. Olivia Baker, la madre di Hannah, trova dentro un libro un foglio in cui sono elencati i nomi di alcune ragazze della Liberty. La donna telefona a Tony, con il quale \u00e8 in evidente confidenza, chiedendogli nuovamente il suo aiuto. Clay osserva l'amico entrare in casa di Hannah, sospettoso di questo rapporto privilegiato con i genitori della ragazza defunta.\nCassetta 2, parte A.\nTrama.\nHannah parla dell'effetto farfalla, secondo cui anche una minima azione pu\u00f2 provocare conseguenze enormi e imprevedibili.\nPassato. Alla Liberty inizia a circolare una classifica delle studentesse, dove Hannah viene giudicata la ragazza con il miglior sedere. La sua gi\u00e0 fragile reputazione viene ulteriormente danneggiata e ora \u00e8 oggetto di derisione ogni volta che attraversa i corridoi della scuola. Hannah confida il proprio disagio a Clay, il quale per\u00f2 sbaglia per l'ennesima volta a usare le parole, dicendole che dovrebbe essere contenta di aver prevalso in una categoria. La rabbia di Hannah si acuisce quando scopre che a votarla miglior sedere \u00e8 stato Alex, la cui intenzione non era fare un torto a lei, bens\u00ec a Jessica, con cui si era appena lasciato perch\u00e9 non gli si concedeva. Questo avvenimento ha tuttavia inasprito i rapporti tra Hannah e Jessica, portando allo schiaffo del Monet's. Hannah incontra Bryce a Blue Spot, una drogheria da lei abitualmente frequentata, dove il ragazzo le palpa il sedere per complimentarsi con lei.\nPresente. Olivia ha fondati sospetti che Hannah sia stata vittima di bullismo. Per questa ragione porta al preside il foglio, vale a dire la classifica delle studentesse, che ha trovato tra gli effetti personali della figlia. Delusa perch\u00e9 il preside non le ha dato l'impressione di voler indagare a fondo, Olivia si rifugia in bagno e trova diverse scritte offensive sui muri. Questo la convince che il bullismo \u00e8 in realt\u00e0 un fenomeno diffuso in tutta la scuola, quindi non riguardava unicamente Hannah. Clay vuole incontrare Alex per chiedergli conto di quanto ha fatto ad Hannah e il ragazzo gli d\u00e0 appuntamento al Monet's. Alex si dice tormentato dai sensi di colpa per aver preferito gli amici \"popolari\" ad Hannah, inserendola in quella lista. Quando vedono Tony entrare nel locale assieme a Olivia, Alex suggerisce a Clay di diffidare da quello che crede un suo amico, poich\u00e9 non compare in nessuna cassetta e quindi in questa faccenda \u00e8 mosso soltanto dall'egoismo. Clay si reca da Blue Spot e anche lui, come accaduto ad Hannah, trova Bryce. Costui \u00e8 in compagnia dei suoi amici, tra i quali Justin e Alex, e lo obbliga a sfidare Alex nel bere 1,5 litri di birra di malto tutta d'un sorso. Sentendosi minacciato, Clay partecipa al \"gioco\" e batte Alex. Tony assiste alla scena e abbandona Clay, deluso che si stia facendo manipolare dalle cattive persone. Tuttavia, seguendo Tony per verificare se Alex aveva ragione sul suo conto, lo trova a picchiare un ragazzo insieme ad altri tizi. Tornato a casa ubriaco per la birra bevuta, Clay vomita sul tavolo ed \u00e8 messo in punizione dalla madre. Alex si lascia cadere nella piscina di Bryce, ma decide di riemergere poco prima di affogare. Svegliatosi dalla sbornia, Clay inizia ad ascoltare il lato B della seconda cassetta, in cui Hannah chiede di essere silenziosi. Clay sgattaiola fuori dalla finestra.\nCassetta 2, parte B.\nTrama.\nLa voce di Hannah conduce Clay davanti alla casa del prossimo bersaglio: Tyler Down, il fotografo del giornalino della scuola. Clay \u00e8 raggiunto da Marcus, il quale gli spiega che da qualche tempo Tyler \u00e8 vittima di atti vandalici.\nPassato. Dopo aver ammirato insieme un'eclissi lunare, Clay accompagna Hannah a casa e, ingenuamente, anzich\u00e9 baciarla si limita a darle un abbraccio. Andata a dormire, Hannah sente chiaramente il rumore di una macchina fotografica. Convinta di essere pedinata da uno stalker, Hannah ottiene l'aiuto della vicina di banco Courtney Crimsen che si offre di trascorrere la notte da lei. Le due ragazze decidono di allentare la tensione con un po' di alcol e il gioco \"obbligo o verit\u00e0\", finendo per scordarsi il motivo del loro incontro. Courtney chiede ad Hannah di baciarla, venendo fotografate proprio in quel momento dallo stalker. Hannah \u00e8 tempestiva nel puntare la torcia e scoprire l'identit\u00e0 del pedinatore misterioso, Tyler. Courtney \u00e8 terrorizzata all'idea che Tyler possa pubblicare le fotografie e svelare pubblicamente la sua omosessualit\u00e0. Hannah pensa di aver sistemato le cose, chiedendo a Tyler di eliminare le immagini, per\u00f2 il ragazzo, scottato dal rifiuto di Hannah di uscire con lui, ne pubblica ugualmente una in cui le due ragazze non sono immediatamente riconoscibili.\nPresente. Il padre di Clay comunica al figlio che ha convinto la madre a sospendere la sua punizione, in cambio di pi\u00f9 apertura e collaborazione. Olivia irrompe a un seminario della Liberty sul bullismo, denunciando pubblicamente le scritte offensive fotografate in bagno. Clay vuole che Tyler distrugga le fotografie scattate ad Hannah, altrimenti lo denuncer\u00e0. Tyler confessa di aver segretamente amato Hannah, essendo diversa dalle altre ragazze, e nella sua attivit\u00e0 ha notato come anche Clay sia stato innamorato di lei sanza il coraggio di farsi avanti. Bryce invita Clay alla sua festa di Halloween, con Tony che gli sconsiglia di andarci. Convinto da Marcus a partecipare, Clay discute con Tony e gli dice di averlo visto picchiare una persona assieme ai suoi fratelli. Clay trova dei ragazzi mascherati intenti a vandalizzare la casa di Hannah. Olivia, uscita per scacciare i vandali, invita Clay a entrare dopo che quest'ultimo si \u00e8 presentato come un amico di Hannah. Clay, non volendosi sbilanciare prima di aver terminato l'ascolto delle cassette, racconta alla signora Baker di non conoscere i motivi che potrebbero averla spinta al suicidio. Olivia dice poi di ricordarsi di lui, avendo visto Clay fuori da casa, quindi gli propone di collaborare alla ricerca della verit\u00e0. Clay pensa di andare alla festa di Bryce, per\u00f2 la madre ha invitato Tony a cena. Clay e Tony si punzecchiano sulla \"ricerca\" a cui stanno lavorando, vale a dire le cassette di Hannah, con Clay che lascia trasparire la volont\u00e0 di interrompere l'ascolto e passarle direttamente al prossimo sulla lista. Prima di salutarsi, Tony giustifica il pestaggio a cui Clay ha assistito come una vendetta familiare e gli rinnova il suo invito a non frequentare Bryce e il suo gruppo. Justin e gli altri ragazzi sono terrorizzati quando un corriere consegna un pacco, ma Bryce li rimprovera perch\u00e9 erano oggetti del padre anzich\u00e9 le tanto temute cassette. Clay ritorna davanti a casa di Tyler, meditando di lanciare un sasso contro la finestra come hanno fatto tutti gli altri ragazzi prima di lui, poi all'improvviso cambia idea e lo fotografa nudo. Clay diffonde l'immagine, cos\u00ec da ripagare Tyler con la sua stessa moneta e vendicare Hannah.\nCassetta 3, parte A.\nTrama.\nClay sogna di trovarsi al ballo della scuola e, incoraggiato da Jeff Atkins, invita Hannah a ballare. Quando sta per baciarla, entrambi iniziano a perdere sangue e Hannah viene accoltellata da Courtney, mentre Tony applaude ironicamente Clay per quello che ha combinato. Nel nuovo nastro Hannah se la prende con Courtney, accusandola di nascondere la sua vera natura dietro il paravento della ragazza perfetta.\nPassato. Hannah vuole ricucire con Courtney, dicendole che non ci sono motivi per interrompere la loro amicizia e che la sua omosessualit\u00e0 non pu\u00f2 essere considerata un problema. Courtney invita Hannah ad andare al ballo invernale assieme a lei e alle sue amiche. Hannah \u00e8 al settimo cielo perch\u00e9 il padre, desideroso di aiutarla a migliorare la sua reputazione, ha cambiato contratto per poter avere in leasing una macchina nuova e pi\u00f9 bella, da prestare ad Hannah appositamente per andare al ballo. Bryce afferma di aver riconosciuto Hannah e Courtney come le ragazze che si baciano nello scatto di Tyler. Clay, andato al ballo dopo aver perso una scommessa con Jeff, viene \"costretto\" da quest'ultimo a invitare Hannah a ballare. Proprio mentre sta per baciarla, Hannah si accorge che Justin sta molestando una Jessica ubriaca e chiede a Clay il permesso di andarla a salvare. Nel frattempo, Courtney ha detto al fastidioso Montgomery de la Cruz che le ragazze del bacio sono Hannah e Laura, una compagna di classe dichiaratamente lesbica, confermando inoltre la bugia che Hannah si sarebbe concessa a Justin nel parco. Tony soccorre Hannah, rimasta con la macchina in panne, e le regala un'audiocassetta contenente il brano romantico che stavano ballando lei e Clay.\nPresente. In seguito alla diffusione della sua foto nudo, Tyler continua a essere bullizzato e si rivolge al consulente scolastico Porter. Costui per\u00f2 lo liquida in fretta, sostenendo che sia stato lui stesso a mettersi in questa situazione. Courtney trova Lainie in segreteria, preoccupandosi perch\u00e9 \u00e8 andata a parlare con il preside. Justin e i suoi amici iniziano a temere che Clay possa aver parlato con la madre, bench\u00e9 non sia ancora arrivato al momento clou dell'ascolto. Tyler vorrebbe aggreggarsi al gruppo contro Clay, per\u00f2 gli altri ragazzi non si fidano di lui e lo escludono dalle loro trame. Clay porta Courtney alla tomba di Hannah, ancora sprovvista della lapide, e la accusa di aver sacrificato la reputazione dell'amica pur di salvare la propria immagine. Tony consegna a Clay la stessa audiocassetta che diede ad Hannah la sera del ballo. Clay viene raggiunto da Justin e i suoi sodali che lo costringono a salire in macchina, con Alex al volante, per punirlo dopo che ha infastidito Courtney. Alex fa andare il veicolo ad alta velocit\u00e0 e sono fermati da un poliziotto, rivelatosi essere il padre dello stesso Alex, che si limita a fargli una semplice ramanzina. Justin deride Clay, affermando come questo episodio dimostri che sono intoccabili, quindi non gli conviene mettersi contro di loro. La Liberty High School fa causa ai Baker per le accuse di bullismo rivolte da Olivia alla scuola. Lainie, di professione avvocato, informa Clay che \u00e8 stata nominata difensore della scuola. Clay dice di non essere a conoscenza di episodi di bullismo avvenuti a scuola e di non aver conosciuto bene Hannah. Incapace di vincere l'omert\u00e0, Clay scoppia a piangere sotto la doccia.\nCassetta 3, parte B.\nTrama.\nA scuola Alex scatena una lite contro Montgomery per averlo quasi investito con la macchina. Ad avere la peggio nella colluttazione \u00e8 Alex, salvato dall'intervento di Porter che li convoca nel suo ufficio. Per chiarire una faccenda spinosa, soprattutto ora che la scuola \u00e8 nell'occhio del ciclone per le accuse di bullismo lanciate dalla famiglia di Hannah, il consulente vuole ricorrere al comitato d'onore studentesco per evitare il coinvolgimento formale dell'istituto e garantire al tempo stesso un minimo di giustizia.\nPassato. In occasione di San Valentino, le cheerleader organizzano una raccolta fondi chiamata \"Oh My Dollar Valentine\" che consiste in un test per scoprire la propria anima gemella. Una volta compilato il questionario, un algoritmo matematico seleziona i cinque profili pi\u00f9 promettenti. Sia Hannah che Clay svolgono il test per fare in modo di essere abbinati e avere una \"scusa ufficiale\" per uscire insieme, per\u00f2 nessuno dei due compare tra i risultati dell'altro. Clay \u00e8 aiutato nella compilazione del questionario da Jeff per apparire meno nerd, ma finge con Hannah di non averlo fatto. Quando Jeff chiede a Clay il risultato del suo test con Hannah presente, la ragazza decide di accettare la precedente proposta di uscita ricevuta da Marcus, uno dei suoi cinque risultati. Il giorno di San Valentino Hannah aspetta Marcus al luogo dell'appuntamento, ma il ragazzo si presenta con un'ora di ritardo e quattro compagni di scuola al seguito. Con il chiaro intento di farsi bello davanti agli amici, Marcus tenta uno spudorato approccio con Hannah e poi se ne va dopo l'inevitabile respingimento da parte della ragazza, fortemente imbarazzata per l'umiliazione pubblica. Zach, uno dei ragazzi della combriccola di Marcus, si siede davanti ad Hannah, visibilmente dispiaciuto per quanto accaduto. Quella sera Hannah piange nel proprio letto, ripensando a una ricerca scolastica sulle lapidi e chiedendosi cosa sar\u00e0 scritto sulla sua.\nPresente. Il comitato studentesco, presieduto da Marcus e con Courtney e Clay tra i membri, valuta il caso di Alex e Montgomery. Alex accusa alcuni componenti del comitato di ipocrisia, essendo loro stessi i primi a nascondere le proprie responsabilit\u00e0 su vicende ben pi\u00f9 gravi della rissa. Clay prende brevemente la parola per dire che la colpa va generalizzata e non attribuita a una sola persona, alludendo quindi al caso di Hannah. Il comitato delibera la sospensione di Montgomery per tre giorni, mentre Alex se la cava con una diffida. Terminata la seduta, Marcus invita Clay a finire l'ascolto delle cassette e passarle alla persona successiva, poich\u00e9 le conseguenze per qualche studente potrebbero essere gravi. Il rapporto tra Jessica e Justin diventa sempre pi\u00f9 teso, poich\u00e9 il ragazzo \u00e8 tormentato dai problemi di alcolismo della madre e vuole nascondere un segreto contenuto nelle cassette di Hannah. Jessica, vivendo molto male questo allontanamento da Justin, si rifugia nel fumo e nell'alcol. Il padre di Alex si complimenta con il figlio per essersi fatto rispettare, trovando il coraggio di affrontare un prepotente pur sapendo di essergli fisicamente inferiore. Clay si offre di aiutare Sheri per un compito di storia, forte dell'esperienza di tutoraggio con Jeff. Quando si ritrovano da Monet's, Clay vede Tony in compagnia di un ragazzo che l'amico gli presenta come Brad. Andati a studiare a casa sua, Clay e Sheri iniziano a baciarsi appassionatamente, fino a quando la ragazza si interrompe, perch\u00e9 ha capito che Clay sta pensando ad Hannah. Sheri gli rivela di essere presente nelle cassette, chiedendogli di non ascoltare quella parte perch\u00e9 Hannah l'ha ritratta come il mostro che in realt\u00e0 non \u00e8. Clay la caccia via, avendo compreso che il suo avvicinamento era un modo per indurlo a interrompere l'ascolto dei nastri. Clay si confronta con la madre sulla causa intentata dalla scuola contro i genitori di Hannah. Quando Lainie suggerisce che possa essere anche lui vittima di bullismo, Clay le fa notare che forse potrebbe essere lui stesso un bullo.\nCassetta 4, parte A.\nTrama.\nClay \u00e8 pi\u00f9 taciturno del solito e Lainie propone al marito di tornare dallo psicologo, alludendo allo shock della morte di Hannah che si \u00e8 suicidata tagliandosi le vene nella vasca da bagno. Nel nuovo nastro Hannah dice di volersela prendere con una persona solitamente molto carina, ma che l'ha delusa profondamente. Clay \u00e8 convinto che sia arrivato il suo momento, sentendosi sollevato quando apprende che il bersaglio della quarta audiocassetta \u00e8 Zach.\nPassato. Alle lezioni di comunicazione sono appesi al muro dei sacchettini con il nominativo di ogni studente, dove lasciare dei bigliettini di complimento anonimi. Dopo la serata di San Valentino, Zach tenta di corteggiare Hannah in mensa e le dice che \u00e8 molto pi\u00f9 di un bel sedere. Hannah reagisce duramente a quella che valuta come un'offesa e Zach, la cui intenzione invece era farle un complimento sincero, la accusa di metterci del suo nell'essere allontanata da tutti. Hannah smette di ricevere bigliettini, cos\u00ec scrive una lettera a Zach che lascia nel suo sacchetto, ma lo vede gettarla via dopo averla letta. Profondamente amareggiata dal comportamento di un ragazzo che credeva diverso, Hannah scrive su un tovagliolo di Monet's che l'unica soluzione quando si sta male \u00e8 togliersi la vita, dopodich\u00e9 lo inserisce nel sacchetto della professoressa che alla lezione successiva lo legge davanti alla classe. Gli studenti pensano che l'autrice sia Skye Miller, una ragazza che lavora come cameriera al Monet's, con Hannah che nutre ancora pi\u00f9 disprezzo verso Zach, il quale ha capito che \u00e8 stata lei a scriverlo e ha lasciato circolare il pettegolezzo su Skye. Hannah riconosce che lo stesso Zach, all'apparenza un atleta ammirato da tutti, nasconde il suo essere una persona sola come lei.\nPresente. Il padre di Clay gli suggerisce di vincere la sua timidezza interessandosi a qualche attivit\u00e0 extrascolastica. Clay decide di andare alla partita di basket, faticando a nascondere il disagio del suo forte stress. Clay continua a immaginare situazioni ipotetiche e dialoghi inesistenti, come tirare un pugno a Zach oppure vedere il cadavere di Hannah a centrocampo. Uscito dalla palestra per l'imbarazzo del suo comportamento, Clay riga la macchina di Zach con l'appoggio di Skye. Dopo aver confidato il suo gesto a Tony, Clay torna a casa e il mattino seguente \u00e8 svegliato dal padre perch\u00e9 la madre di Zach sta indagando su chi gli ha rigato la macchina. Clay si assume la colpa, deludendo profondamente sua madre che si era accalorata nel difenderlo. Zach non si arrabbia con Clay, avendo riconosciuto nel suo gesto una vendetta per quanto fatto ad Hannah, ma ovviamente non vuole che nessuno lo sappia. Zach gli mostra di aver conservato nel portafoglio la lettera di Hannah, la quale aveva quindi equivocato la scena e pensato che l'avesse gettata via, e Clay si rifiuta di leggerla. L'episodio della macchina di Zach convince anche il padre di Clay che il figlio ha quanto mai bisogno di sostegno psicologico. Consapevole che non pu\u00f2 andare avanti cos\u00ec, Clay consegna le cassette di Hannah a Tony. Il giorno seguente a scuola Clay appare euforico, ma la riconquistata serenit\u00e0 \u00e8 effimera perch\u00e9 immagina di sentire la voce di Hannah al posto dell'altoparlante. Durante una verifica di comunicazione, Clay confessa alla professoressa che il biglietto letto l'anno precedente in classe era di Hannah. Il discorso \u00e8 interrotto da Porter, il quale convoca Clay per comunicargli che ha scelto lui e Courtney per accompagnare un gruppo di studenti stranieri in un tour della scuola. Clay ha l'ennesimo crollo emotivo, iniziando a inveire contro gli altri ragazzi per aver rimosso ogni segno delle cose orribili fatte ad Hannah. Mentre Clay segue Porter nel suo ufficio, Justin dice ai compagni che serve una nuova strategia per metterlo a tacere. \nCassetta 4, parte B.\nTrama.\nPorter sceglie la linea morbida nei confronti di Clay, uno studente che dal punto di vista disciplinare non ha mai dato problemi. Il ragazzo fatica a spiegare le ragioni del suo comportamento, giustificandolo con lo shock ancora non superato per la morte di Hannah. Uscito da scuola, Clay \u00e8 costretto da Tony a seguirlo in macchina perch\u00e9 devono discutere una faccenda importante. Intanto, Justin \u00e8 talmente nervoso da dirsi disposto a uccidere Clay, facendo sembrare la sua morte un suicidio, affinch\u00e9 la verit\u00e0 sulla morte di Hannah resti nascosta per sempre. Alex, sempre pi\u00f9 sofferente per il castello di bugie che stanno costruendo, decide di abbandonare la combriccola.\nPassato. Alla giornata di orientamento per il college Hannah si rende conto che, non avendo n\u00e9 una media voti eccelsa n\u00e9 una situazione economica particolarmente rosea, non pu\u00f2 permettersi granch\u00e9. Anche il signor Porter, considerando il peggioramento del suo rendimento scolastico, l'aveva invitata a rivedere le proprie ambizioni. Durante l'orientamento Hannah conosce il giovane bibliotecario di Crestmont che la invita a partecipare al \"club della poesia\", un luogo in cui persone di tutte le et\u00e0 possono confrontarsi e dare sfogo alla propria creativit\u00e0. Al club Hannah incontra Ryan Shaver, lo studente della Liberty che dirige il giornalino della scuola. Hannah non \u00e8 particolarmente lieta di vederlo perch\u00e9, al di l\u00e0 della reputazione di snob egocentrico, \u00e8 ancora scottata per la faccenda della classifica in cui era risultata miglior sedere. Ryan le chiede sinceramente scusa, spiegandole che proprio lui (magrolino, gay e amante della poesia) dovrebbe sapere quanto possa fare male sentirsi giudicato dagli altri, e per farsi perdonare le regala un diario in cui scrivere i propri pensieri. Quando sua madre le confida che anche lei da ragazza ha avuto la passione per la letteratura, Hannah chiede a Ryan di vedersi pi\u00f9 spesso per imparare da lui come trasmettere attraverso le parole i sentimenti pi\u00f9 profondi. Hannah scrive una bellissima e coinvolgente poesia sul proprio stato d'animo e su quanto si senta incompresa e sola, ma nega a Ryan il permesso di pubblicarla. Ryan decide di non ascoltarla e, strappata la pagina del diario, la pubblica ugualmente senza firmarla. Tuttavia, le compagne riconoscono la scrittura di Hannah e ben presto tutti sanno chi \u00e8 l'autrice della poesia. L'umiliazione di Hannah aumenta quando la professoressa di letteratura, colpita dal talento dello scrittore in erba, legge la poesia a lezione. Durante una pausa al cinema Clay dice ad Hannah di aver letto la poesia, senza sapere che fosse lei l'autrice, spiegandole che \u00e8 una penna affascinante, ma non per questo sarebbe un tipo con cui uscire.\nPresente. Tony porta Clay a fare un'arrampicata, spiegandogli che vuole farlo diventare un uomo. Bench\u00e9 Tony lo abbia rassicurato sulla semplicit\u00e0 di una roccia per scalatori principianti, Clay ha la sensazione che l'amico voglia metterlo in pericolo, quasi che Justin e gli altri gli abbiano ordinato di toglierlo di mezzo. Invece, arrivato in cima prima di Clay, Tony gli lancia una corda e lo porta in vetta. Tony rivela a Clay di essere gay e che Brad, il ragazzo con cui lo ha visto a Monet's, \u00e8 il suo attuale fidanzato. Tony afferma che l'amicizia con Hannah era diventata nel tempo pressante e sfiancante, essendo lui il suo unico confidente. Un giorno l'aveva vista lasciare un pacchetto sull'uscio di casa sua, decidendo di non andare alla porta a salutarla perch\u00e9 non aveva voglia di sorbirsi il suo ennesimo sfogo. Poco dopo, aperto il pacchetto e iniziato l'ascolto delle cassette, Tony ha capito le intenzioni dell'amica e si \u00e8 precipitato da lei, non facendo in tempo ad arrivare. Tony ha cos\u00ec assistito alla rimozione del cadavere di Hannah dalla scena del suicidio. Capito che Tony si sta prodigando per rispettare le ultime volont\u00e0 di Hannah, Clay gli chiede indietro le cassette per poter finire l'ascolto. Clay si reca nella farmacia dei Baker per consegnare a Olivia una copia del giornalino scolastico con la poesia di Hannah.\nCassetta 5, parte A.\nTrama.\nNella quinta cassetta Hannah torna a prendere di mira Justin, parlando di un grave episodio verificatosi a una festa da Jessica. Justin e i suoi amici sono preoccupati che Clay possa riferire a un adulto quanto \u00e8 accaduto e a nulla valgono gli ammonimenti, prima di Jessica e poi di Marcus, a non credere al contenuto delle cassette. Il padre di Hannah mostra a Porter il giornalino con pubblicata la poesia in cui la figlia annunciava il proprio suicidio, accusandolo di non aver fatto niente per impedirle di attuare il suo proposito.\nPassato. La scuola \u00e8 finita e Hannah vuole approfittare delle vacanze estive per un cambiamento radicale di s\u00e9 stessa, a cominciare dal taglio di capelli. Clay la invita ad accompagnarlo alla festa di Jessica e Hannah, bench\u00e9 riluttante a mischiarsi alla folla, alla fine accetta. Justin chiede a Jessica di essere ufficialmente la sua ragazza. Hannah rimprovera Jessica per essersi fidanzata con colui che ha dato il via alle persecuzioni contro di lei. Superato l'imbarazzo iniziale, Hannah si sente a suo agio come non accadeva da diverso tempo e trascorre una serata divertente con Clay. La situazione per\u00f2 cambia drasticamente quando Hannah si ritrova dentro una stanza, dove Justin e Jessica stanno amoreggiando. Essendo Jessica alticcia, Justin la lascia nel letto a dormire ed esce dalla camera. Hannah \u00e8 costretta a nascondersi dall'arrivo di un altro ragazzo, Bryce, il quale inizia ad abusare dell'inerme Jessica. Hannah assiste scioccata alla violenza, tanto che nella cassetta accuser\u00e0 anche s\u00e9 stessa per non aver avuto il coraggio di fare qualcosa. Justin non \u00e8 riuscito a opporsi alla volont\u00e0 di Bryce, desideroso di appropriarsi di tutto ci\u00f2 che \u00e8 suo, compresa Jessica. Quest'ultima si \u00e8 svegliata durante lo stupro di Bryce.\nPresente. Interrogato da Porter sulla poesia di Hannah, Ryan finge di non aver saputo che fosse lei l'autrice. Porter lo costringe a interrompere la pubblicazione della rivista, bloccando il numero speciale in uscita dedicato ad Hannah. Marcus chiede a Bryce di procurargli della droga, nascondendola nello zaino di Clay e denunciandolo a Porter. Quando l'ispezione porta alla luce la droga, Clay \u00e8 punito con tre giorni di sospensione e l'obbligo di firmare il programma antidroga della polizia. Clay chiama in causa colui che lo ha denunciato, ma non pu\u00f2 spiegare a Porter e alla vicepreside il motivo per cui qualcuno potrebbe avercela con lui. Clay confessa alla madre di aver conosciuto bene Hannah e che, contrariamente agli altri, sta ancora soffrendo il vuoto della sua perdita. Lainie fa capire al figlio che, se ha visto commettere qualche reato contro cui legalmente non si pu\u00f2 pi\u00f9 procedere, \u00e8 bene comunque non tenerlo segreto. Clay si reca a casa di Justin, mettendo in chiaro che non \u00e8 nella posizione di denunciarlo, tuttavia gli suggerisce di regolare i conti con Bryce. Justin per\u00f2 non vuole guardare in faccia la realt\u00e0 e definisce Hannah una \"mitomane\", dichiarando di voler proteggere Jessica proprio perch\u00e9 tiene a lei. Jessica ricorda benissimo cosa le ha fatto Bryce quella notte e Justin, che alla fine ha ascoltato le parole di Clay, va a parlarle per chiarire l'episodio. Lainie medita di rinunciare alla difesa della scuola nella causa contro i Baker. Tornato in possesso della sua bicicletta, Clay si reca da Tony per accusare lui e gli altri di aver ascoltato il racconto di Hannah senza battere ciglio. Clay mette le mani addosso a Tony, trattenendosi per non ferire l'amico e prendendosela con la bici forata. Tony assicura Clay che, quando avr\u00e0 ascoltato tutte le cassette, sar\u00e0 al suo fianco nella battaglia per la verit\u00e0. Clay gira la quinta cassetta, iniziando l'ascolto del lato B con Tony accanto.\nCassetta 5, parte B.\nTrama.\nJustin si accorge che Jessica nasconde una bottiglia di alcol sotto il letto, rendendosi conto che la fidanzata ha un problema serio col bere. Il lato B della quinta cassetta di Hannah ha come bersaglio Sheri Holland. Debole e intorpidita, Hannah vuole abbandonare la festa di Jessica e approfitta del passaggio offertole da Sheri. Durante il tragitto quest'ultima si lamenta di un party che si sarebbe aspettata pi\u00f9 movimentato. Hannah la smentisce, ma anzich\u00e9 rivelare la scena a cui ha assistito le dice di essere semplicemente ubriaca. Distraendosi dalla guida, Sheri abbatte un cartello stradale e intende far finta di nulla. Hannah la rimprovera perch\u00e9 non ci si comporta in questo modo e, per tutta risposta, Sheri la lascia a piedi e con il telefono scarico. Nel frattempo, Jeff \u00e8 incaricato di andare a comprare birra per la festa. Il ragazzo muore in un incidente causato dall'assenza del segnale di STOP divelto da Sheri. Hannah si precipita da Blue Spot e, chiedendo il cellulare al proprietario, contatta il 911 per segnalare l'incidente, apprendendo che qualcuno l'ha preceduta. Il luned\u00ec seguente a scuola tutti sono sotto shock per la morte di Jeff e Hannah, a conoscenza della verit\u00e0, cerca di parlarne con Clay che per\u00f2 la accusa di voler strumentalizzare la tragedia di un ragazzo che non conosceva nemmeno. La versione ufficiale della polizia \u00e8 che Jeff fosse ubriaco, essendo state trovate confezioni di birra a bordo del veicolo, mentre non c'\u00e8 traccia dell'assenza dello STOP.\nPresente. Clay minaccia Sheri di rivelare il suo coinvolgimento nella morte di Jeff, non avendo segnalato l'abbattimento del cartello che ha indirettamente causato l'incidente. Clay va a casa della signora Cantrell, il cui marito \u00e8 rimasto ferito nell'incidente di Jeff, trovandoci Sheri che, per ripulirsi la coscienza, lo aiuta con le commissioni. Jessica d\u00e0 preoccupanti segnali di squilibrio e Justin \u00e8 sempre pi\u00f9 in ansia per lei. La ragazza porta Bryce a casa sua, mostrandogli che nella cassaforte in camera nasconde delle pistole ed \u00e8 pronta a usarle per difesa personale. I Baker ricevono una proposta di patteggiamento dalla Liberty High. Mentre il padre di Hannah \u00e8 disposto a valutarla, avendo bisogno di soldi per sostenere la farmacia di famiglia, Olivia \u00e8 decisa ad andare fino in fondo e fare giustizia in nome della figlia. Olivia prova a fare leva sul senso materno di Lainie, chiedendole come si comportebbe se la stessa sorte di Hannah fosse capitata a Clay. Costui passa dai genitori di Jeff per raccontare loro di aver assistito all'incidente e chiamato il 911, chiarendo che il figlio gli aveva detto di non aver bevuto alla festa e il suo incidente \u00e8 dovuto all'assenza del cartello stradale. Tony preannuncia a Clay che la prossima cassetta \u00e8 quella che riguarda lui. A Clay manca il coraggio di ascoltarla, temendo di sentire dalla voce di Hannah il motivo per cui \u00e8 responsabile del suo suicidio. Tony spinge Clay a riflettere sul fatto che sono tutti colpevoli, ma a precisa domanda risponde all'amico che proprio lui ha la colpa maggiore.\nCassetta 6, parte A.\nTrama.\nClay accetta di ascoltare il nastro che lo riguarda e chiede a Tony di stargli accanto. Hannah dice di aver ammirato Clay, essendo l'unico ragazzo capace di restare sempre fedele a s\u00e9 stesso, disinteressandosi del giudizio degli altri. La storia che Hannah racconta ha avuto luogo sempre alla festa da Jessica, completando i buchi narrativi rimasti vuoti.\nPassato. Clay si presenta a casa di Jessica troppo in anticipo, dandole una mano con i preparativi. Quando arriva Hannah, Clay \u00e8 talmente agitato dal provare a fuggire e soltanto l'intervento di Jeff, colui che lo ha spinto a partecipare, lo convince a prendersi la ragazza. Nonostante il forte imbarazzo, Clay e Hannah trascorrono una serata piacevole e si isolano dagli altri invitati. Hannah per\u00f2 annuncia che sta per lasciare il lavoro al Crestmont, avendo i suoi genitori bisogno di lei in farmacia. Hannah e Clay entrano nella camera di Jessica, dove finalmente si baciano e iniziano ad amoreggiare. Tutto sta andando per il meglio, ma nella testa di Hannah si scatena il caos. Prima la ragazza immagina la loro vita da fidanzati, felici e ammirati dai compagni di scuola, dopodich\u00e9 le affiorano alla mente i tristi ricordi delle angherie che ha subito e in cui Clay non ha mai preso posizione contro i suoi molestatori. Hannah interrompe le effusioni, ordinando a Clay di andarsene via. Il giovane tenta timidamente di chiederle cosa ha sbagliato, ma Hannah \u00e8 irremovibile e non lascia spazio ad alcuna spiegazione. Uscito Clay, Hannah resta nella stanza a piangere e non fa in tempo a uscire prima che l'arrivo di Justin e Jessica metta in moto gli eventi successivi.\nPresente. Arrivato al punto del nastro in cui \u00e8 entrato nella stanza con Hannah, Clay interrompe l'ascolto e dice a Tony di sentirsi male. L'amico lo porta da Monet's perch\u00e9 ha bisogno di mettere qualcosa sotto i denti e Skye, in servizio, gli legge i tarocchi per aiutarlo a superare l'impasse. Le carte fotografano lo stato d'animo di Clay, preda di un groviglio emotivo che non riesce a districare e rimasto solo a combattere la sua battaglia. Clay ha notato segni di autolesionismo sul polso di Skye e la ragazza si giustifica dicendo che anche lei sta soffrendo, ma almeno non ha deciso di farla finita come Hannah. Indignato per le parole offensive di Skye nei confronti dell'amica defunta, Clay se ne va e Tony lo porta sulla collina per completare l'ascolto della cassetta. Hannah puntualizza che Clay non avrebbe meritato di essere sui nastri, non avendole fatto niente di male, per\u00f2 la sua presenza \u00e8 necessaria affinch\u00e9 si capisca come sono andate poi le cose. Clay scoppia in lacrime, poich\u00e9 se fosse rimasto con Hannah non si sarebbero verificati eventi quali la violenza di Bryce su Jessica e l'incidente mortale di Jeff. Clay medita di buttarsi dalla rupe, ma Tony lo convince che uccidersi non serve a nulla e deve trovare il modo di convivere con il dolore. Nel frattempo, Justin abbandona casa sua dopo l'ennesimo litigio con il fidanzato della madre, chiedendo ospitalit\u00e0 ad Alex perch\u00e9 Jessica non risponde ai suoi messaggi. Scoperto che la fidanzata si trova da Bryce, Justin si presenta a casa sua per riprendersi Jessica con la forza e rischia di scatenare una rissa quando accusa Bryce di averla violentata. Jessica dice a Justin di odiarlo, facendo capire che ritiene la loro storia finita. Porter \u00e8 informato dalla professoressa di comunicazione del biglietto anonimo che Hannah ha scritto quando meditava il suicidio. I Baker hanno rifiutato il patteggiamento e Lainie informa Clay che sar\u00e0 chiamato, assieme a molti compagni di scuola, a deporre in tribunale. Olivia trova un nuovo foglio di Hannah in cui compaiono i nomi dei ragazzi e la scritta \"Ce ne sono altri\".\nCassetta 6, parte B.\nTrama.\nClay e gli altri ragazzi ricevono gli avvisi di comparizione. Il pi\u00f9 nervoso \u00e8 Tyler, essendo a conoscenza di informazioni che vanno oltre quanto registrato da Hannah nelle cassette. Justin implora il perdono di Jessica per aver lasciato che Bryce la violentasse, tentando di giustificarsi con il forte sostegno (soprattutto economico) che il ricco amico gli ha fornito negli anni. Clay inizia ad ascoltare il lato B della sesta cassetta, dove Hannah chiama in causa una persona fino a quel momento ignorata, ovvero Bryce.\nPassato. I Baker hanno ricevuto un avviso di sfratto per la farmacia e Hannah si offre di aiutare i genitori, impegnando i soldi destinati alla sua istruzione. Hannah passa in banca a ritirare i soldi, ma dopo essersi fermata al Crestmont a parlare con Clay si accorge di aver perso la busta. Attanagliata dal senso di colpa, Hannah fa una lunga passeggiata che la conduce davanti alla casa di Bryce, dove \u00e8 in corso una festa. Hannah si stupisce di trovare Jessica, come se con Bryce non fosse successo nulla, ed \u00e8 invitata dalla sua vecchia amica a entrare nell'idromassaggio. Lasciata sola, la ragazza \u00e8 raggiunta da Bryce che la violenta come avvenuto con Jessica, senza riuscire a opporre resistenza. Rientrata a casa, Hannah stila un elenco delle persone responsabili delle sue sfortune.\nPresente. Tyler acquista illegalmente una pistola e si reca da Monet's, dove alcuni dei ragazzi si sono riuniti per discutere come comportarsi in merito alla deposizione. Courtney propone di concordare la stessa versione, facendo leva sull'inattendibilit\u00e0 della paranoica Hannah. L'atmosfera si surriscalda quando Zach riferisce la lite della sera precedente tra Justin e Bryce, sentita da altre persone non coinvolte dal giro delle cassette. Tyler propone di sacrificare Bryce, denunciandolo per il doppio stupro, affinch\u00e9 sia l'unico a pagare e invece tutti gli altri escano completamente puliti. Alex, che contrariamente agli altri non ambisce ad andare al college, vorrebbe dire la verit\u00e0, nonostante l'avere un padre in polizia possa assicurargli sufficiente protezione. Olivia mostra a Tony il foglio trovato nell'armadio di Hannah, chiedendogli per quale motivo il nome di Bryce spicchi rispetto a tutti gli altri e perch\u00e9 accanto al suo ci siano dei punti di domanda. Brad, stanco di essere presentato da Tony come un semplice amico, vuole sapere dal fidanzato cosa sta accadendo riguardo ad Hannah. Clay si presenta a casa di Bryce e gli chiede della droga, una scusa per farsi raccontare quanto accaduto alla festa. Di fronte alla strafottenza di Bryce, Clay gli tira un pugno e subisce un violento pestaggio. Clay \u00e8 comunque riuscito a registrare l'ammissione dello stupro da parte di Bryce con il registratore di Tony, avuto dall'amico in cambio del suo modello pi\u00f9 vecchio. Justin \u00e8 aggredito dal fidanzato della madre, furioso perch\u00e9 un poliziotto si \u00e8 presentato a consegnargli la sua notifica del tribunale, e lo caccia di casa. Prima di uscire, Justin prende una pistola nascosta dentro una pentola. Lainie allerta la polizia perch\u00e9 Clay non \u00e8 tornato a casa. Intanto, un'ambulanza del 911 trasporta un ragazzo con ferite d'arma da fuoco alla testa.\nCassetta 7, parte A.\nTrama.\nHa inizio il primo round di deposizioni. Zach riferisce di non aver conosciuto bene Hannah, pur ammettendo che a lui e ad altri \u00e8 capitato di dire cose sgradevoli sul suo conto. Marcus dichiara di essersi innamorato di lei, non dandosi pace per il rifiuto incassato. A Courtney \u00e8 mostrata la fotografia del suo bacio con Hannah, dimostrando come l'alibi di tutto il gruppo, vale a dire che nessuno la conosceva, alla prova dei fatti non regge.\nPassato. Hannah termina la registrazione delle prime sei cassette, sentendosi alleggerita e pronta a dare una seconda possibilit\u00e0 alla vita. La ragazza incontra il signor Porter, manifestando il disagio di sentirsi apatica e facendo chiaramente capire di essere disposta al suicidio pur di trovare pace. Nello zaino Hannah nasconde il registratore con la settima cassetta, registrando il colloquio con Porter sul lato tredici per usarlo soltanto in caso di necessit\u00e0. Hannah rivela al counselor di essere stata violentata da uno studente, senza farne il nome. Porter la invita a essere cauta nel formulare determinate accuse, limitandosi a suggerirle di voltare pagina per dimenticare quanto accaduto. Profondamente delusa dalla superficialit\u00e0 di Porter, constatando come nemmeno un adulto abbia avuto contezza delle angherie subite, Hannah include la settima cassetta nello stock che confeziona e consegna all'ufficio postale. Dopo essere passata al cinema per lasciare sul bancone la divisa di lavoro, senza scambiare nemmeno una parola con Clay, Hannah rientra a casa e, usando una lametta presa nel negozio dei genitori, si taglia le vene nella vasca da bagno. Quando Olivia la trova priva di sensi e con acqua insanguinata dappertutto, ormai \u00e8 troppo tardi.\nPresente. Clay consegna a Tony l'ultima cassetta di Hannah, sul cui lato B (il quattordicesimo) ha registrato la confessione di Bryce. Quest'ultimo sarebbe il prossimo destinatario delle cassette, comparendo successivamente a Clay e prima di Porter, l'ultimo destinatario delle stesse. Clay vorrebbe far saltare la catena, passando le cassette direttamente a Porter, onde evitare che Bryce le possa distruggere per occulatare i reati commessi contro Hannah e Jessica. Costei nel frattempo ha denunciato alla polizia lo stupro, mettendo definitivamente alla porta Justin che non perdona per aver coperto il suo amico. Clay chiede a Porter di essere ricevuto, accusandolo di non aver fatto nulla per dissuadere Hannah dai suoi propositi suicidi, e fa il nome di Bryce come responsabile di averla violentata. Clay consegna al counselor le cassette di Hannah, invitandolo ad ascoltarle e procedere di conseguenza nel denunciare i reati commessi. Intanto, Justin rivela a Bryce l'esistenza delle cassette in cui Hannah ha raccontato tutto, mettendolo alla berlina anche per lo stupro di Jessica che fa il paio con quello commesso contro di lei. Tony consegna ai Baker una chiavetta USB su cui ha duplicato le cassette di Hannah. Nel secondo round di deposizioni Tyler denuncia il bullismo diffuso in tutta la scuola, facendo riferimento per la prima volta nel procedimento alle cassette di Hannah. Jessica trova il coraggio di confessare al padre, un uomo molto geloso delle sue figlie, che \u00e8 stata violentata. Porter \u00e8 informato dal preside che Alex si \u00e8 sparato ed \u00e8 in condizioni gravissime. Clay e Tony, accompagnati da Skie e Brad, si stanno recando alla loro deposizione e Clay propone di ascoltare, anzich\u00e9 una cassetta, la radio."}
{"id": "6332099", "revid": "26630", "url": "https://it.wikipedia.org/wiki?curid=6332099", "title": "Windows Phone 7.8", "text": ""}
{"id": "6332100", "revid": "1354930", "url": "https://it.wikipedia.org/wiki?curid=6332100", "title": "UCI Women's World Tour 2017", "text": "L'UCI Women's World Tour 2017, seconda edizione della competizione, si svolse su venti eventi dal 4 marzo al 10 settembre 2017. Le corse che lo costituirono furono tredici in linea, sei a tappe e una cronometro a squadre.\nRispetto l'anno precedente, furono aggiunte quattro competizioni: le neonate prove in linea Amstel Gold Race e Liegi-Bastogne-Liegi, e le gare a tappe Ladies Tour of Norway e Holland Ladies Tour. Al contrario la Philadelphia Cycling Classic, gi\u00e0 inclusa nell'edizione 2016 e inizialmente prevista in calendario il 4 giugno, fu annullata per motivi organizzativi.\nLa vittoria della classifica individuale fu dell'olandese Anna van der Breggen, mentre la classifica a squadre vide prevalere per il secondo anno consecutivo la formazione olandese Boels-Dolmans Cycling Team; la classifica Under-23 fu vinta dalla danese Cecilie Uttrup Ludwig.\nClassifiche finali.\n\"Dati aggiornati all'11 settembre 2017.\""}
{"id": "6332101", "revid": "1354930", "url": "https://it.wikipedia.org/wiki?curid=6332101", "title": "Giro del Piemonte 1953", "text": "Il Giro del Piemonte 1953, quarantaquattresima edizione della corsa, si svolse il 19 aprile 1953 su un percorso di 280\u00a0km. La vittoria fu appannaggio dell'italiano Fiorenzo Magni, che complet\u00f2 il percorso in 7h14'30\", precedendo i connazionali Loretto Petrucci e Giorgio Albani.\nSul traguardo di Torino 58 ciclisti, su 112 partiti dalla medesima localit\u00e0, portarono a termine la competizione"}
{"id": "6332102", "revid": "2021733", "url": "https://it.wikipedia.org/wiki?curid=6332102", "title": "Incredible Crisis", "text": "Incredible Crisis, pubblicato originariamente in Giappone come , \u00e8 un videogioco sviluppato da Polygon Magic e pubblicato nel 1999 da Tokuma Shoten per PlayStation. Ideato da Kenichi Nishi, il titolo \u00e8 stato convertito come videogioco arcade e distribuito in Giappone da Tecmo. La colonna sonora \u00e8 composta dalla Tokyo Ska Paradise Orchestra.\nTrama.\nQuattro componenti di una classica famiglia giapponese devono rientrare a casa per festeggiare il compleanno della nonna. Incontrano per\u00f2 diversi imprevisti lungo il tragitto.\nModalit\u00e0 di gioco.\n\"Incredible Crisis\" \u00e8 composto da 24 minigiochi. Nella versione giapponese sono presenti altri due giochi che non sono stati localizzati poich\u00e9 richiedevano la conoscenza della lingua giapponese e dei kanji."}
{"id": "6332106", "revid": "295403", "url": "https://it.wikipedia.org/wiki?curid=6332106", "title": "Derby Palermo-Siracusa", "text": "Il derby Palermo-Siracusa rappresenta una sfida tra due tradizioni calcistiche, quella di Palermo e quella di Siracusa, che si sono scontrate diverse volte nel corso della loro storia, sin dal 1928. Il confronto \u00e8 risultato importante quando non decisivo in alcuni momenti della storia di entrambe le compagini.\nRiconoscendo le due odierne societ\u00e0 quali eredi della rispettiva tradizione sportiva cittadina, in totale gli incontri disputati per competizioni ufficiali (Serie B, Serie C, Coppa Italia, Coppa Italia di Serie C, campionati di massima serie precedenti al girone unico, play off e spareggi vari) sono 25. Le citt\u00e0 di Palermo e Siracusa sono distanti geograficamente circa 260\u00a0km. \nFra le due tifoserie esisteva un gemellaggio fino agli anni duemila, che con il passare degli anni non \u00e8 stato rinnovato vista anche la contemporanea assenza di derby tra le due citt\u00e0. Attualmente permane un rapporto di amicizia.\nIl primo incontro in assoluto fra le due squadre, quando ancora il Siracusa si chiamava \"Circolo Sportivo Tommaso Gargallo\", risale alla stagione 1928-1929. Disputata il 23 dicembre 1928 a Siracusa, gli azzurri si imposero con il punteggio di 2-0 (Zavaroni su calcio di rigore al 67', raddoppio di Della Casa al 77'). Siracusa e Palermo non \u00e8 stato un derby frequente, ma si ricordano particolarmente accese le sfide disputate in Serie B nel biennio 1946-1947/1947-1948, e quelle degli anni 80'/90'.\nI due club non si incontrano dalla stagione 1992-1993, ultima sfida disputata in quel di Siracusa, match terminato con un pareggio per 1-1, (azzurri in vantaggio con Rovani al 58', pareggio dei rosanero con Valentini al 69')\nRisultati.\n\"Dati aggiornati al 30 marzo 2017\".\nQui di seguito si riporta la lista completa in ordine cronologico dei 25 derby calcistici disputati in gare ufficiali dal 1928.\nAmichevoli.\n\"Dati aggiornati al 30 marzo 2017\"\nQui di seguito si riporta la lista delle amichevoli disputate in gare non ufficiali.\nRecord.\nPalermo-Siracusa 6-0 (Campionato siciliano 1944-1945)\nPalermo-Siracusa 1-1 (Campionato Meridionale 1928-1929)\nSiracusa-Palermo 1-1 (Serie C 1941-1942)\nPalermo-Siracusa 1-1 (Serie C2 1987-1988)\nSiracusa-Palermo 1-1 (Serie C1 1989-1990)\nSiracusa-Palermo 1-1 (Serie C1 1992-1993)\nSiracusa-Palermo 4-0 (Campionato Meridionale 1928-1929)\nA Siracusa.\nIn campionato:\nSiracusa-Palermo 3-2 (3 febbraio 1991)\nIn Coppa Italia:\nSiracusa-Palermo 1-0 (12 novembre 1939) \nIn campionato:\nSiracusa-Palermo 1-1 (28 marzo 1993)\nIn Coppa Italia:\nSiracusa-Palermo 0-0 (9 settembre 1987) \nIn campionato:\nSiracusa-Palermo 0-1 (22 novembre 1987)\nIn Coppa Italia:\nSiracusa-Palermo - \nA Palermo.\nIn campionato:\nPalermo-Siracusa 1-0 (i novembre 1992) \nIn Coppa Italia:\nPalermo-Siracusa 3-1 (30 agosto 1987) \nIn campionato:\nPalermo-Siracusa 1-1 (10 aprile 1988)\nIn Coppa Italia:\nPalermo-Siracusa - \nIn campionato:\nPalermo-Siracusa 0-1 (9 maggio 1948)\nIn Coppa Italia:\nPalermo-Siracusa - \nStadi.\nL'impianto che ha ospitato il maggior numero di derby ufficiali tra Palermo e Siracusa \u00e8 lo Stadio Nicola De Simone di Siracusa, inaugurato nel 1932. Altri campi da gioco teatro del derby sono stati lo Stadio Renzo Barbera, lo Stadio Ranchibile ed il Campo Coloniale.\n\"Di seguito viene riportato un prospetto con il numero di partite disputate in ogni campo da gioco.\""}
{"id": "6332107", "revid": "697352", "url": "https://it.wikipedia.org/wiki?curid=6332107", "title": "Abra", "text": ""}
{"id": "6332108", "revid": "110157", "url": "https://it.wikipedia.org/wiki?curid=6332108", "title": "Level (compagnia aerea)", "text": "Level \u00e8 il marchio di una compagnia aerea a basso costo spagnola con sede a El Prat de Llobregat in Catalogna (Spagna). Vende servizi di trasporto passeggeri low-cost a lungo raggio operati con aeromobili Iberia, OpenSkies e Anisec Luftfhart.\nStoria.\nFondata il 17 marzo 2017 in Spagna dalla International Airlines Group, ha la propria base all'Aeroporto di Barcellona-El Prat. L'inizio delle operazioni \u00e8 previsto per giugno 2017 con collegamenti verso il Nord America e Sud America con aerei Airbus A330-200 proveniente dalla compagnia Iberia, e la possibilit\u00e0 di effettuare voli in connessione via El Prat attraverso Vueling.\nDestinazioni.\nLe destinazioni sono 6 e comprendono le citt\u00e0 di Boston, Buenos Aires, Londra, Majorca, Montreal e Guadalupa.\nCodeshare.\nA luglio 2018, Level ha accordi di Codeshare con seguenti compagnie:\nFlotta.\nLa flotta di Level a febbraio 2019 consiste nei seguenti aeromobili:\nCabine e servizi.\nPremium Economy\nLa Premium Economy \u00e8 disponibile sugli A330-200. Le poltrone sono 21 e possono essere reclinate di 37\" nel layout 2-3-2, sono equipaggiate con schermi tv da 21\" e sono comprese di cuffie. Ai passeggeri sono offerti 3 pasti completi, servizio wi-fi a pagamento, bagaglio a mano e due bagagli in stiva.\nEconomy\nLa classe Economy \u00e8 composta da 293 posti a sedere in 2-4-2 layout. Le sedute sono dotate di uno schermo TV a 9 pollici, con una selezione di film e spettacoli televisivi. Il wifi a bordo, il servizio di pasti e il bagaglio in stiva sono a pagamento.\nProgramma di frequent flyer.\nIl programma frequent flyer \u00e8 avios, che \u00e8 utilizzato dal gruppo IAG (British Airways, Iberia, Vueling, Aer Lingus e flybe)"}
{"id": "6332113", "revid": "729019", "url": "https://it.wikipedia.org/wiki?curid=6332113", "title": "Yoshitoshi Tokugawa", "text": "Il\nBiografia.\nTokugawa Yoshitoshi era il figlio del conte Tokugawa Atsumori (1856\u20131924) (capo del ramo Shimizu del clan Tokugawa). Attraverso suo padre, era nipote dell'ultimo Sh\u014dgun, Tokugawa Yoshinobu. Bench\u00e9 suo padre fosse stato nominato conte nel 1884, aveva rinunciato al titolo nel 1899. Yoshitoshi si diplom\u00f2 all'Accademia dell'Esercito imperiale giapponese nel 1903, dopo essersi specializzato in ingegneria militare.\nNel 1909, Tokugawa fu inviato in Francia come addetto militare, specificamente per studiare ingegneria aeronautica e applicazioni militari per l'uso degli aeroplani in combattimento. Acquist\u00f2 un biplano Farman III, che riport\u00f2 in Giappone via mare. Il 19 dicembre 1910, Tokugawa fece il primo volo riuscito di un aereo a motore in Giappone sul Campo di parata di Yoyogi dove sorge oggi il Parco di Yoyogi di Tokyo, solo sette anni dopo il volo dei fratelli Wright negli Stati Uniti. Il 5 aprile 1911, Tokugawa pilot\u00f2 il volo inaugurale del primo campo d'aviazione permanente del Giappone a Tokorozawa.\nTokugawa, insieme al generale Hino Kumazo promosse la nuova tecnologia tra lo Stato maggiore dell'Esercito imperiale giapponese e contribu\u00ec a istituire il Servizio aereo dell'Esercito imperiale giapponese.\nIl 23 aprile 1911, Tokugawa stabil\u00ec un primato giapponese con un Bl\u00e9riot, volando per 48 miglia in 1 ora, 9 minuti e 30 secondi.\nTokugawa guid\u00f2 il 2\u00ba Battaglione aereo, fu Ufficiale comandante del 1\u00ba Reggimento aereo e tre volte Ufficiale comandante generale del Corpo d'aviazione dell'Esercito durante gli anni 1920 e 1930. Nel 1928, fu nominato barone. Ricopr\u00ec la carica di Direttore del Dipartimento di addestramento nella Scuola d'aviazione dell'Esercito di Tokorozawa, di Comandante della stessa scuola e della Scuola d'aviazione dell'Esercito di Akeno e in seguito fu assegnato allo Stato maggiore dell'Esercito imperiale giapponese. Tokugawa fu soprannominato in Giappone \"il nonno del volo\".\nEra nella riserva attiva e fu richiamato per il comando della Scuola d'aviazione dell'Esercito imperiale nel 1945, prima di ritirarsi definitivamente."}
{"id": "6332115", "revid": "468892", "url": "https://it.wikipedia.org/wiki?curid=6332115", "title": "J\u00f3runn sk\u00e1ldm\u00e6r", "text": "J\u00f3runn sk\u00e1ldm\u00e6r (o J\u00f3r) fu una poetessa scaldica del X secolo. Viene citata da Snorri Sturluson nella sua \"Haralds saga h\u00e1rfagra\" e nella \"Edda in prosa\", dove \u00e8 annoverata tra altri scaldi. L'unica opera di J\u00f3runn giunta fino a noi \u00e8 \"Sendib\u00edtr\". Anche nel Flateyjab\u00f3k si trova un riferimento a J\u00f3runn, dove viene chiamata skjaldm\u00e6r (fanciulla-scudo), cio\u00e8 guerriera e non sk\u00e1ldm\u00e6r (fanciulla-scaldo).\nSecondo Sandra Ballif Straubhaar J\u00f3runn \u00e8 una figura chiave che serviva alla corte di Norvegia come consigliere del re, un ruolo comune per gli scaldi uomini. La sua opera \u00e8 l'unico riferimento da cui possiamo trarre conclusioni sulla sua vita e la sua datazione.\n\"Sendib\u00edtr\".\nIl significato del titolo \"Sendib\u00edtr\" rimane oscuro. Jan de Vries la traduceva come \"messaggio che morde\", anche se basandoci sui frammenti rimasti non sappiamo quale fosse questo messaggio, a chi fosse rivolto e perch\u00e9 fosse definito \"mordente\". \u00c8 probabile che fosse inserito in un contesto molto pi\u00f9 ampio, che per\u00f2 risulta impossibile ricostruire proprio perch\u00e9 non pi\u00f9 esistente.\nSolo da questa opera possiamo ricavare una datazione approssimativa della vita di J\u00f3runn.\nIl poema \u00e8 composto da tre helmingar e riferisce del conflitto tra Harald Bellachioma e suo figlio Halfdan il Nero. Molte saghe parlano di conflitti tra i figli di Harald e tra loro e Harald stesso. Snorri parla delle dispute tra Eir\u00edkr Ascia-insanguinata e Halfdan il Nero per questioni territoriali. Nel \"Sendib\u00edtr\" J\u00f3runn parla dell'attacco di Halfdan alla fattoria di S\u00f6lvi, dove E\u00edrikr risiedeva, e di come Halfdan dette alle fiamme la dimora del fratello."}
{"id": "6332117", "revid": "287204", "url": "https://it.wikipedia.org/wiki?curid=6332117", "title": "Infante Isabella Clara Eugenia e Caterina Michela", "text": "Infante Isabella Clara Eugenia e Caterina Michela \u00e8 un dipinto di Sofonisba Anguissola, che \u00e8 databile 1569-1570, che fa parte della Royal Collection ed \u00e8 conservato a Buckingham Palace. Le due bambine ritratte sono due infante di Spagna, figlie di Filippo II e della regina Elisabetta di Valois.\nStoria.\nCaterina Michela d'Asburgo (1567-1597), seconda figlia di Filippo II di Spagna e della sua terza moglie Elisabetta di Valois, aveva preso il nome dalla nonna materna Caterina de' Medici, regina di Francia. Rimase orfana di madre quando aveva un anno. Spos\u00f2 Carlo Emanuele I di Savoia.\nSua sorella maggiore Isabella Clara Eugenia d'Asburgo (1566-1633), infanta di Spagna e del Portogallo, divenne arciduchessa d'Austria per il matrimonio con l'arciduca Alberto e govern\u00f2, come principessa sovrana e a nome del re di Spagna, i Paesi Bassi spagnoli. Rimase sempre legatissima al padre, con il quale condivideva la religiosit\u00e0. In tarda et\u00e0, ormai vedova, si fece suora clarissa. Un suo ritratto da anziana, in abito monacale, \u00e8 stato dipinto da Rubens.\nAlonso S\u00e1nchez Coello realizz\u00f2 due anni pi\u00f9 tardi il ritratto delle due infante di Spagna che \u00e8 al Museo del Prado; ma le bambine non hanno la compagnia di animali e si passano una coroncina di fiori. Portano un vestito di damasco, con collo alto a punto Venezia e hanno gioielli di perle, zaffiri e rubini.\nLa Perlingieri ha pubblicato i due ritratti delle bambine, uno a fronte dell'altro. Il pi\u00f9 antico, cio\u00e8 quello del 1569-70, lo attribuisce a Sofonisba Anguissola (ora si trova nella collezione della regina Elisabetta); mentre l'altro (quello che \u00e8 al Prado) lo attribuisce a Coello, affermando che riflette la sobriet\u00e0 e l'austerit\u00e0 della rigida corte spagnola e che i volti delle due infante hanno una certa astrazione. Sofonisba Anguissola invece ha donato al viso delle bambine una emozione, pur nel controllo della austerit\u00e0 spagnola. Ilya Sandra Perlingieri ha notato anche una rassomiglianza tra il volto dell'infanta Caterina Michela e quello di sua madre, ritratta dall'Anguissola pochi anni prima.\nNel catalogo della mostra del 1994, \"Sofonisbaa Anguissola e le sue sorelle\", i due ritratti che rappresentano le due infante sono pubblicati, ancora una volta, su due pagine a fronte e sono attribuiti entrambi a Coello. Manca tuttavia una precisa descrizione stilistica sul perch\u00e9 di questa duplice attribuzione.\nDescrizione.\nSofonisba Anguissola coglie una gran tristezza negli occhi delle due bambine, pallide, chiuse come dentro corazze nei loro abiti sontuosi, fatti di pesante broccato color morello e bordati di ricche passamanerie. Guardaroba, gioielli, pettinatura, espressione sono identici, quasi le bambine fossero gemelle. Il loro corpo scompare dentro in un involucro a forma di campana che finisce con una gorgiera bianca, inamidata e pieghettata. Esse portano abiti che danno una idea di incorporeit\u00e0, requisito necessario per i componenti di una famiglia reale. Il loro abbigliamento \u00e8 anche imposto dal clima della Controriforma. Queste bimbe, senza sorriso, manifestano la loro malinconica sorte, dovuta alla perdita della madre. Sono irrigidite nella ufficialit\u00e0 dei loro abiti, arricchiti da monili preziosi. I loro capelli, spartiti al centro, sono chiusi dentro trecce, avvolte intorno alla testa e decorate con fiorellini di oro e pietre preziose.\nIsabella Clara Eugenia ha come compagno di giochi un pappagallo che \u00e8 poggiato sul suo polso, protetto da una fascia di cuoio grigio. Con l'altra mano tocca un lembo del manto che le pende dalle spalle. Sul tavolo, coperto da un damasco rosso, \u00e8 accucciato un cagnolino e Caterina Michela gli carezza delicatamente una zampa. Nessuna concessione alla vitalit\u00e0 dei bambini, al loro bisogno di muoversi: a corte, la moda degli adulti era imposta ai bambini.\nSofonisba Anguissola fece anche un ritratto a Isabella Clara Eugenia, a tutta figura, datato 1599, che oggi \u00e8 al Museo del Prado. L'infanta pos\u00f2 per la pittrice a Genova, in una sosta durante il viaggio per raggiungere il promesso sposo. L'anno del ritratto coincide infatti con quello delle nozze dell'infanta, che spos\u00f2 il 18 aprile 1599. In questo ritratto ella ha in mano un fazzoletto di seta, bordato di merletto. I gioielli che porta, alla cintura e al collo, sono analoghi a quelli che indossava sua madre Elisabetta di Valois, nel ritratto che le aveva fatto Sofonisba Anguissola, tanti anni prima."}
{"id": "6332142", "revid": "15756", "url": "https://it.wikipedia.org/wiki?curid=6332142", "title": "Propulsore Vernier", "text": "Un propulsore Vernier \u00e8 un motore a razzo usato sui velivoli spaziali per piccole correzioni di rotta o velocit\u00e0. A seconda del design del sistema di manovra e sistema di stabilit\u00e0 del velivolo pu\u00f2 essere un piccolo propulsore vicino al motore principale, o pu\u00f2 far parte di un controllo di traiettoria pi\u00f9 complesso, o ancora far parte del reaction control system. Il tipo di propulsore \u00e8 titolato a Pierre Vernier, ideatore della scala graduata che porta il suo nome.\nIl propulsore Vernier viene usato quando un velivolo di dimensioni notevoli richiede un range amplio di spinta per i controlli di traiettoria e velocit\u00e0, come ad esempio le manovre di attracco con altri velivoli spaziali.\nSui velivoli spaziali con due taglie di sistemi di controllo di rotta, i propulsori principali dell'ACS (Attitude Control System) sono usati per le manovre pi\u00f9 importanti mentre i Vernier sono riservati per gli aggiustamenti minori.\nA causa del loro peso e a causa del impianto idraulico extra richiesto per la loro operativit\u00e0, i razzi Vernier sono raramente usati nei design moderni. I motori dei razzi moderni sono diventati pi\u00f9 controllabili, i grandi propulsori possono essere azionati anche per brevi impulsi, riuscendo a cambiare quantit\u00e0 di moto ottenendo una spinta simile a quella di un motore pi\u00f9 piccolo.\nI propulsori Vernier sono stati usati in razzi come il R-7 che avevano il motore principale non manovrabile. Per la famiglia di lanciatori Atlas, oltre che per le manovre, i Vernier sono stati usati per il controllo del rollio, sebbene i booster engines avrebbero potuto svolgere questa funzione. Dopo lo spegnimento del sustainer engine, i Verniers si sarebbero attivati per alcuni secondi per attuare piccoli aggiustamenti alla rotta del velivolo. Anche la famiglia Thor/Delta ha usato i Vernier per il controllo del rollio, ma montati sulla base fiancheggiante la sezione propulsiva del motore principale."}
{"id": "6332145", "revid": "466539", "url": "https://it.wikipedia.org/wiki?curid=6332145", "title": "Karen Steele", "text": "Biografia.\nApparsa in 60 pellicole tra cinema e televisione, \u00e8 ricordata in particolare per aver recitato in \"Marty, vita di un timido\", in \"L'albero della vendetta\" e in \"Star Trek\". Mor\u00ec di cancro all'et\u00e0 di 56 anni, nel 1988."}
{"id": "6332146", "revid": "124123", "url": "https://it.wikipedia.org/wiki?curid=6332146", "title": "Alfredo Alfani", "text": "Deceduto durante la IX legislatura, venne sostituito dal senatore Giuseppe Graziani."}
{"id": "6332152", "revid": "86886875", "url": "https://it.wikipedia.org/wiki?curid=6332152", "title": "MoviePlayer", "text": ""}
{"id": "6332153", "revid": "86886884", "url": "https://it.wikipedia.org/wiki?curid=6332153", "title": "Movie Player", "text": ""}
{"id": "6332162", "revid": "33689", "url": "https://it.wikipedia.org/wiki?curid=6332162", "title": "Stirling Gardens", "text": "Stirling Gardens \u00e8 un piccolo parco pubblico a Perth, Australia Occidentale. Il nome deriva da James Stirling.\nSituato all'angolo di St Georges Terrace e Barrack Street, a ovest del Palazzo del Governo e a nord degli edifici della Corte Suprema, contiene un gruppo di sculture di una certa rilevanza.\nStoria.\nFondati originariamente dalla Perth Vineyard Society nel 1845 con l'approvazione del governo, i Giardini sono stati affittati a Henry Laroche Cole per un periodo di dieci anni nel 1846 e sono stati poi restituiti al controllo del Governo, alla fine di quel periodo. Nel 1868 Enoch Barratt fu nominato Giardiniere del Governo per prendersi cura dei Government Gardens (ora noti come Stirling Gardens), una posizione che ricopr\u00ec fino al suo ritiro nel 1880.\nSi tratta di una serie di caratteristiche del paesaggio che viene classificata dal National Trust.\nLa statua di Alexander Forrest, fratello di Sir John Forrest, fu costruita da Pietro Porcelli. Fu creata in un primo tempo in argilla di Guildford, poi in gesso di Parigi, inviata in Italia per formarla in cera e, infine, in bronzo. Fu inaugurata dal premier Walter James il 28 agosto 1903. Fu trasferita nella sede attuale nel 1916."}
{"id": "6332164", "revid": "1005847", "url": "https://it.wikipedia.org/wiki?curid=6332164", "title": "Elezioni parlamentari in Algeria del 2007", "text": "Le elezioni parlamentari in Algeria del 2007 si tennero il 17 maggio per il rinnovo dell'Assemblea popolare nazionale."}
{"id": "6332165", "revid": "1888309", "url": "https://it.wikipedia.org/wiki?curid=6332165", "title": "Villa del Grumello", "text": "Villa Grumello, anche conosciuta come Villa Celesia \u00e8 una delle ville storiche affacciate sul lago di Como. Sorge lungo la strada che da Como conduce alla vicina Cernobbio.\nStoria.\nIn alcuni documenti risalenti al XV secolo la villa viene citata con il nome di \"Castellazzo\", un edificio a due piani contornato da una vigna e da un frutteto. \nLa villa, che gi\u00e0 aveva assunto la denominazione \"del Grumello\", fu ricostruita nella seconda met\u00e0 del XVI secolo per volere del banchiere milanese Tommaso D'Adda e divenne una delle prime residenze estive sulle sponde del lago di Como. Nel corso dei secoli furono diversi i proprietari che si susseguirono in questa villa, tra i quali si ricordano le famiglie Odescalchi e Giovio. Alla seconda di queste due famiglie faceva parte una certa Francesca, destinataria di alcuni scritti amorosi realizzati nel 1809 da Ugo Foscolo, ospitato presso la villa cos\u00ec come lo furono Vincenzo Monti e Alessandro Volta.\"\"\nNel corso del tempo, la villa venne pi\u00f9 volte rimaneggiata: attorno al 1630 fu restaurata da Pellegrino Tibaldi, mentre alla fine del XVIII secolo l'incarico della sistemazione della facciata fu affidato a Simone Cantoni, il quale fu anche il progettista delle due ali laterali della villa. Tra il XVIII e il XIX secolo furono realizzate anche la portineria e le scuderie.\nNel 1870 fu la volta di un nuovo restauro, commissionato dalla famiglia Celesia\"\" all'architetto Nessi, il quale fece innalzare il corpo centrale di un piano. Nello stesso periodo fu inserita nel parco una piccola serra affacciata sul laghetto.\nNel 1954 la contessa Giulia Celesia Cays don\u00f2 la villa e il parco all'Ospedale Sant'Anna di Como, facendo prima trasferire gli arredi e le opere d'arte presso i Musei Civici di Como. La villa assunse cos\u00ec la funzione di casa di riposo e, successivamente, dal 1970 al 2000, ospit\u00f2 l'ufficio stile delle seterie Ratti.\nNel 2006 fu istituita l'Associazione Villa del Grumello e l'anno successivo venne avviato il restauro della villa\"\", che divenne cos\u00ec sede di iniziative culturali e scientifiche\"\" e di un piccolo ostello."}
{"id": "6332168", "revid": "547034", "url": "https://it.wikipedia.org/wiki?curid=6332168", "title": "Societ\u00e0 di produzione", "text": "Una societ\u00e0 di produzione (o casa di produzione) provede a fornire la base fisica delle opere televisive, radiofoniche, cinematografiche, arti performative e nuova arte mediatica.\nCompito e funzione.\nUna societ\u00e0 di produzione pu\u00f2 essere direttamente la responsabile della raccolta fondi per la produzione, oppure pu\u00f2 farlo attraverso una societ\u00e0 madre, un partner o un investitore privato. La societ\u00e0 gestisce il budgeting, la pianificazione, lo scripting, l'offerta dei talenti e delle risorse, l'organizzazione del personale, la produzione stessa, la post-produzione, la distribuzione e il marketing. Le aziende di produzione sono spesso possedute o contrattate attraverso un conglomerato mediatico, studio cinematografico, societ\u00e0 di intrattenimento o Motion Picture Company, che agiscono come partner o societ\u00e0 madre della societ\u00e0 di produzione. Nel tempo tutte queste opzioni sono diventate note come \"studio system\". Queste societ\u00e0 possono essere anche mainstream, indipendenti (come Lucasfilm) o completamente indipendenti (come Lionsgate). Nel caso della televisione, una societ\u00e0 produttrice \u00e8 gestita sotto una rete televisiva. Le aziende di produzione possono anche lavorare insieme in coproduzioni."}
{"id": "6332169", "revid": "1005847", "url": "https://it.wikipedia.org/wiki?curid=6332169", "title": "Elezioni parlamentari in Algeria del 2002", "text": "Le elezioni parlamentari in Algeria del 2002 si tennero il 30 maggio per il rinnovo dell'Assemblea popolare nazionale.\nL'elezione vide sfidarsi 10.052 candidati, provenienti da 23 differenti partiti politici. Tra i candidati, 694 erano donne e 1.266 erano indipendenti.\nLa campagna elettorale inizi\u00f2 ufficialmente il 9 maggio."}
{"id": "6332172", "revid": "1543377", "url": "https://it.wikipedia.org/wiki?curid=6332172", "title": "Colle Scravaion", "text": "Il colle Scravaion (814\u00a0m s.l.m.) \u00e8 un valico delle Alpi liguri situato nella provincia di Savona. Collega il comune di Castelvecchio di Rocca Barbena, nella valle del Neva, con il comune di Bardineto, in val Bormida.\nDescrizione.\nIl valico si apre tra il monte Lingo (1103 m, a ovest) e la Rocca Barbena. \u00c8 collocato sullo spartiacque della Catena principale alpina e collega il bacino padano con quello del mar Ligure.\nSul versante nord si trovano estese faggete, mentre il versante rivolto verso il mar Ligure \u00e8 pi\u00f9 caldo e arido.\nIl colle \u00e8 raggiungibile percorrendo la strada provinciale n.52 \"Barreassi Calizzano\". Nei pressi del punto di valico \u00e8 presente una piccola area pic-nic, mentre poco al di sotto del colle, sul lato sud, \u00e8 presente una vecchia casa cantoniera. Il colle Scravaion \u00e8 terminale di tappa dell'Alta Via dei Monti Liguri.\nCiclismo.\nIl valico \u00e8 considerato una salita molto adatta ai ciclisti, senza pause ma strappi eccessivamente duri. La salita da Zuccarello \u00e8 anche resa pi\u00f9 piacevole dall'ombreggiatura e dagli scorci panoramici che offre. Molto frequentato dagli appassionati, viene spesso inserito nel tracciato della gare ciclistiche, mentre il traffico automobilistico non \u00e8 particolarmente elevato. Fa parte di un classico circuito detto \"dei tre gioghi\" che comprende anche il Giogo di Toirano e il colle di Balestrino."}
{"id": "6332174", "revid": "125453715", "url": "https://it.wikipedia.org/wiki?curid=6332174", "title": "Liv Westphal", "text": "Detiene un primato nazionale assoluto nei 5000 metri indoor e quattro primati nazionali under 23: 5000 metri piani indoor, 5000 metri piani, 10000 metri piani e 3000 metri piani indoor. Vanta un titolo europeo under 23 sui 5000 metri (2015). \nHa effettuato gli studi universitari a Boston College, Massachusetts, dove ha conseguito un B.A. (corso di laurea di 4 anni) in scienze della comunicazione (maggio 2015) e un master in gestione d'impresa (maggio 2016). Sta attualmente effettuando un master in lingue e letterature romanze, sempre a Boston College. Nel 2014 \u00e8 stata eletta \"Cross Country Performer of the Year\" dalla Atlantic Coast Conference (ACC). La National Collegiate Athletic Association le ha conferito tre volte il titolo di \"All-American\".\nBiografia.\nCampionessa di Francia nella categoria allieve per i 3\u00a0000 metri nel 2010, si classifica undicesima ai campionati europei juniores del 2011 sulla distanza dei 5\u00a0000 metri. \nNel 2012, termina dodicesima nella gara juniores dei campionati europei di corsa campestre e undicesima dei 3000 metri ai campionati mondiali juniores. \nNel 2013, si classifica sesta nella categoria under 23 ai campionati europei di corsa campestre e, in un primo tempo, quinta dei 5 000 metri. In seguito alla squalifica di Gamze Bulut e di Tsehainesh Tsale, recupera nel marzo 2017 la medaglia di bronzo di questi campionati.\nNel dicembre 2014, a Boston, stabilisce un nuovo record francese indoor per i 5000 metri, portandolo a 15'31\"62.\nNel febbraio 2015, sempre a Boston ma questa volta sui 3000 metri, realizza 9'08\"99 stabilendo cos\u00ec un nuovo record francese dei 3000 metri indoor per la categoria under 23. Tre mesi pi\u00f9 tardi, ai campionati ACC a Tallahassee (maggio 2015), realizza 33'42\"03 nel primo 10000 metri della sua carriera e stabilisce un terzo record francese under 23. \nNel 2015 vince il titolo dei 5000 metri ai campionati europei under 23, portando il suo record personale a 15'30\"61. Stabilisce un nuovo record francese dei 5000 metri outdoor in 15'28\"71 ai London Anniversary Games (Diamond League) il 25 luglio 2015.\nII 12 ottobre 2015 partecipa al primo 10000 metri su strada della sua carriera, in occasione del Tufts Il Health Plan 10K for Women di Boston, dove realizza 33'26\" e stabilisce un quinto record francese per la categoria under 23. \nIl 13 dicembre 2015, per quanto appartenga ancora alla categoria under 23, prende parte alla corsa seniores dei Campionati europei di corsa campestre a Hy\u00e8res (Francia), dove si classifica ventesima e ottiene la medaglia d'argento nella classifica a squadre.\nL'11 dicembre 2016, partecipa ai Campionati europei di corsa campestre a Chia, dove si classifica nona.\nIl 31 dicembre 2016 realizza 32'42\" nei 10 km su strada della San Silvestre Vallecana a Madrid."}
{"id": "6332175", "revid": "92723", "url": "https://it.wikipedia.org/wiki?curid=6332175", "title": "Atarjea", "text": "Atarjea \u00e8 una citt\u00e0 dello stato di Guanajuato, nel Messico centrale, capoluogo dell'omonima municipalit\u00e0.\nLa municipalit\u00e0 conta 5.035 abitanti (2015) e copre un'area di 318\u00a0km\u00b2."}
{"id": "6332177", "revid": "1444345", "url": "https://it.wikipedia.org/wiki?curid=6332177", "title": "A na men'shee ja ne soglasen", "text": "A na men'shee ja ne soglasen \u00e8 un singolo del cantautore russo Nikolaj Noskov, pubblicato nel 2005 come secondo estratto dal quarto album in studio \"Po pojas v nebe\". "}
{"id": "6332178", "revid": "640277", "url": "https://it.wikipedia.org/wiki?curid=6332178", "title": "Dario Pirovano", "text": ""}
{"id": "6332179", "revid": "214753", "url": "https://it.wikipedia.org/wiki?curid=6332179", "title": "Hans J\u00fcrgen Gerhardt", "text": ""}
{"id": "6332182", "revid": "1480390", "url": "https://it.wikipedia.org/wiki?curid=6332182", "title": "Villa Allamel", "text": "Villa Allamel \u00e8 una villa situata a Cernobbio, in provincia di Como, nei pressi di Piazza Castello e dell'attigua Chiesa di San Vincenzo.\nStoria.\nOriginariamente chiamata Villa del Colle, divenne Villa Lejnati, e solo infine Allamel. Si tratta di un complesso sorto per desiderio del barone milanese Stefano de Colli nel 1846, del quale fa parte anche una dependance il cui accesso \u00e8 collocato sulla famosa e frequentatissima \u201criva\u201d, dirimpetto al porticciolo. \nGiardino.\nIl giardino, fortemente caratterizzato dalla presenza delle decorazioni architettoniche e dall\u2019elegante fronte della villa ospita un faggio ed un cedro, una mimosa ed una magnolia. Qua e l\u00e0 altri arbusti tipici del lago quali lagerstroemia, pittosporo e olea, che sovrastano il cancello di ingresso sulla piazza. Il fronte della villa che si affaccia al lago \u00e8 rivestito di un vigoroso glicine, che si \u00e8 impadronito della pergola. Un grazioso rosaio rampicante si adagia sulla pensilina, mentre due tigli esemplari scandiscono la siepe che divide il giardino padronale da quello di pertinenza della dependance. I vialetti in ghiaietto ed il parapetto a lago in ferro battuto esauriscono la suggestione eclettica del giardino, che si ritrova in altre residenze di villeggiatura situate sul lago.\u00a0\nProprietari.\nDopo Stefano de Colli, nel 1875 subentr\u00f2 un nuovo proprietario, il banchiere Ignazio Lejnati. In questo anno si registrarono interventi di ristrutturazioni e dalla sua morte la villa venne acquistata dalla Famiglia Allamel. \nLa famiglia Allamel.\nOrigini.\nLa Famiglia Allamel compare sulla scena cernobbiese nel 1902 con l\u2019apertura della propria tintoria, che nei primi quattro anni di attivit\u00e0 conquist\u00f2 un posto d\u2019onore attraendo una clientela numerosa e di prim\u2019ordine tra gli industriali di Como e altre citt\u00e0. I fratelli Allamel dimostrarono straordinaria attivit\u00e0 e intelligenza, invidiabile genialit\u00e0 e propensione ad un fervido lavoro. Infatti, l\u2019impianto iniziale dell\u2019azienda, sebbene non vasto, era attrezzato con strumenti e macchinari all\u2019avanguardia nel campo della chimica e la societ\u00e0 veniva classificata come maestra nell\u2019arte tintoria: \u201cl\u2019impianto della piccola tintoria \u00e8 un vero impianto modello; nulla vi manca di quanto la scienza e la meccanica hanno introdotto di moderno nell\u2019industria tintoria\u201d. Un ennesimo intervento di rilievo fu costituito, nel 1923, dall\u2019installazione nella villa uno straordinario ascensore in ferro battuto e mogano, autentica icona di modernit\u00e0.\nMario Allamel.\nLa villa fu di propriet\u00e0 per decenni del conte\u00a0Mario Allamel. Discendente di famiglie di industriali (i Clerici e gli Allamel), aveva conservato nella villa le memorie esclusive dell\u2019evoluzione del mondo della tessitura, tintoria e turismo nel comasco, documenti che non \u00e8 dato sapere in quali luoghi sono stati destinati. Molto ospitale con i cittadini cernobbiesi organizzava di frequente incontri letterari e musicali nel curato giardino con gazebo. Il conte, appassionato d\u2019arte e di storia, aveva collaborato con il sindaco Giulio Isola nelle ricerche di attribuzione dello stile liberty floreale di Villa Bernasconi, situata nel medesimo Comune di Cernobbio. Mario Allamel scomparve alla fine del dicembre 2004, dopo una vita dedicata all\u2019amore per la sua villa, considerata una delle perle del lago di Como.\nGli eredi.\nLa villa pass\u00f2 in eredit\u00e0 ai nipoti, e fu messa in vendita. Tra questi: uno residente a Milano beneficiava della quota di spettanza maggiore, mentre agli altri sei nipoti abitanti a Parigi e in altre localit\u00e0 della Francia spettava la quota minore.\nLa tintoria Allamel.\nLa tintoria sorgeva a Cernobbio lungo la strada carrozzabile che conduceva a Maslianico. La posizione era una delle pi\u00f9 ridenti per collocazione e opportunit\u00e0. La scelta della manodopera, la vicinanza di un centro industriale importante, la facilit\u00e0 di comunicazioni furono di centrale importanza nella decisione della scelta. In quattro anni la ditta fece progressi notevoli. Sorta per il solo scopo della seta, and\u00f2 man mano ampliando il suo campo d\u2019azione ed arriv\u00f2, con metodi di impianti moderni, a specializzarsi nella lavorazione della seta, nella tintura, nel finissaggio dello \"schappe\" che tuttora viene impiegato su vastissima scala nella fabbricazione delle stoffe seriche. \nAnche nel campo del cotone la ditta inizi\u00f2 con buona fortuna la sua lavorazione istituendo dal 1905 un reparto speciale per le mercerizzazione dei filati di cotone, con macchine tecnicamente perfette e con un impianto dai criteri moderni. I mercerizzati della ditta furono di tal finezza e brillantezza da concorrere con quelli delle pi\u00f9 antiche case d\u2019Italia.\nLa tintoria Alamell allest\u00ec nel Padiglione Centrale dell'Esposizione di Milano del 1906 un piccolo reparto che riproduceva i processi della tintura con vasche, colori, matasse di seta ed operai intenti al lavoro. Proprio in tale occasione Sua Maest\u00e0 la Regina Madre, Margherita di Savoia, visit\u00f2 l\u2019allestimento della tintoria."}
{"id": "6332184", "revid": "124908421", "url": "https://it.wikipedia.org/wiki?curid=6332184", "title": "Fulgenzio di Astigi", "text": "Biografia.\nEra figlio di Severiano e visse all'inizio a Cartagena. Il padre era romano e, secondo informazioni successive, sebbene dubbie, sarebbe stato un prefetto imperiale. La famiglia fugg\u00ec a Siviglia quando Cartagene fu occupata dai bizantini.\nCome i suoi fratelli, Leandro di Siviglia e Isidoro di Siviglia, entrambi arcivescovi di Siviglia, il primo pi\u00f9 anziano e il secondo pi\u00f9 giovane di Fulgenzio, si consacr\u00f2 al servizio della Chiesa. Una sorella dei tre fu santa Fiorentina.\nNon sono note le date estate della vita di Fulgenzio, poich\u00e9 egli \u00e8 menzionato solo raramente nelle fonti a lui contemporanee. Leandro, nel suo \"libello\" sulla vita religiosa, scritto per la sorella Fiorentina, dice di aver mandato Fulgenzio nella citt\u00e0 natale di Cartagena e di rimpiangere in quel momento di aver fatto questo, per il timore che gli accadesse qualcosa di dannoso e chiede alla sorella di pregare per lui. Non ci \u00e8 dato sapere quale fosse il rischio corso da Fulgenzio a Cartagena. Probabilmente, grazie all'influenza di Leandro, che divenne arcivescovo di Siviglia nel 579 e gioc\u00f2 un ruolo importante nella questione del regno visigoto, Fulgenzio divenne vescovo di Astigi (l'odierna \u00c9cija), nella provincia ecclesiastica di Siviglia.\nQuando Leandro mor\u00ec nel 600 e si sa che Pegasio era stato vescovo di Astigi nel 590, si pu\u00f2 presumere che Fulgenzio sia stato nominato vescovo tra il 590 e il 600.\nNel 610 egli firm\u00f2 il decreto del re Gundemaro, che istituiva la provincia di Toledo separandone il territorio da quello di Cartagena, allora governata dai bizantini.\nIsidoro, che successe al fratello Leandro, dopo la sua morte, nella titolarit\u00e0 dell'arcidiocesi di Siviglia, dedic\u00f2 a Fulgenzio \"il suo signore, servo di Dio\", la sua opera sull'Ufficio Divino della Chiesa, \"De ecclesiasticis officiis\". In effetti fu per la sollecitazione di Fulgenzio che egli scrisse il resoconto dell'origine e degli autori della liturgia.\nNel secondo sinodo di Siviglia (619), per il quale Isidoro aveva riunito i vescovi della Betica, fu sistemata una controversia tra il vescovo di Astigi e quello di Cordova riguardo a una chiesa che era da entrambe le diocesi come propria parrocchia. Costituita un'apposita commissione, che, basandosi sul diritto romano, questa dichiar\u00f2 che trent'anni di possesso incontestato costituivano un titolo di propriet\u00e0 giuridicamente valido. Fulgenzio partecip\u00f2 personalmente al sinodo, essendo stato trovato il suo nome tra le firme degli atti del sinodo. Questo \u00e8 l'ultimo evento nella vita di Fulgenzio per il quale vi sono prove positive. In ogni caso, egli mor\u00ec prima del 633, poich\u00e9 al IV concilio di Toledo, presieduto dall'ormai venerando fratello di Fulgenzio Isidoro e avvenuto in quell'anno, risulta presente come vescovo di Astigi un certo Marciano.\nCulto.\nFulgenzio, come la sorella e i fratelli, fu proclamato santo. In Spagna la sua memoria viene celebrate in due date diverse; negli \"Acta Sanctorum\" dei bollandisti la data indicata \u00e8 il 14 gennaio, l'altra data \u00e8 il 20 giugno. \u00c8 patrono delle diocesi di Cartagena e di Plasencia.\nEgli \u00e8 spesso confuso, nelle opere medievali, con san Fulgenzio di Ruspe e alcune opere sono state attribuite a lui, delle quali comunque non \u00e8 rimasta traccia.\nSi dice che parecchio tempo dopo la sua dipartita, una parte delle ossa di san Fulgenzio e quelle della sorella santa Fiorentina siano state traslate per sicurezza nella sierra di Guadalupe (o di Villuercas) e che nel XIV secolo esse siano state ritrovate nel villaggio di Berzocana, in quelle stesse montagne. L'altra parte delle sue ossa si trovano nella Cattedrale di Santa Maria a Murcia."}
{"id": "6332185", "revid": "92723", "url": "https://it.wikipedia.org/wiki?curid=6332185", "title": "Comonfort", "text": "Comonfort (fino al 1874 Chamacuero) \u00e8 una citt\u00e0 dello stato di Guanajuato, nel Messico centrale, capoluogo dell'omonima municipalit\u00e0.\nLa popolazione della municipalit\u00e0 \u00e8 di 77.794 abitanti (2014) e copre un'area di 522,94\u00a0km\u00b2."}
{"id": "6332189", "revid": "1776051", "url": "https://it.wikipedia.org/wiki?curid=6332189", "title": "Central European University", "text": "La Central European University (CEU; in ungherese: \"K\u00f6z\u00e9p-eur\u00f3pai Egyetem\"; in italiano: Universit\u00e0 dell'Europa centrale) \u00e8 un'universit\u00e0 ubicata a Budapest. Conferisce titoli accademici riconosciuti sia in Ungheria che negli Stati Uniti d'America.\nStoria.\nL'universit\u00e0 \u00e8 stata fondata dal filantropo George Soros, che ha fornito una dotazione di 880 milioni di dollari statunitensi.\nStruttura.\nLa CEU \u00e8 organizzata come un'istituzione accademica di stile americano, con un Board of Trustees quale organo di autogoverno, con un riconoscimento dal Board of Regents of the Universit\u00e0 dello stato di New York, in nome e per conto del New York State Education Department.\nL'ateneo \u00e8 strutturato nei seguenti dipartimenti:\nE comprende le due seguenti scuole:\nAccreditamento.\nL'ateneo opera attraverso due distinte entit\u00e0 accademiche, che impartiscono i corsi e conferiscono i titoli di studio: \nVi sono altres\u00ec dei programmi di studio i cui titoli sono riconosciuti da entrambi i sistemi, ungherese e statunitense..\nCasa editrice.\nL'ateneo ha una propria casa editrice universitaria, la \"Central European University Press\" (CEU Press), fondata nel 1993 \u00e8 uno dei maggiori editori in lingua inglese dell'Europa centrale e orientale. L'attivit\u00e0 preminente concerne le pubblicazione sulle trasformazioni economiche, politiche e sociali della regione e temi di rilievo riguardanti l'Ungheria.\nControversie.\nNel 2017, il Parlamento ungherese ha approvato alcuni emendamenti alla legge in materia di accreditamento universitario i cui effetti hanno revocato in dubbio la legittimit\u00e0 dello status giuridico della CEU e ne ha messo a rischio l'operativit\u00e0. Le nuove norme stabiliscono, infatti, che le universit\u00e0 straniere possono operare in Ungheria solo a condizione di disporre di una sede anche nel paese di provenienza. Inoltre, una volta soddisfatto tale requisito, l'operativit\u00e0 in Ungheria \u00e8 sottoposta a un'ulteriore condizione, l'esistenza di un accordo bilaterale da stipularsi, entro sei mesi dall'entrata in vigore della legge, tra il governo ungherese e quello del paese di provenienza. \nSebbene tali norme, in astratto, abbiano una portata generale, in concreto producono effetti solo nei confronti della CEU, che \u00e8 l'unica universit\u00e0 straniera in Ungheria a non avere una sede propria nel paese di provenienza. La motivazione sarebbe da ricercare nelle divergenze politiche tra il governo guidato da Viktor Orb\u00e1n e il magnate George Soros. La formulazione \"ad personam\" \u00e8 stata implicitamente confermata anche da un alto esponente politico, Zolt\u00e1n Balog, ministro degli Affari umani del governo Orb\u00e1n.\nLa decisione ha dato origine a proteste e manifestazioni pubbliche che hanno indirizzato al presidente ungherese, J\u00e1nos \u00c1der, la richiesta di non firmare il provvedimento legislativo, per impedirne l'entrata in vigore."}
{"id": "6332192", "revid": "1522738", "url": "https://it.wikipedia.org/wiki?curid=6332192", "title": "Partito dei Lavoratori (Algeria)", "text": "Il Partito dei Lavoratori (in francese: \"Parti des travailleurs\" - PT; in arabo: \u062d\u0632\u0628 \u0627\u0644\u0639\u0645\u0627\u0644, \"Hizb al-Ummal\"; in berbero: \"Akabar Ixeddamen\u00e8\") un partito politico algerino di matrice trotskista fondato nel 1990."}
{"id": "6332193", "revid": "86887504", "url": "https://it.wikipedia.org/wiki?curid=6332193", "title": "Public policy", "text": ""}
{"id": "6332215", "revid": "1371684", "url": "https://it.wikipedia.org/wiki?curid=6332215", "title": "Campionati mondiali di bob 1982", "text": "I Campionati mondiali di bob 1982, trentaseiesima edizione della manifestazione organizzata dalla Federazione Internazionale di Bob e Skeleton, si sono disputati dal 6 al 14 febbraio 1982 a Sankt Moritz, in Svizzera sulla pista Olympia Bobrun St. Moritz\u2013Celerina, il tracciato naturale sul quale si svolsero le competizioni del bob e delle skeleton ai Giochi di e di e le rassegne iridate maschili del 1931, del 1935, del 1937 (limitatamente al bob a quattro), del 1938 e del 1939 (solo bob a due), del 1947, del 1955, del 1957, del 1959, del 1965, del 1970, del 1974 e del 1977 per entrambe le specialit\u00e0 maschili. La localit\u00e0 elvetica ha ospitato quindi le competizioni iridate per la dodicesima volta nel bob a quattro e per l'undicesima nel bob a due uomini.\nL'edizione ha visto dominare la Svizzera che si aggiudic\u00f2 entrambe le medaglie d'oro, una d'argento e una di bronzo sulle sei disponibili in totale, lasciando alla Germania Est un argento e un bronzo. I titoli sono stati infatti conquistati nel bob a due uomini da Erich Sch\u00e4rer e Max R\u00fcegg e nel bob a quattro da Silvio Giobellina, Heinz Stettler, Urs Salzmann e Rico Freiermuth.\nRisultati.\nBob a due uomini.\nLa gara si \u00e8 disputata il 6 e il 7 febbraio 1982 nell'arco di quattro \"manches\". Campioni mondiali in carica erano i tedeschi orientali Bernhard Germeshausen e Hans-J\u00fcrgen Gerhardt, non presenti tra i primi sei in questa edizione, e il titolo \u00e8 stato pertanto vinto dagli svizzeri Erich Sch\u00e4rer e Max R\u00fcegg, con Sch\u00e4rer al suo terzo alloro mondiale dopo quelli conquistati a Lake Placid 1978 e Sch\u00f6nau am K\u00f6nigssee 1979 nonch\u00e9 reduce dall'argento colto nella precedente edizione di Cortina d'Ampezzo 1981, davanti ai connazionali Hans Hiltebrand (gi\u00e0 campione a Sankt Moritz 1977) e Ulrich B\u00e4chli e ai tedeschi orientali Horst Sch\u00f6nau e Andreas Kirchner, entrambi argento un anno prima a Cortina d'Ampezzo.\nBob a quattro.\nLa gara si \u00e8 disputata il 13 e il 14 febbraio 1982 nell'arco di quattro \"manches\" ed hanno preso parte alla competizione 25 compagini di 16 differenti nazioni. Campione mondiale in carica era il quartetto tedesco orientale composto da Bernhard Germeshausen, Hans-J\u00fcrgen Gerhardt, Henry Gerlach e Michael Tr\u00fcbner, non presenti tra i primi sei in questa edizione eccetto Gerhardt, giunto quinto nella formazione condotta da Horst Sch\u00f6nau. Il titolo \u00e8 stato pertanto vinto dall'equipaggio svizzero formato da Silvio Giobellina, Heinz Stettler, Urs Salzmann e Rico Freiermuth, tutti alla loro prima medaglia iridata di specialit\u00e0, davanti alla formazione tedesca orientale costituita da Bernhard Lehmann, Roland Wetzig, Bogdan Musiol ed Eberhard Weise, con Musiol gi\u00e0 campione del mondo a Lake Placid 1978, e all'altra compagine elvetica composta da Erich Sch\u00e4rer, Franz Isenegger, Tony R\u00fcegg e Max R\u00fcegg, con Sch\u00e4rer alla sua ottava medaglia mondiale nel bob a quattro (di cui tre d'oro vinte nel 1971, nel 1973 e nel 1975), mentre Isenegger fu argento nella precedente rassegna di Cortina d'Ampezzo 1981 ed entrambi i R\u00fcegg bronzo in quella stessa edizione."}
{"id": "6332219", "revid": "1305772", "url": "https://it.wikipedia.org/wiki?curid=6332219", "title": "Johann Georg G\u00f6delmann", "text": "Biografia.\nSi iscrisse il 18 settembre 1572 presso l'Universit\u00e0 di Tubinga, dove ha acquisito il 31 Marzo 1574 il titolo accademico di laurea e il 16 febbraio 1576 il magister. Successivamente si iscrisse alla facolt\u00e0 di legge nel mese di novembre 1578 presso l'Universit\u00e0 di Wittenberg, dove fu allievo di Joachim von Beust e Matthias Wesenbeck.\nNel giugno 1579 continu\u00f2 i suoi studi presso l'Universit\u00e0 di Rostock e nel luglio 1580 si trasfer\u00ec presso l'Universit\u00e0 di Basilea. Consegu\u00ec il dottorato di legge il 1\u00ba settembre 1580 e nel 1583 ricevette una cattedra presso l'Accademia di Rostock.\nNel 1592 \u00e8 stato Consigliere di Cristiano II di Sassonia e ambasciatore della corte dell'imperatore Rodolfo II."}
{"id": "6332222", "revid": "767487", "url": "https://it.wikipedia.org/wiki?curid=6332222", "title": "Happy Jack, a Hero", "text": "Happy Jack, a Hero \u00e8 un cortometraggio muto del 1910 diretto da Frank Powell. Prodotto da D.W. Griffith e girato negli studi Biograph di Fort Lee, nel New Jersey, il film ha come direttore della fotografia Arthur Marvin, uno dei collaboratori fissi di Griffith. Mack Sennett appare nel ruolo del titolo, quello di Happy Jack.\nProduzione.\nIl film fu prodotto dalla Biograph Company.\nDistribuzione.\nDistribuito dalla General Film Company, il film - un cortometraggio della lunghezza di 175 metri - usc\u00ec nelle sale cinematografiche statunitensi l'8 dicembre 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph, la commedia \"Turning the Tables\"."}
{"id": "6332223", "revid": "86887864", "url": "https://it.wikipedia.org/wiki?curid=6332223", "title": "Novograd-Volynskij", "text": ""}
{"id": "6332225", "revid": "86887949", "url": "https://it.wikipedia.org/wiki?curid=6332225", "title": "Toscabulle", "text": ""}
{"id": "6332226", "revid": "1428919", "url": "https://it.wikipedia.org/wiki?curid=6332226", "title": "Franco Crespi", "text": "Biografia.\nNato il 24 maggio 1930 a Crespi d\u2019Adda (Milano), il villaggio industriale con al centro un cotonificio creato, nella seconda met\u00e0 dell\u2019Ottocento, dal suo bisnonno Cristoforo Benigno Crespi.\nDopo aver conseguito, nel 1949, la maturit\u00e0 nel Liceo classico, si \u00e8 laureato, nel 1954, in Giurisprudenza presso l'Universit\u00e0 La Sapienza di Roma. Contemporaneamente agli studi universitari ha anche seguito per tre anni i corsi della Scuola di Servizio Sociale ENSIS a Roma e, nel 1958, ha conseguito il Diploma di Specializzazione in Sociologia nell\u2019Istituto Luigi Sturzo di Roma. Matrimonio, nel 1959, con Maria Caterina Faina di Civitella de\u2019 Conti, da cui sono nati quattro figli.\nCarriera.\nDal 1960 al 1963 ha lavorato presso la Direzione di Roma della FIAT, curando in particolare gli aspetti sociali della grande societ\u00e0 automobilistica.\nDal 1962 ha iniziato a insegnare sociologia presso la Libera Universit\u00e0 Internazionale degli Studi Sociali (LUISS) di Roma, una universit\u00e0 privata poi riconosciuta dallo Stato italiano. In quella stessa universit\u00e0, ha fondato l\u2019Istituto di Studi Sociali, la Scuola di Specializzazione in Sociologia e dato vita alla \u201cRivista di Sociologia\u201d. Nello stesso anno ha iniziato a Brindisi una ricerca sociologica sugli effetti prodotti dai processi di industrializzazione di quell\u2019area meridionale. I risultati di tale ricerca sono stati pubblicati nel 1964 (\"Adattamento e integrazione\", Giuffr\u00e9).\nNel 1966, ha conseguito la Libera Docenza in Sociologia e, nel 1967, gli \u00e8 stato affidato l\u2019incarico di insegnamento di Sociologia nella Universit\u00e0 degli Studi di Perugia, dove ha fondato l\u2019Istituto di Studi Sociali da lui diretto fino al 2001. Nella stessa Universit\u00e0, dopo aver vinto, nel 1975, il concorso a professore ordinario, \u00e8 stato anche direttore della Scuola di Servizio Sociale e preside, dal 1986 al 1992, della Facolt\u00e0 di Scienze Politiche, concludendo nel 2003 la carriera universitaria, con la sua elezione a Professore Emerito dell'Universit\u00e0 degli Studi di Perugia. \nVisiting professor nelle Universit\u00e0 Columbia a New York e nella University of California a Berkeley. Direttore di ricerca nella Maison des Sciences de l\u2019Homme di Parigi, ha partecipato a numerosi incontri di studio in diverse Universit\u00e0 europee. Membro dell\u2019Associazione Italiana di Sociologia, nella quale \u00e8 stato per diversi anni Coordinatore della Sezione Processi Culturali, e dell\u2019International Sociological Association, nella quale \u00e8 stato membro del Research Committee of Sociological Theory.\n\u00c8 stato per alcuni anni direttore della rivista Rassegna Italiana di Sociologia ed \u00e8 attualmente direttore della rivista \u201cQuaderni di Teoria Sociale\u201d di cui \u00e8 stato cofondatore. Su invito di Paolo Flores d'Arcais e di Giorgio Ruffolo \u00e8 stato cofondatore della rivista Micromega. Membro del Comitato Scientifico di numerose altre riviste e direttore di Collane per Laterza e Franco Angeli.\nRicerche e teorie.\nLa produzione scientifica di Franco Crespi comprende un gran numero di libri e di saggi dedicati sia a temi di teoria sociologica, sia a ricerche empiriche.\nI suoi interessi sono rivolti soprattutto all\u2019analisi delle complesse trasformazioni culturali in atto nella modernit\u00e0 e nella post-modernit\u00e0, nonch\u00e9 a contributi di sociologia della conoscenza. Lungo questa linea, ha sviluppato, nel solco dello storicismo tedesco (Dilthey), sostanziali valutazioni critiche riguardo ai classici della sociologia e ai pi\u00f9 importanti sociologi contemporanei, privilegiando in particolare le posizioni dell\u2019individualismo metodologico (Weber, Simmel), dell\u2019interazionismo simbolico (Mead), della sociologia fenomenologica (Sch\u00fctz) e della teoria critica (Adorno, Horkheimer). \nLa sua teoria dell\u2019agire sociale \u00e8 il risultato di una riflessione nella quale aspetti filosofici e sociologici appaiono intimamente connessi. Partendo dal presupposto della stretta relazione tra agire e conoscenza e dal fatto che l\u2019essere umano \u00e8 fin dall\u2019inizio coinvolto nell\u2019agire all\u2019interno del mondo naturale e di quello sociale, Crespi analizza le conseguenze derivanti dalla dimensione della riflessivit\u00e0 della coscienza di s\u00e9 propria di ogni individuo, ponendo in luce il carattere costitutivo dell\u2019intersoggettivit\u00e0 e la dinamica fondata sull\u2019esigenza di riconoscimento reciproco, sottolineata, in un primo tempo, da Hegel e analizzata, ai giorni nostri, da sociologi come Axel Honneth e Nancy Fraser.\nIn base alla constatazione del carattere ambivalente del rapporto dell\u2019autocoscienza con le forme di determinazione, viene messa in evidenza la tensione tra le esigenze ugualmente vitali, da un lato, di differenziazione da ogni tipo di oggettivazione, proprio dell\u2019autocoscienza, e, dall\u2019altro lato, di identificazione, non potendo la coscienza prescindere dal riferimento a una qualche sua determinazione identitaria. Tale ambivalenza si riflette necessariamente sul rapporto tra l\u2019agire e le forme simbolico-normative indispensabili per l\u2019orientamento e la prevedibilit\u00e0 dei comportamenti sociali. La dinamica sociale appare quindi essenzialmente caratterizzata, al tempo stesso, da processi volti a garantire ordini sociali sufficientemente stabili e processi creativi di costante adattamento e innovazione. Ne consegue che, in ultima analisi, non sussiste alcuna possibilit\u00e0 di un superamento definitivo delle contraddizioni presenti in ogni situazione sociale, ma soltanto soluzioni provvisorie e parziali, pi\u00f9 o meno adeguate, di volta in volta, alle aspettative individuali e collettive sorte da costanti cambiamenti dovuti a fattori esterni (eventi ambientali) o a fattori interni determinati dallo stesso agire sociale (nuove esperienze cognitive, possibilit\u00e0 di nuove risorse e di nuove tecnologie, dinamiche di potere, conflitti di classe, guerre ecc,).\nIn questo contesto, il fenomeno del potere, a partire da una sua definizione generale come \u201ccapacit\u00e0 di gestire le contraddizioni\u201d, viene analizzato nelle diverse forme del potere individuale o potere \u201cintrinseco\u201d; potere politico o potere \u201cattribuito\u201d; potere cristallizzato nelle strutture o potere \u201cstrutturale\u201d.\nIl riconoscimento della insuperabile ambivalenza dell\u2019agire sociale fonda la radicale denuncia di Crespi nei confronti di tutte le forme di assolutizzazione: dogmatismi di tipo religioso, regimi di potere dittatoriali, utopie di una societ\u00e0 perfetta senza conflitti e via dicendo. In particolare, viene sottolineato il rischio di una assolutizzazione delle identit\u00e0 individuali e collettive, legate a movimenti e forme comunitarie intolleranti o a nazionalismi di vario tipo, causa di conflitti non ricomponibili mediante compromessi. L\u2019origine del male che affligge la vita umana viene individuata nel desiderio di assoluto, quale tentativo di evadere dai limiti dell\u2019esistenza, nonch\u00e9 nel mancato riconoscimento dell\u2019identit\u00e0 personale e sociale dell\u2019altro, ma anche della sua inoggettivabilit\u00e0 in quanto soggetto dotato di autocoscienza.\nLa prospettiva aperta da Crespi \u00e8 fondata sulla distinzione tra le teorie \u201cmanipolative\u201d dei sociologi che negano l\u2019originaria e costitutiva socialit\u00e0 degli individui (tendenza presente in autori come Durkheim, Parsons, Adam B. Seligman) e, al contrario, teorie orientate all\u2019\u201demancipazione\u201d, che, riconoscendo l\u2019originaria socialit\u00e0 degli esseri umani, sono volte a promuovere il potere individuale e collettivo di gestire le contraddizioni, assumendo le proprie responsabilit\u00e0 in vista dell\u2019uguaglianza delle opportunit\u00e0 e della solidariet\u00e0 generale.\nI risultati della riflessione riguardante i diversi aspetti dell\u2019agire sociale vengono specificamente approfonditi nelle analisi puntuali di Crespi circa i problemi dell\u2019identit\u00e0, il linguaggio e le diverse forme di comunicazione, la funzione della mediazione simbolica, i diversi caratteri delle forme culturali. \nAll\u2019interno di tale complessa prospettiva, assume rilevanza il concetto di esistenza, ovvero dell\u2019\"ex-sistere\", come situazione nella quale l\u2019\"ex\" rinvia all\u2019apertura propria della riflessivit\u00e0 della coscienza e il sistere indica la con-sistenza dei condizionamenti materiali e sociali. L\u2019attenzione ai caratteri propri dell\u2019esistenza e l\u2019adesione ad essa \u00e8 alla base del \u201cpragmatismo esistenziale\u201d che Crespi considera come il paradigma pi\u00f9 adeguato per far fronte ai limiti, ma anche alle grandi possibilit\u00e0 creative presenti nell\u2019esistenza una volta che l\u2019essere umano si sia liberato da ogni prospettiva illusoria. Tale salto di qualit\u00e0 appare potenzialmente realizzabile, tenuto conto della rilevanza che, nelle societ\u00e0 attuali, hanno assunto tutti gli aspetti riguardanti la qualit\u00e0 della vita, la ricerca del benessere e dell\u2019autorealizzazione personale."}
{"id": "6332232", "revid": "92723", "url": "https://it.wikipedia.org/wiki?curid=6332232", "title": "Coroneo", "text": "Coroneo \u00e8 una citt\u00e0 dello stato di Guanajuato, nel Messico centrale, capoluogo dell'omonima municipalit\u00e0.\nLa municipalit\u00e0 conta 11.900 abitanti e ha un'estensione di 123,83\u00a0km\u00b2."}
{"id": "6332235", "revid": "436907", "url": "https://it.wikipedia.org/wiki?curid=6332235", "title": "The Judge (brano musicale)", "text": "The Judge \u00e8 un brano musicale del duo musicale statunitense Twenty One Pilots, pubblicato nel loro quarto album in studio \"Blurryface\" nel 2015.\nDescrizione.\nSettima traccia di \"Blurryface\", il brano \u00e8 l'unico dell'album ad essere stato prodotto dal britannico Mike Crossey e ad essere registrato al di fuori degli Stati Uniti d'America, precisamente ai Livingston Studios di Londra. Il brano \u00e8 scritto come di consueto dal cantante Tyler Joseph.\nDalle sonorit\u00e0 pop, la struttura portante di \"The Judge\" si basa principalmente sull'ukulele di Tyler Joseph, che accompagna la sua voce per tutta la durata del brano."}
{"id": "6332238", "revid": "122580835", "url": "https://it.wikipedia.org/wiki?curid=6332238", "title": "Parco Golenale lungo Po", "text": "Il Parco Golenale lungo Po \u00e8 un Parco Locale di Interesse Sovracomunale (PLIS), riconosciuto nel 2005 (\"con delibera del Consiglio Provinciale n\u00b0 239 del 15/09/2005\") e si trova in Lombardia, nei comuni di Ostiglia, Borgo Mantovano (frazione di Pieve di Coriano), Serravalle a Po e Sustinente, in provincia di Mantova."}
{"id": "6332240", "revid": "124123", "url": "https://it.wikipedia.org/wiki?curid=6332240", "title": "Franz Muncker", "text": "Biografia.\nDal 1873 studi\u00f2 tedesco antico e lingue romanze sotto la guida di Konrad Hofmann e lingue moderne con Michael Bernays presso l'Universit\u00e0 di Monaco di Baviera, ricevendo il dottorato nel 1878. Nel 1890 fu nominato successore di Bernays a Monaco di Baviera, dove lavor\u00f2 come professore di storia moderna della letteratura tedesca (1896-1926).\nOpere principali.\nDal 1886 al 1924 lavor\u00f2 in un'edizione di 23 volumi sullo scrittore Gotthold Ephraim Lessing, intitolato \"Gotthold Ephraim Lessing s\u00e4mtliche Schriften\". Poi fece una biografia relativa a Wagner\": Eine Skizze seines Lebens und Wirkens\" (1891), con il quale fu anche tradotto in inglese e pubblicato come \"Richard Wagner; a sketch of his life and works\".\nAltre opere principali di M\u00fcncker sono i seguenti:\nFu anche autore di numerose biografie nel \"Allgemeine Deutsche Biographie\", e scrisse le introduzioni delle seguenti raccolte letterarie:"}
{"id": "6332244", "revid": "367445", "url": "https://it.wikipedia.org/wiki?curid=6332244", "title": "Villa Pierreard Marinoni Schmidlin", "text": "Villa Pierreard Marinoni Schmidlin \u00e8 una storica residenza di Brunate in Lombardia. \nStoria.\nLa villa fu fatta costruire attorno al 1910 dalla contessa belga Nelly Pierreard. Ben presto, la propriet\u00e0 pass\u00f2 alla famiglia Marinoni che la tenne per diversi decenni. Recentemente la villa \u00e8 passata a Paolo Roberto Schmidlin che ne ha curato personalmente i restauri interni. \nArchitettura.\nLa villa Pierreard Marinoni Schmidlin presenta una commistione tra lo stile modernista d'oltralpe e il gusto liberty dell'Art Nouveau. L'architettura dell'edificio, in armonia con le decorazioni pittoriche, rispecchia l'andamento verticale delle costruzioni di artisti belgi, come Van de Velde e Victor Horta. Molto probabilmente, gli architetti italiani ai quali furono commissionati i lavori di costruzione ebbero modo di conoscere lo stile dei loro colleghi belgi durante l'Esposizione universale del 1901. \nIn corrispondenza dello smusso di ogni spigolo esterno, si allunga il dipinto di un albero il quale, quasi a voler sorreggere il peso di tutto l'edificio, si allarga progressivamente in prossimit\u00e0 dell'ultimo piano. Il risultato \u00e8 un impressionante quadro d'insieme nel quale, struttura architettonica e decorazioni interne, cooperano per suggerire l'impressione di slancio. \nLa verticalit\u00e0 della struttura \u00e8 alleggerita e resa dinamica dalla piccola mansarda posta in cima all'edificio e dalla gronda sporgente rispetto allo stretto tetto.\nAll'interno, degna di attenzione la scalinata senza sostegni affiancata da quattro alberi dipinti che, intrecciando le loro chiome all'ultimo piano, decorano la volta a botte del soffitto."}
{"id": "6332245", "revid": "1632387", "url": "https://it.wikipedia.org/wiki?curid=6332245", "title": "Emperor of Sand", "text": "Emperor of Sand \u00e8 il settimo album in studio del gruppo metal statunitense Mastodon, pubblicato nel 2017 dalla Reprise Records."}
{"id": "6332248", "revid": "31886", "url": "https://it.wikipedia.org/wiki?curid=6332248", "title": "Museo civico Floriano Bodini", "text": "Il Museo Civico Floriano Bodini si trova a Gemonio, in provincia di Varese, ed \u00e8 dedicato allo scultore Floriano Bodini.\nOspita la collezione permanente di opere di Floriano Bodini e di altri artisti e organizza esposizioni temporanee e manifestazioni artistiche.\nStoria.\nIl museo nasce negli anni '90 dalla volont\u00e0 dell'amministrazione comunale in collaborazione con la Provincia di Varese e della Comunit\u00e0 Montana della Valcuvia, con il finanziamento della Regione Lombardia e il contributo della Fondazione Cariplo, sostenuto negli anni dall'impegno dello scultore e dei vecchi e nuovi amici che ne hanno condiviso il pensiero nell'amore per l'arte e la sua divulgazione.\nIl progetto nasce dal fortunato incontro tra la volont\u00e0 mai sopita di riandare alle origini e alle radici storico-culturali e ambientali del processo artistico e quella di creare un centro espositivo di ricerca e di aggregazione, in una visione dell'arte ampia e vitale.\nArchitettura.\nLa cascina rurale del \u2018700, con la tipica corte lombarda, che costituisce la struttura del Museo Civico Floriano Bodini, in paese veniva chiamata la \"c\u00e0 della Maria Gill\".\nLe scelte progettuali degli architetti Annig Sarian e Gianni Pozzi si sono orientate al mantenimento dei rapporti di pieno-vuoto e degli spazi originari, nel tentativo di evidenziarne le partiture architettoniche gi\u00e0 presenti e valorizzare i materiali tradizionali: la scala e le colonne sono in Serizzo, pietra che rimanda alla tradizione dei picasass, i muri a vista e le capriate in legno. \nAll'ingresso del Museo due assi perpendicolari tracciano i due percorsi fondamentali che percorrer\u00e0 l'occhio del visitatore: dal portone, attraverso la corte e la biblioteca fino al \"giardino delle sculture\" e da l\u00ec verso il panorama delle montagne, attraversando il pergolato con il glicine che avvolge le colonne di pietra.\nIl Museo consente al visitatore un percorso circolare che a partire dalla gipsoteca lo conduce, in un continuo passaggio dall'interno all'esterno nella collezione permanente, alla parte dedicata alle esposizioni temporanee. \nAl centro del museo, l'albero di caco rinnova simbolicamente il legame con la tradizione contadina e l'opera \"Il Lamento sull'ucciso\" del 1961, esposta alla XXXI Biennale di Venezia del 1962 con altre sei opere, si pone come il fulcro ideale dell'intera struttura.\nSul portone d\u2019ingresso spicca il medaglione in Pietra di Saltrio della Madonna di Loreto, luogo caro a Bodini anche per l\u2019importante rapporto con Monsignor Pasquale Macchi che gli commissioner\u00e0 l\u2019altare, l\u2019ambone e altre opere sacre per il Santuario. \nLe collezioni.\nIl corpus delle opere di Bodini, che copre l'intero arco della sua attivit\u00e0 artistica, \u00e8 costituito da gessi, bronzi, terrecotte e marmi e da numerosi prezzi rappresentativi della sua produzione medaglistica e grafica.\nIl Museo vanta un'ampia collezione permanente di opere scultoree, da Leonardo Bistolfi a Medardo Rosso, da Arturo Martini a Giacomo Manz\u00f9, da Giuseppe Grandi a Lucio Fontana e da Francesco Messina ad Augusto Perez.\nTra i dipinti, oltre all'importante collezione di artisti legati al Realismo Esistenziale, sono presenti opere di Innocente Salvini, Alberto Sughi, Franco Francese, Giuliano Vangi, Giuseppe Zigaina, Piero Leddi e molti altri, a cui si aggiungono le pi\u00f9 recenti donazioni di Jean Rustin, Nicola Villa, Claudio Bonomi, Guido Lodigiani e Giordano Morganti. \nNell'ambito della grafica, fra i molti fogli, troviamo opere di Fernand L\u00e8ger, Henry Moore, Georges Rouault e Graham Sutherland.\nIl museo offre inoltre una ricca biblioteca di oltre 5.000 titoli in continuo aggiornamento, con uno sguardo particolare agli autori del realismo esistenziale e alla storia della scultura. \nLa Giornata delle Arti Artigiane.\nDal 2016 si svolge al Museo, nel mese di maggio, la Giornata delle Arti Artigiane. Le prime tre edizioni, a cura di Sara Bodini, hanno approfondito il tema della fusione del bronzo (2016), dell'incisione e della stampa d'arte (2017) e della lavorazione artistica del marmo (2018). L'iniziativa \u00e8 stata nel 2018 inserita nel programma GEMA, Giornate europee dei Mestieri d'Arte.\nDirezione.\nIl Museo, di propriet\u00e0 del Comune di Gemonio, \u00e8 stato diretto da Claudio Rizzi dall'inaugurazione fino al 2005, da Daniele Astrologo dal 2005 al 2015, da Sara Bodini dal 2016 al 2018 ed \u00e8 attualmente diretto da Lara Treppiede. \nOrari.\nIl Museo \u00e8 aperto il sabato e la domenica dalle 10.30 alle 12.30 e dalle 15.00 alle 18.00."}
{"id": "6332251", "revid": "1005847", "url": "https://it.wikipedia.org/wiki?curid=6332251", "title": "Elezioni parlamentari in Algeria del 1997", "text": "Le elezioni parlamentari in Algeria del 1997 si tennero il 5 giugno per il rinnovo dell'Assemblea popolare nazionale."}
{"id": "6332252", "revid": "1442080", "url": "https://it.wikipedia.org/wiki?curid=6332252", "title": "Monterrey Open 2017 - Qualificazioni singolare", "text": "Le qualificazioni del singolare del Monterrey Open 2017 sono state un torneo di tennis preliminare per accedere alla fase finale della manifestazione. Le vincitrici dell'ultimo turno sono entrate di diritto nel tabellone principale. In caso di ritiro di una o pi\u00f9 giocatrici aventi diritto a queste sono subentrati le lucky loser, ossia le giocatrici che hanno perso nell'ultimo turno ma che avevano una classifica pi\u00f9 alta rispetto alle altre partecipanti che avevano comunque perso nel turno finale."}
{"id": "6332253", "revid": "86888324", "url": "https://it.wikipedia.org/wiki?curid=6332253", "title": "Fayyum (oasi)", "text": ""}
{"id": "6332254", "revid": "767487", "url": "https://it.wikipedia.org/wiki?curid=6332254", "title": "Oakville (Alabama)", "text": "Oakville \u00e8 un'area non incorporata nella contea di Lawrence, in Alabama, negli Stati Uniti d'America."}
{"id": "6332258", "revid": "367445", "url": "https://it.wikipedia.org/wiki?curid=6332258", "title": "Casa Cattaneo", "text": "Casa Cattaneo, pi\u00f9 propriamente \"Casa d'affitto\", \u00e8 l'edificio pi\u00f9 noto disegnato dall'architetto razionalista Cesare Cattaneo. L'edificio \u00e8 stato costruito nel 1938-1939 nel comune di Cernobbio. \nL'edificio, destinato a un negozio e ad appartamenti, \u00e8 stato disegnato da Cattaneo in piena libert\u00e0 e autonomia dal momento che il terreno, sul quale poi la Casa sarebbe stata costruita, gli era stato regalato in occasione della sua laurea (1935). L'architettura dell'edificio risulta cos\u00ec libera da condizionamenti esterni in quanto l'architetto, secondo le sue stesse parole, non fu tenuto a \"soggiacere alla volont\u00e0 tirannica dei clienti\". Per Cattaneo il progetto rappresent\u00f2 quindi un'occasione di sperimentazione delle competenze maturate.\nL'architettura.\nL'edificio si trova sulla via principale che attraversa il centro storico del comune di Cernobbio ed \u00e8 stato costruito su di un lotto rettangolare sito fra altri fabbricati pre-esistenti. Casa Cattaneo ha notevolmente contribuito alla diffusione del carattere razionalista nella citt\u00e0 di Cernobbio grazie a un intervento puntuale, calibrato con precisione e che non sacrifica nulla del patrimonio storico del centro. \nL'architettura \u00e8 definita da un \"gioco\" di parallelepipedi che definiscono la parte abitabile, i balconi e una \"gabbia\" metallica all'ultimo piano. Sulla facciata a sud-ovest, delle fasce orizzontali bianche che corrono lungo la facciata e dei pilastri, anch'essi bianchi, che sostengono i balconi, definiscono ulteriormente la composizione strutturale dell'edificio. I pilastri portanti, oltre a svolgere un ruolo strutturale, con la loro colorazione bianca hanno anche un ruolo estetico e di razionalizzazione dei piani dell'edificio. Nella facciata si riconosce l'applicazione della sezione aurea, che caratterizza lo stile di Cattaneo e la vicinanza con la pittura di Mario Radice.\nIl piano terra, a doppia altezza e completamente vetrato, \u00e8 stato disegnato per ospitare un'attivit\u00e0 commerciale. Ognuno dei tre piani superiori \u00e8 destinato a uso residenziale. Gli appartamenti al primo e al secondo piano sono composti da cinque locali, mentre l'appartamento al terzo piano, in origine pensato come abitazione del proprietario, \u00e8 composto da 3 locali pi\u00f9 un ampio terrazzo delimitato da una struttura a pilastri e travi inframezzata da una rete metallica. Oggi, il primo piano ospita l'Archivio Cattaneo.\nPresente.\nIl filosofo Franco Ciliberti defin\u00ec Casa Cattaneo uno dei \"due capolavori dell'architettura funzionale\" insieme alla Casa del Fascio dell'architetto Terragni."}
{"id": "6332259", "revid": "1305772", "url": "https://it.wikipedia.org/wiki?curid=6332259", "title": "The Ride (Nelly Furtado)", "text": "The Ride \u00e8 il sesto album in studio della cantante canadese Nelly Furtado, pubblicato nel 2017.\nDescrizione.\n\"The Ride\" \u00e8 un album inquadrabile nei generi pop, elettropop e indie pop, con influenze rock ed elementi R&amp;B (\"Pipe Dreams\"), synth rock (\"Sticks &amp; Stones\") e gospel."}
{"id": "6332260", "revid": "729019", "url": "https://it.wikipedia.org/wiki?curid=6332260", "title": "Tessiture Bernasconi", "text": "Le Tessiture Bernasconi sono state un'azienda tessile italiana attiva fra il 1872 ed il 1971.\nStoria.\nPer opera di Davide Bernasconi, nel 1872, a Cernobbio ebbe inizio l\u2019attivit\u00e0 dell\u2019azienda che avrebbe portato il suo nome, con un complesso di sessanta telai meccanici, fra i primissimi in Italia, destinati a produrre tessuti di seta o misti con altre fibre naturali (cotone-lana). Il piccolo stabilimento in pochi anni si svilupp\u00f2 fino a raggiungere, prima della fine del secolo, dimensioni importanti: 600 telai che davano lavoro a circa 1000 persone. Ben conscio che gli interessi aziendali viaggiavano in parallelo con quelli dell\u2019intero settore, lo troviamo fra gli attivi promotori a Como della locale Associazione Serica e, insieme ad altri sedici imprenditori tessili, gett\u00f2 le basi per la ricostituzione dell\u2019associazione, erede di un organismo analogo fondato nel 1877 su iniziativa del grande imprenditore tessile laniero, senatore Alessandro Rossi di Schio, scioltasi per dissapori interni nel 1887. Nel 1899, il 6 marzo, la Ditta Davide Bernasconi si trasform\u00f2 in Societ\u00e0 Anonima di ventitr\u00e9 soci con capitale di 4.600.000 lire e portato a 4.950.000 lire nel 1905.\nTale capitale, imponente per i tempi, ne indicava la volont\u00e0 di sviluppo gettando pertanto le basi finanziarie necessarie. Lo sviluppo segu\u00ec, sia in termini di impianti industriali, sia in variet\u00e0 di prodotti, sia in conquista di mercati: gi\u00e0 in quell\u2019anno furono acquistati gli stabilimenti di Morbegno e Cantello. Seguirono gli acquisti degli stabilimenti di Solbiate nel 1906 e di Maccio nel 1908. Il prodotto serico del complesso raggiunse circa sei milioni di metri all\u2019anno, commercializzato gi\u00e0 nei cinque continenti. Fin da allora la gamma dei prodotti si distinse in tre categorie: tessuti per abbigliamento femminile, per cravatte e per ombrelli.\nDopo la Prima Guerra Mondiale, vi fu una serie di importanti acquisizioni favorito dall'aumento di capitale avvenuto nel 1919. Agli stabilimenti gi\u00e0 esistenti, si aggiunsero quelli di Figliaro e Giussano e uno di torcitura a Pomerio. Nel 1922, il fondatore mor\u00ec. Le redini del complesso passarono al figlio Leopoldo, affiancato dal cognato Raniero Pusterla. La crescita dell'azienda prosegu\u00ec anche negli anni Venti, con un ulteriore incremento del capitale nel 1925, e l'apertura di un nuovo stabilmente a Cagno. La crisi economica del 1929 colp\u00ec l'azienda, la quale dovette chiudere gli stabilimenti di Maccio, Cantello e Figliaro. Vi furono segnali di ripresa nel 1933, che portarono alla riapertura di Maccio e Cantello, e nel 1937 anche di Figliaro. Alla fine degli anni Trenta, l'azienda raggiunse la sua massima espansione includendo anche lo stabilimento di Bulgarograsso.\nCon lo scoppio della Seconda Guerra Mondiale, inizia un periodo di crisi. Lo stabilimento di Maccio venne sgomberato per essere infine ceduto alle produzioni di guerra della ditta Maserati, fu fermata la produzione di tessuti di seta per l'impossibilit\u00e0 di approvvigionarsi di materie prime e fu interrotto il commercio di ombrelli con il Nord America, che costituiva una significativa quota della societ\u00e0. L'attivit\u00e0 aziendale mostr\u00f2 una breve ripresa alla fine della guerra. Con il progresso delle tecnologie produttive, anche all'estero, e la diffusione delle fibre sintetiche, le Tessiture Bernasconi si trovarono in difficolt\u00e0 a soddisfare le richieste del mercato con prezzi competitivi. Nel corso degli anni Cinquanta si giunse alla chiusura dei vari stabilimenti, tranne quello di Cernobbio. Nel corso degli anni Sessanta, si tent\u00f2 un riposizionamento tramite accordi di joint-venture con altre aziende, ma senza grandi risultati. L'assemblea del 14 ottobre 1971 deliber\u00f2 di sciogliere la societ\u00e0 mettendola in liquidazione."}
{"id": "6332263", "revid": "830939", "url": "https://it.wikipedia.org/wiki?curid=6332263", "title": "Joseph Kopp", "text": "Biografia.\nFrequent\u00f2 il liceo a Monaco di Baviera come allievo di Friedrich Jacobs, successivamente nel 1810-1812 studi\u00f2 filologia presso l'Universit\u00e0 di Heidelberg, dove vi erano come insegnanti: August Boeckh e Georg Friedrich Creuzer. In seguito, lavor\u00f2 come maestro di scuola a Monaco di Baviera. Nel 1827 fu nominato professore di filologia presso l'Universit\u00e0 di Erlangen, dove divenne un buon amico e collega dell'orientalista Friedrich R\u00fcckert.\nOpere.\nNon era un prolifico autore di libri, per\u00f2 si pu\u00f2 dire che la sua opera pi\u00f9 nota fu un'edizione di Damascio, intitolato \"Damascii philosophi Platonici Quaestiones de primis principiis\" (1826). Nel 1831-1834 pubblic\u00f2 un libro nel quale trattava delle varie recensioni da lui date sui libri di Aristotele. Fece anche delle opere sulla letteratura orientale, e sulla storia della filosofia, ecc. Nel 1888 il romanziere Fritz Reuter pubblic\u00f2 un'opera per il centennale del poeta: \"Friedrich R\u00fcckert in Erlangen und Joseph Kopp. Nach Familienpapieren dargestellt zum hundertj\u00e4hrigen Geburtstag des Dichters\"."}
{"id": "6332265", "revid": "889336", "url": "https://it.wikipedia.org/wiki?curid=6332265", "title": "Andr\u00e9s Makin", "text": "Carriera.\nClub.\nNel 2010 gioca al Toledo Ambadassors. Nel 2011 si trasferisce al Freedom Fighters. Nel 2012 viene acquistato dal Police United.\nNazionale.\nDebutta in Nazionale il 20 gennaio 2013, in Belize-Guatemala (0-0)."}
{"id": "6332267", "revid": "239497", "url": "https://it.wikipedia.org/wiki?curid=6332267", "title": "Cultura di Tazabagyab", "text": "La cultura di Tazabagyab fu una cultura archeologica dell'et\u00e0 del bronzo (secoli XV-XI a.C.), diffusa presso il territorio del lago d'Aral. Venne sviluppata da trib\u00f9 della cultura di Andronovo. Si presume che i portatori di questa cultura fossero pastori indoeuropei, che a poco a poco divennero agricoltori, avviando la cultura del Khwarezm. \nLa popolazione della cultura di Tazabagyab ha lasciato tracce di un culto del fuoco e ha preso parte alla formazione dell'ultima fase della cultura di Suyaurganovo."}
{"id": "6332269", "revid": "287204", "url": "https://it.wikipedia.org/wiki?curid=6332269", "title": "Andres Makin", "text": ""}
{"id": "6332270", "revid": "125030266", "url": "https://it.wikipedia.org/wiki?curid=6332270", "title": "Parco Golenale del Gruccione", "text": "Il Parco Golenale del Gruccione \u00e8 un Parco Locale di Interesse Sovracomunale (PLIS), riconosciuto nel 2005 (\"con delibere Consiglio Provinciale n. 72 del 15 marzo 2005 e n. 105 del 4 settembre 2014\") e si trova in Lombardia, nel comune di Sermide."}
{"id": "6332272", "revid": "31886", "url": "https://it.wikipedia.org/wiki?curid=6332272", "title": "Barchessone Vecchio", "text": "Il Barchessone Vecchio (\"Al Barcs\u00f2n V\u00e8cc\" in dialetto mirandolese) \u00e8 uno storico edificio agricolo delle valli mirandolesi situato nelle campagne a sud della frazione di San Martino Spino, nel comune di Mirandola, in provincia di Modena.\nLa struttura venne realizzata nel XIX secolo per l'allevamento dei cavalli, attivit\u00e0 agricola tipica della zona dal medioevo fino agli anni 1960.\nDefinito anche come la \"basilica delle valli mirandolesi\" per la sua somiglianza con le antiche chiese paleocristiane, il Barchessone Vecchio \u00e8 caratterizzato da un'insolita pianta poligonale con 16 lati (esadecagono), atipica per questa zona rurale, e un'abitazione ottagonale al piano superiore, unica nella serie di barchessoni presenti intorno.\nStoria.\nGrazie all'abbondanza di zone umide e prati naturali, la zona delle valli mirandolesi era nota da tempi immemorabili per l'allevamento di cavalli di razze pregiate: infatti, un documento storico attesta che il 7 luglio 1461 il duca di Ferrara Borso d'Este si rec\u00f2 a San Martino Spino per acquistare un puledro. Gli allevamenti delle razze equine Coniera, Villana e Zanetta furono gestiti dai Pico, signori della Mirandola, fino alla loro decaduta nel 1711 e in seguito dai duchi Estensi di Modena, che la diedero in gestione ai marchesi Menafoglio.\nIl Barchessone Vecchio venne realizzato nel 1824, a seguito di un'idea di Ercole Castelli, fattore camerale della tenuta dei conti Menafoglio.\nIn seguito all'Unit\u00e0 d'Italia, nel 1860 la tenuta di 671 ettari pass\u00f2 nel demanio del Regno d'Italia che lo cedette al barone Vincenzo Belinda nel 1862. Tuttavia la tenuta venne riacquistata dall'Esercito Italiano nel 1880 e con regio decreto del 19 aprile 1883 fu istituito il 5\u00b0 Centro di Allevamento Quadrupedi nella tenuta di Portovecchio, che fu molto importante soprattutto per rifornire i fronti della prima guerra mondiale con i propri cavalli e muli. Il centro fu utilizzato anche durante la seconda guerra mondiale, quando i nazisti concentrarono fino a 7.000 cavalli nel 1944. Con l'avvento della motorizzazione, il Centro rifornimento quadrupedi di Mirandola venne chiuso nel 1954 e l'edificio venne abbandonato, unitamente alle strutture militari circostanti.\nNegli anni 1997-1998 l'edificio \u00e8 stato recuperato e completamente restaurato, con una spesa di 1.211.500.000 di lire, dall'architetto Fabio Reggiani (1958-2016). Al piano terra \u00e8 stata realizzata una sala per conferenze, eventi e mostre, mentre al piano superiore ha trovato sede il centro di educazione ambientale \"La Raganella\" dell'amministrazione comunale di Mirandola per la divulgazione scientifica-ambientale degli \"habitat\" della bassa modenese.\nIl 17 luglio 2011 l'edificio venne danneggiato da una scossa di terremoto di magnitudo 4.7 con epicentro vivino a Sermide.\nIn seguito al disastroso sisma del 2012, il cui epicentro del 20 maggio (magnitudo 5.9) si verific\u00f2 a circa 6,5\u00a0km di distanza, il Barchessone Vecchio \u00e8 stato gravemente lesionato ed \u00e8 tuttora inagibile. In attesa del ripristino, le attivit\u00e0 di educazione ambientale proseguito all'interno di una struttura di legno provvisoria situata a fianco, chiamata Baita delle Valli.\nStruttura.\nIl Barchessone Vecchio ha una struttura a due piani con pianta esadecagonale (16 lati) con un diametro di 28 metri. Tre serie concentriche di pilastri, disposti a corona su fondamenta isolate a plinto, sorreggono le travi lignee del tetto. Il pavimento \u00e8 realizzato con mattoni in cotto disposti a spina di pesce.\nIl piano superiore ottagonale, adibito ad alloggio del fattore, \u00e8 sorretto dalla serie pi\u00f9 interna dei pilastri della stalla e da una grande colonna centrale, al cui interno fu ricavata una scala a chiocciola comunicante con la scuderia sottostante, che originariamente era l'unico collegamento fra la stalla e l'abitazione. In seguito venne realizzata una scala in legno esterna, per accedere al piano superiore direttamente dall'esterno, poi sostituita nel 1954 dall'attuale scala in muratura. Il tetto dell'abitazione culmina con una lanterna in mattoni.\nSui lati della scuderia \u00e8 presente una coppia di grandi finestroni rettangolari, con apertura a ribaltina, che venivano aperti per alimentare i cavalli dall'esterno.\nAltri barchessoni.\nNelle valli mirandolesi furono realizzati per l'alimentazione di cavalli allo stato brado numerosi barchessoni, ognuno dei quali contraddistinto dal toponimo locale: Barbiere (il secondo pi\u00f9 noto), Portovecchio (del 1892) e Fieniletto, mentre i barchessoni Cappello, Pascolo e Casalvecchio furono distrutti alla fine degli anni 1950 rispettivamente per incuria e da due incendi."}
{"id": "6332274", "revid": "92723", "url": "https://it.wikipedia.org/wiki?curid=6332274", "title": "Pange lingua gloriosi proelium certaminis", "text": "Pange lingua gloriosi proelium certaminis (\"Canta, o lingua, il combattimento della gloriosa lotta\") \u00e8 un inno latino del VI secolo del poeta Venanzio Fortunato. Non va confuso con il Pange lingua di Tommaso d'Aquino.\nNel breviario romano \u00e8 presente una variante, in seguito alla revisione degli inni comandata da papa Urbano VIII. L'inno si canta, diviso in due parti, nel Mattutino e alle Lodi del Tempo di Passione e della festa dell'Esaltazione della Santa Croce e incomincia rispettivamente con le parole \"Pange, lingua, gloriosi lauream certaminis\" e \"Lustra sex qui iam peregit\"."}
{"id": "6332275", "revid": "2215648", "url": "https://it.wikipedia.org/wiki?curid=6332275", "title": "Il secondo cuore", "text": "Il secondo cuore \u00e8 il quattordicesimo album in studio della cantautrice italiana Paola Turci, pubblicato il 31 marzo 2017 dall'etichetta Warner Music Italia.\nDescrizione.\nL'album \u00e8 stato anticipato dal singolo \"Fatti bella per te\" pubblicato in radio il 9 febbraio 2017, con il quale l'artista ha partecipato al Festival di Sanremo 2017 classificandosi al quinto posto. Il disco \u00e8 stato prodotto da Luca Chiaravalli e vede Paola Turci nelle vesti di co-autrice di tutti i brani, con la sola eccezione di \"Un'emozione da poco\", cover del brano del 1978 di Anna Oxa presentata dalla cantante durante la serata del Festival di Sanremo 2017 dedicata alle cover, dove si \u00e8 classificata al secondo posto. Il secondo singolo estratto dall'album \u00e8 il brano \"La vita che ho deciso\". Il terzo singolo estratto dall'album \u00e8 il brano \"Un'emozione da poco\".\nIl 29 settembre \u00e8 stato pubblicato l'inedito \"Off-Line\", che anticipa la re-edizione dell'album \"Il secondo cuore (New Edition)\" pubblicata il 27 ottobre. Il 19 gennaio 2018 entra in rotazione radiofonica il quinto singolo \"Eclissi\"."}
{"id": "6332301", "revid": "1442080", "url": "https://it.wikipedia.org/wiki?curid=6332301", "title": "Volvo Car Open 2017 - Qualificazioni singolare", "text": "Le qualificazioni del singolare del Volvo Car Open 2017 sono state un torneo di tennis preliminare per accedere alla fase finale della manifestazione. Le vincitrici dell'ultimo turno sono entrate di diritto nel tabellone principale. In caso di ritiro di una o pi\u00f9 giocatrici aventi diritto a queste sono subentrate le lucky loser, ossia le giocatrici che hanno perso nell'ultimo turno ma che avevano una classifica pi\u00f9 alta rispetto alle altre partecipanti che avevano comunque perso nel turno finale."}
{"id": "6332302", "revid": "283141", "url": "https://it.wikipedia.org/wiki?curid=6332302", "title": "Toscakaka", "text": "La toscakaka, o toscat\u00e5rta, (torta Tosca) \u00e8 un dolce da caff\u00e8 (\"kaffebr\u00f6d\") svedese, caratterizzato da una glassa a base di burro e scaglie di mandorle. La torta nasce intorno agli anni trenta e il nome \u00e8 comunemente considerato un riferimento alla \"Tosca\" di Puccini, anche se qualche autore suggerisce che possa trattarsi di un riferimento ai dolci toscani a base di mandorle. La preparazione di glasse a base di mandorle e burro ha probabilmente origine in oriente, e si \u00e8 diffusa in Svizzera a met\u00e0 Ottocento, raggiungendo la Svezia circa mezzo secolo dopo.\nLa base \u00e8 preparata lavorando burro, uova e zucchero fino ad ottenere un impasto omogeneo, quindi unendo farina, lievito e latte, e viene infine versata in uno stampo. La glassa viene preparata unendo gli ingredienti e mescolandoli riscaldando a fuoco dolce, fino ad ottenere una consistenza viscosa. Questa viene quindi versata e distribuita sopra l'impasto, e la torta viene cotta per circa 15 minuti a 170 \u00b0C."}
{"id": "6332303", "revid": "86888981", "url": "https://it.wikipedia.org/wiki?curid=6332303", "title": "Toscat\u00e5rta", "text": ""}
{"id": "6332304", "revid": "1305772", "url": "https://it.wikipedia.org/wiki?curid=6332304", "title": "Altmark", "text": ""}
{"id": "6332305", "revid": "1573940", "url": "https://it.wikipedia.org/wiki?curid=6332305", "title": "Chiesa di San Michele (Murcia)", "text": "La chiesa di san Michele a Murcia \u00e8 un edificio religioso barocco costruito tra la fine del XVII secolo e l'inizio del XVIII, eretta al posto di una precedente chiesa medievale.\nStoria.\nLa costruzione della nuova chiesa fu deliberata nel 1625 e a quella data si diede inizio alla demolizione del precedente edificio medievale. Tuttavia, un'inondazione disastrosa avvenuta nel 1651 (\"Riada de san Calixto\") distrusse gran parte di quella zona della citt\u00e0, comprese le opere in corso di costruzione. Si dovette quindi attendere il 1691 per poter iniziare i lavori dell'attuale edificio. Le infiltrazioni di acqua provocarono nel 1864 il crollo della torre campanaria, con danni alla crociera del transetto. Spostato provvisoriamente il culto in altra chiesa, la ricostruzione torre e il restauro della parte danneggiata ebbero termine nel 1879.\nInterno.\nSono di particolare pregio l'altar maggiore con il suo retablo, opera di Giacinto Perales e Francisco Salzillo; quest'ultimo scolp\u00ec le statue degli arcangeli, le Virt\u00f9 e gli angeli che sostengono la cupola. La chiesa contiene numerose opere di Nicola Salzillo e del figlio Francisco. Tra le altre la \"Sacra Famiglia\", di Salzillo figlio, \"San Michele\" (1708) e \"San Giuda Taddeo\", di Salzillo padre e \"San Giuseppe e il Bambino\", opera di entrambe."}
{"id": "6332307", "revid": "131145", "url": "https://it.wikipedia.org/wiki?curid=6332307", "title": "Parco San Colombano", "text": "Il Parco San Colombano \u00e8 un Parco Locale di Interesse Sovracomunale (PLIS), riconosciuto nel 1997 (\"Con delibera di Giunta Regionale n. VI/33672 del 19/12/1997\") e si trova in Lombardia, nel comune di Suzzara."}
{"id": "6332308", "revid": "287204", "url": "https://it.wikipedia.org/wiki?curid=6332308", "title": "Imola Calcio a 5 2016-2017", "text": "Questa pagina raccoglie i dati riguardanti lImola Calcio a 5, squadra di calcio a 5 militante in serie A, nelle competizioni ufficiali del 2016-2017."}
{"id": "6332310", "revid": "1305772", "url": "https://it.wikipedia.org/wiki?curid=6332310", "title": "Proud", "text": ""}
{"id": "6332312", "revid": "486946", "url": "https://it.wikipedia.org/wiki?curid=6332312", "title": "\u00c6milia", "text": ""}
{"id": "6332313", "revid": "933835", "url": "https://it.wikipedia.org/wiki?curid=6332313", "title": "Sacroviro", "text": ""}
{"id": "6332314", "revid": "767487", "url": "https://it.wikipedia.org/wiki?curid=6332314", "title": "Wonderland (Take That)", "text": "Wonderland \u00e8 l'ottavo album in studio del gruppo musicale inglese Take That, pubblicato nel 2017.\nTracce.\nEdizione Deluxe - Tracce bonus"}
{"id": "6332315", "revid": "1305772", "url": "https://it.wikipedia.org/wiki?curid=6332315", "title": "Love Game", "text": ""}
{"id": "6332316", "revid": "1494169", "url": "https://it.wikipedia.org/wiki?curid=6332316", "title": "Abbazia di San Felice", "text": ""}
{"id": "6332317", "revid": "465169", "url": "https://it.wikipedia.org/wiki?curid=6332317", "title": "Giants (Take That)", "text": "Giants \u00e8 un singolo del gruppo musicale inglese Take That, pubblicato nel 2017 ed estratto dall'album \"Wonderland\"."}
{"id": "6332318", "revid": "86889360", "url": "https://it.wikipedia.org/wiki?curid=6332318", "title": "Abbazia di San Felice e Mauro", "text": ""}
{"id": "6332320", "revid": "86889393", "url": "https://it.wikipedia.org/wiki?curid=6332320", "title": "Chiesa di Sant'Anatolia", "text": ""}
{"id": "6332321", "revid": "86889719", "url": "https://it.wikipedia.org/wiki?curid=6332321", "title": "Convento di Santa Croce a Sant'Anatolia di Narco", "text": ""}
{"id": "6332324", "revid": "889336", "url": "https://it.wikipedia.org/wiki?curid=6332324", "title": "Ashley Torres", "text": "Carriera.\nNazionale.\nDebutta in Nazionale il 18 gennaio 2013, in Costa Rica-Belize (1-0). Ha collezionato in totale, con la maglia della Nazionale, 6 presenze."}
{"id": "6332326", "revid": "124123", "url": "https://it.wikipedia.org/wiki?curid=6332326", "title": "Antonio Meluschi", "text": "Biografia.\nNato nel 1909 a Vigarano Mainarda, comune della provincia di Ferrara, non fu riconosciuto da entrambi i genitori e venne accolto in un brefotrofio di Ferrara. Non avendo potuto completare gli studi, si form\u00f2 culturalmente come autodidatta.\nNel 1937 si spos\u00f2 con Renata Vigan\u00f2, un'infermiera antifascista e precoce scrittrice, che nel 1949 pubblicher\u00e0 il romanzo \"L'Agnese va a morire\", ambientato nelle Valli di Comacchio al tempo della guerra partigiana, vincitore del Premio Viareggio. Sempre nel 1937 Meluschi pubblic\u00f2 il suo primo volume \"Pane\", seguito due anni dopo dal romanzo autobiografico \"Strada\". Durante il secondo conflitto mondiale, nel 1943, dopo la caduta del fascismo, ader\u00ec alla Resistenza. Catturato dalle SS e torturato, riusc\u00ec a fuggire e riprese la lotta al comando di un battaglione della brigata \"Mario Babini\", fino alla conclusione del conflitto. Alla fine del 1949, in seguito al rinvenimento di materiale bellico, Meluschi, insieme ad altre otto persone, fu arrestato con l'accusa di occultamento e detenzione di armi e cospirazione politica ma, l'anno successivo, fu assolto e scarcerato.\nCollaboratore di riviste e quotidiani, quali la rivista settimanale di critica letteraria il \"Meridiano di Roma\", il quotidiano ferrarese \"Corriere Padano\", \"L'Unit\u00e0\" e la \"Gazzetta del Popolo\", pubblic\u00f2, oltre ad altri testi di narrativa, alcuni saggi sull'esperienze della lotta partigiana.\nDopo aver pubblicato nel 1976 il suo ultimo volume \"L'armata in barca\", mor\u00ec l'anno successivo, a sessantasette anni, a Bologna. Il comune di Ferrara ha intitolato al suo nome una via cittadina."}
{"id": "6332334", "revid": "533647", "url": "https://it.wikipedia.org/wiki?curid=6332334", "title": "Cattedrale di Vercelli", "text": ""}
{"id": "6332335", "revid": "533647", "url": "https://it.wikipedia.org/wiki?curid=6332335", "title": "Cattedrale di Saluzzo", "text": ""}
{"id": "6332336", "revid": "88740", "url": "https://it.wikipedia.org/wiki?curid=6332336", "title": "Aluche", "text": ""}
{"id": "6332337", "revid": "124123", "url": "https://it.wikipedia.org/wiki?curid=6332337", "title": "Marco Dente", "text": "Biografia.\nOriginario di Ravenna e per questo noto anche come \"Marco da Ravenna\", fu allievo di Marcantonio Raimondi. A suo tempo ebbe numerosi riconoscimenti: \u00e8 ricordato sia da Giovan Francesco Doni (1549) che da Giorgio Vasari in entrambe le edizioni della sua opera (1550 e 1568). Addirittura per il Vasari \u00e8 l'unico incisore degno di essere menzionato, tra gli \"infiniti\" che operarono nella scia del suo maestro.\nI suoi lavori migliori sono tratti da Baccio Bandinelli, Giulio Romano, Raffaello e dal suo maestro.\nMor\u00ec a Roma nel 1527, durante il celebre sacco di Roma."}
{"id": "6332338", "revid": "228587", "url": "https://it.wikipedia.org/wiki?curid=6332338", "title": "Alonso Mart\u00ednez", "text": ""}
{"id": "6332344", "revid": "287204", "url": "https://it.wikipedia.org/wiki?curid=6332344", "title": "Toms Skujins", "text": ""}
{"id": "6332345", "revid": "1821847", "url": "https://it.wikipedia.org/wiki?curid=6332345", "title": "Senato consulente", "text": "Il Senato consulente fu uno degli organi governativi pi\u00f9 importanti del Regno d'Italia, investito di funzioni consultive, legislative e di controllo, che esercit\u00f2 dal 1809 al 1814.\nStoria.\nIl Senato consulente fu istituito con lo statuto costituzionale del 20 dicembre 1807 in sostituzione del precedente \"Consiglio dei consultori\", parte del Consiglio di Stato.\nL\u2019organizzazione e le competenze del Senato vennero poi delineate con il sesto statuto costituzionale del 21 marzo 1808, che ne stabiliva anche i componenti.\nIl Senato consulente fu comunque prima di tutto un organo di rappresentanza, dove l\u2019adesione alla volont\u00e0 superiore fu sempre pressoch\u00e9 completa mentre del tutto assente rimase al suo interno ogni dibattito politico.\nDurante la campagna d'Italia del 1813-1814 il Senato ebbe un ruolo centrale nella fine del Regno, provocata dal rifiuto dell'assemblea di riconoscere Eugenio di Beauharnais come sovrano titolare del Regno d'Italia in sostituzione dell'abdicante Napoleone, facendo di conseguenza fallire i tentativi del vicer\u00e9 di far sopravvivere il regno italico.\nL\u2019esistenza del Senato si chiuse il 25 maggio 1814, quando venne dichiarato soppresso con proclama del conte Bellegarde, commissario plenipotenziario per le province del cessato Regno d\u2019Italia.\nComposizione e membri.\nSecondo il sesto statuto costituzionale del 21 marzo 1808 erano membri del Senato:\nLa presidenza del Senato spettava al sovrano, che, in sua vece, poteva eccezionalmente designare un grande ufficiale della corona; nominava tuttavia annualmente un presidente ordinario, al quale competeva la convocazione dell\u2019istituto dietro ordine del re o su richiesta di qualche commissione senatoria o di singoli senatori ufficiali. \nIl Senato aveva un cancelliere, un tesoriere e due pretori \u201cnominati dal re per sei anni sopra una lista tripla\u201d presentata dallo stesso Senato.\nI senatori dovevano avere 40 anni compiuti e non potevano decadere dall\u2019incarico, il quale era peraltro compatibile con quello di ministro o di direttore generale. Le sessioni del Senato erano segrete e per essere legittime vi dovevano partecipare pi\u00f9 di met\u00e0 dei membri.\nMembri.\nLa nomina dei senatori venne decretata da Napoleone il 19 febbraio 1809.\nA fare parte del Senato consulente, secondo quanto stabilito nel sesto statuto costituzionale, furono allora designati innanzitutto i principi della casa reale Eugenio di Beauharnais, vicer\u00e9 d\u2019Italia, Giuseppe Bonaparte, re di Spagna e delle Indie, Luigi Bonaparte, re d\u2019Olanda, e Girolamo Bonaparte, re di Vestfalia; vi erano poi i grandi ufficiali della corona Francesco Melzi d'Eril, Antonio Codronchi, Antonio Litta, Giuseppe Fenaroli e Carlo Caprara, l\u2019arcivescovo di Milano, Giovanni Battista Caprara, quello di Bologna, Carlo Oppizzoni, e quello di Ferrara, conte Paolo Fava Ghisleri, il patriarca di Venezia e gli ex consultori di stato Moscati, Paradisi, Costabili Containi e Guicciardi.\nSulle liste dei candidati presentati dai Collegi elettorali (il Collegio dei possidenti ne indicava due per dipartimento, mentre uno soltanto a testa spettava a quelli dei dotti e dei commercianti), furono allora nominati altri 24 membri, uno per ogni dipartimento (Marco Alessandri, Leopoldo Armaroli, Giovanni Barisan, Sebastiano Bologna, Agostino Bruti, Antonio Camerata, Alessandro Carlotti, Luigi Castiglioni, Federico Cavriani, Arborio Di Breme, Daniele Felici, Cinzio Frangipane, Leonardo Giustiniani, Giacomo Lamberti, Lucrezio Longo, Luigi Massari, Francesco Mengotti, Francesco Peragalli, Girolamo Polcastro, Pietro Sgariglia, Carlo Testi, Leonardo Thiene, Giuseppe Vidoni, Alessandro Volta).\nNel decreto si annunciava infine che l\u2019apertura del Senato era prevista per il successivo primo aprile e che in tale occasione il vicer\u00e9 avrebbe ricevuto il giuramento dei 41 senatori \u201ced esercitato in assenza del re le altre sue attribuzioni\u201d (decreto 19 febbraio 1809).\nAltri 16 senatori vennero nominati con decreto reale 10 ottobre 1809. Si trattava dei ministri Antonio Veneri, Giovanni Bovara e Giuseppe Prina, dell\u2019arcivescovo di Urbino Spiridione Berioli, del vescovo di Novara Vittorio Filippo Melano, dei professori Barnaba Oriani e Simone Stratico, dei consiglieri di stato Luigi Porro Lambertenghi e Carlo Verri, di Filippo Ercolani, dei prefetti Marco Serbelloni e Alvise Mocenigo, del capitano della guardia d\u2019onore Giovanni Martinengo, del cavaliere d\u2019onore della regina Tommaso Condulmer, del provveditore generale della Dalmazia Vincenzo Dandolo e del generale Pasquale Antonio Fiorella (decreto 10 ottobre 1809 c).\nNel 1810 divennero poi senatori il gran giudice ministro della giustizia Giuseppe Luosi (decreto 7 febbraio 1810) e l\u2019atesino Sigismondo Moll (decreto 23 dicembre 1810).\nCancelliere del Senato fu il conte Diego Guicciardi.\nCompetenze.\nIl Senato consulente mantenne le competenze del soppresso Consiglio dei consultori aggiungendone di nuove.\nAd esso dovevano essere innanzitutto presentati i progetti di statuti e di leggi; sui primi il Senato deliberava a scrutinio segreto e alla pluralit\u00e0 di due terzi dei voti, mentre tutte le altre deliberazioni erano prese a maggioranza assoluta. Spettava poi al Senato la registrazione degli statuti costituzionali, delle leggi, dei titoli accordati dal re e dei maggioraschi e allo stesso dovevano essere comunicati, prima della loro pubblicazione, i trattati di pace, di alleanza, di commercio, le dichiarazioni di guerra, le convenzioni relative alla cessione o al cambio di qualche parte del territorio e i conti dei ministri. Sopra taluni progetti di legge il Senato poteva presentare al re le sue osservazioni e dietro commissione del sovrano poteva pronunziarsi sulla costituzionalit\u00e0 degli atti dei collegi elettorali, su ricorsi per eccesso o abuso della giurisdizione ecclesiastica, sulla rimozione di giudici inamovibili. Ogni anno il Senato era inoltre autorizzato a presentare al re le sue osservazioni sul conto dei ministri e a comunicargli i bisogni e voti della nazione.\nAll\u2019interno del Senato venne istituita una Commissione della libert\u00e0 individuale, per reprimere gli abusi relativi alla libert\u00e0 civile; un certo numero di senatori doveva poi formare un\u2019Alta corte reale, residente nel palazzo del Senato. Due senatori erano inoltre ammessi nel consiglio privato del re per gli affari di grazia."}
{"id": "6332347", "revid": "367445", "url": "https://it.wikipedia.org/wiki?curid=6332347", "title": "Villa Dozzio", "text": "Villa Dozzio \u00e8 una villa che si trova a Tavernola, piccola frazione situata nel comune di Como.\nPrende il nome dal politico Ugo Dozzio.\nStoria.\nLa villa, originariamente distribuita su due soli piani, fu costruita dall'architetto Clericetti su incarico di Bianca Gabrini moglie di Rocco Bignami, nel 1852, come testimonia una lapide posta sul parapetto murato a lago, posta ai piedi del monumentale esemplare di cedro argentato.\nLa posizione \u00e8 unica, rispetto alla nobili dimore circostanti, perch\u00e9 protesa verso il lago che in quel punto accoglie le acque del torrente Breggia, formando una punta che si staglia nettamente, e risalta l'isolamento della dimora nel contesto sulla costa, ben visibile dal lago e dalla via Regina, procedendo verso Cernobbio.\nUna fonte reperita presso gli attuali proprietari recita \"...panorama dalla punta delizioso e a tergo la frescura del Breggia... lo sguardo da Como a Carate, fronte Torno, le sette citt\u00e0 di Blevio e Geno, brillano all'ultimo raggio di sole...\".\nArchitettura.\nL'edificio \u00e8 composto da un corpo centrale sul quale si innesta un volume prismatico, che fuoriesce sottolineando l'importanza dell'ingresso.\nGiardino.\nIl complesso gi\u00e0 dotato del vasto parco romantico, al quale si accede dalla via Regina, pass\u00f2 nel 1893 all'onorevole Ugo Dozzio ed \u00e8 tuttora propriet\u00e0 dei suoi discendenti, che nel 1939 rialzarono la villa di un piano per disporre degli spazi necessari per ospitare l'intera famiglia.\nCaratteristico il colore degli intonaci rosati, esaltati dalle radure prative e dalle masse verdi che le circoscrivono, disposte coerentemente con i canoni del parco all'inglese.\nL'imponente cancello d'ingresso \u00e8 dominato da alcuni esemplari di ippocastano, che separano verso il lato meridionale il lungo viale di accesso alla villa, dalla costruzione della portineria e degli ambienti di servizio. Il viale, in ghiaia, si snoda lasciando intravedere i golfi prativi dominati da esemplari di tiglio, bagolato, frassino e da una monumentale pterocaria.\nIl parterre che fronteggia l'accesso principale alla villa \u00e8 insolitamente dominato da macchie di nespolo del Giappone, mentre ovunque \u00e8 un fiorire spontaneo di allori, tassi, disposti anche in siepi miste ai quali si aggiungono esemplari di bosco.\nIl parterre verso il lago, al quale si accede da una scalea simmetrica, \u00e8 dominato, oltre che dall'originale esemplare di cedro, da pini domestici, che si riproducono, sostituendosi, per disseminazione naturale e caratterizzano il promontorio."}
{"id": "6332348", "revid": "339392", "url": "https://it.wikipedia.org/wiki?curid=6332348", "title": "Ordo Teutonicus", "text": ""}
{"id": "6332349", "revid": "86890443", "url": "https://it.wikipedia.org/wiki?curid=6332349", "title": "Ordo Sancti Benedicti", "text": ""}
{"id": "6332350", "revid": "339392", "url": "https://it.wikipedia.org/wiki?curid=6332350", "title": "Ordo Fratrum Minorum", "text": ""}
{"id": "6332351", "revid": "295049", "url": "https://it.wikipedia.org/wiki?curid=6332351", "title": "Dialetto lucerino", "text": "Il dialetto lucerino, parlato nella citt\u00e0 di Lucera e in alcune localit\u00e0 limitrofe, rientra nei dialetti pugliesi settentrionali (\"dauno-appenninici\") facenti parte del gruppo dei dialetti italiani meridionali i quali, a loro volta, sono affini alla lingua napoletana. Nell'impianto generale di derivazione greco-latina, il lucerino ha assorbito vocaboli dall'arabo, dal francese, dallo spagnolo e dal tedesco. Presenta le maggiori affinit\u00e0 con gli altri dialetti dauno-appenninici e con i dialetti garganici.\nStoria.\n Dapprima la cultura ellenica di provenienza magno-greca e poi la colonizzazione romana di Lucera hanno influenzato in modo notevole l'idioma cittadino. Sar\u00e0 comunque il periodo medievale, in particolare le dominazioni saracene ed angioine, a far acquisire al lucerino un carattere molto singolare, con un importante arricchimento lessicale, che lo differenziano dagli altri parlati del Tavoliere, dei Monti della Daunia e del Gargano. In opposizione ai Saraceni, attorno al 1275, re Carlo I d'Angi\u00f2 raccolse, all'interno della fortezza svevo-angioina di Lucera, circa 140 famiglie francoprovenzali, che successivamente si stabilirono nei centri montani di Faeto e Celle di San Vito (nell'alta Valmaggiore), ove \u00e8 tuttora parlata la lingua francoprovenzale. Tutti questi cambiamenti furono decisivi per lo sviluppo del dialetto lucerino, in particolare il periodo arabo che ha lasciato una notevole impronta nel parlato cittadino, basti pensare alla forma \"ij\u00e0!\" tuttora usata.\nCaratteristiche generali.\nFonetica.\nPer quanto riguarda il vocalismo, si evidenziano alcuni aspetti particolari: la vocale \"\u00ec\", sia in sillaba libera che in posizione rimane intatto, d\u00e0 sempre \"i\" (\"nide\" per \u201cnide\"; \"accide\" per \u201caccide\u201d; ecc.).\nLa vocale \"\u00c8\" in sillaba aperta di voce piana abbiamo \"\u0119\" (ad esempio \"gast\u0119m\u0119\" che significa \"bestemmia\").\nRispetto al consonantismo, il lucerino \u00e8 caratterizzato dalla presenza di consonanti costrittive o continue e consonanti nasali.\nMorfologia.\nArticoli.\nNel lucerino, gli articoli determinativi sono: \"u\" per il maschile singolare, \"a\" per il femminile singolare; \"i\" per il maschile e femminile plurale, mentre gli articoli indeterminativi sono: \"nu\" e \"na\".\nPronomi Personali.\nPer quanto riguarda i pronomi personali, si segue questo schema:\nGruppo verbale.\nIl participio passato \u00e8 \"state\". Il gerundio \u00e8 \"stenne\".\nEsempi linguistici.\nDi seguito alcuni esempi del dialetto lucerino:\nPoesia.\nIl lucerino \u00e8 stato utilizzato da diversi poeti locali. Si elencano alcune pubblicazioni.\nTeatro e musica.\nDagli ultimi decenni degli anni Novanta, un ruolo importante nella trasmissione del dialetto lucerino \u00e8 svolto del Gruppo teatrale \"Amici dell'Arte\", guidato da Germano Benincaso dal 1969. Il gruppo ha portato in scena numerose commedie con adattamenti in vernacolo lucerino, e opere inedite realizzata dal Benincaso. La prima opera data alle stampe \u00e8 \"Ze Necole\" (Tip. Catapano, Lucera, 1975); a seguire altre quattordici commedie tra le quali \"Mast don Tubbije\" (Tip. Catapano, Lucera, 1976) e \"Nu marijule on\u00e8ste\" (Tip. Re-me-Graf, Foggia, 1982).\nNel 1993 il gruppo ha pubblicato anche il cd \"E so\u2019 Lucera anc\u00f2re: arie, stornelli e canti lucerini\"..\nDi seguito la prima strofa di \"Stornelli lucerini\" e la relativa traduzione in italiano:"}
{"id": "6332352", "revid": "339392", "url": "https://it.wikipedia.org/wiki?curid=6332352", "title": "Ordo Cisterciensis", "text": ""}
{"id": "6332353", "revid": "86890494", "url": "https://it.wikipedia.org/wiki?curid=6332353", "title": "Ordo Sancti Augustini", "text": ""}
{"id": "6332355", "revid": "329581", "url": "https://it.wikipedia.org/wiki?curid=6332355", "title": "Marco da Ravenna", "text": ""}
{"id": "6332362", "revid": "827882", "url": "https://it.wikipedia.org/wiki?curid=6332362", "title": "Polenta d'Ivrea", "text": "La polenta d'Ivrea (anche polenta dolce biellese) \u00e8 una torta rotonda, tradizionale piemontese, a base di farina di mais, miele e succo d'arancia.\nCaratteristiche.\nI principali ingredienti dell'impasto sono frumento di mais, burro, tuorlo d'uovo, fecola, zucchero, scorza di limone grattugiata, mentre la copertura \u00e8 composta da miele, succo d'arancia e granella di pandispagna.\nStoria.\nLa torta venne creata dai fratelli Strobbia di Ivrea nel 1922, che ne depositarono il primo marchio. Nel 1931 la \"Guida Gastronomica d'Italia\" del Touring Club Italiano inserisce la polenta d'Ivrea tra i dolci caratteristici della zona. "}
{"id": "6332363", "revid": "298229", "url": "https://it.wikipedia.org/wiki?curid=6332363", "title": "Viktoria Tokovaya", "text": ""}
{"id": "6332378", "revid": "298229", "url": "https://it.wikipedia.org/wiki?curid=6332378", "title": "Yulia Timofeeva", "text": ""}
{"id": "6332389", "revid": "339392", "url": "https://it.wikipedia.org/wiki?curid=6332389", "title": "Ecclesia Catholica Romana", "text": ""}
{"id": "6332390", "revid": "86890801", "url": "https://it.wikipedia.org/wiki?curid=6332390", "title": "Imperium Romanum Sacrum", "text": ""}
{"id": "6332392", "revid": "6923", "url": "https://it.wikipedia.org/wiki?curid=6332392", "title": "Oxford Brookes University", "text": "La Oxford Brookes University \u00e8 un'universit\u00e0 di Oxford in Inghilterra.\nStoria.\nLa sua fondazione risale al 1865 quando si chiamava \"Oxford College of Art\". Come la maggior parte delle scuole politecniche d'Inghilterra, nel 1992 divenne universit\u00e0 statale. Ha preso il nome da John Henry Brookes, suo fondatore e direttore dal 1928 al 1956.\nStruttura.\nL'universit\u00e0 \u00e8 organizzata in quattro facolt\u00e0:\nCampus.\nLa Oxford Brookes University dispone di quattro campus:"}
{"id": "6332395", "revid": "1442080", "url": "https://it.wikipedia.org/wiki?curid=6332395", "title": "Storia dell'omosessualit\u00e0 in Francia", "text": "La storia dell'omosessualit\u00e0 in Francia risalirebbe all'epoca della preistoria. \u00c8 un fatto oggetto di controversia se il manufatto del periodo Magdaleniano (circa 13.000 a.C.) a forma di L del tipo chiamato \"bastone/mazza del comando\" e rinvenuto nel sito Gorge d'Enfer fosse un dildo riferibile al simbolismo fallico destinato ad essere utilizzato da due donne.\nVi sono anche raffigurazioni grafiche del Paleolitico situate a La Marche di cui si discute se possano ritrarre relazioni omosessuali come il rapporto di sesso anale tra due uomini; altre ritraggono due donne con le gambe intrecciate nella posizione conosciuta come \"la forbice\" (di circa 27.000 anni fa). Sarebbero questi i primi segni della presenza dell'omosessualit\u00e0 nel territorio che \u00e8 oggi la Francia.\nAntichit\u00e0.\nI Celti.\nCon l'arrivo degli antichi greci in quella che \u00e8 attualmente la Francia inizi\u00f2 un'opera di contaminazione con i popoli dei Celti, le cui notizie vengono trasmesse principalmente dalla penna del geografo e storico Posidonio, che scrisse nella prima met\u00e0 del I secolo a.C. Posidonio si trov\u00f2 a viaggiare molto lungo le terre del Mare Mediterraneo, visitando anche le polis greche dell'epoca coloniale come Masalia (l'odierna Marsiglia) fondata dai Focesi. Masalia aveva tra i suoi vicini del sud della Gallia alcune popolazioni celtiche e Posidonio pu\u00f2 essere considerato un testimone accurato di quell'epoca.\nLa sua descrizione dell'erotismo diffuso presente tra gli uomini celtici non \u00e8 stata conservata nella sua forma originale; viene tuttavia inclusa nelle compilazioni di Diodoro Siculo, cos\u00ec come nell'opera retorica dello scrittore egizio dell'epoca della dinastia tolemaica Ateneo di Naucrati (circa 190 d.C.) e risalente con molta probabilit\u00e0 a Posidonio. Nella met\u00e0 del I secolo d.C. Diodoro dice quanto segue riguardo alla vita sessuale dei Celti della Gallia:\n Anche se posseggono molte belle donne, non si occupano molto di loro... Gli uomini sono molto pi\u00f9 appassionati nei confronti di persone del loro proprio sesso; si accovacciano sopra le pelli e si divertono com l'amante in tutti i modi. La cosa pi\u00f9 straordinaria \u00e8 che non provano alcun pudore o dignit\u00e0. Si offrono ad altri uomini senza il minimo scrupolo. Inoltre, questo comportamento non \u00e8 considerato vergognoso o disprezzato, al contrario, se uno di loro respinge chi si \u00e8 offerto, quest'ultimo si offende.\nDiodoro riferisce riguardo ai Celti come questi avevano, nella loro comprensione della sessualit\u00e0 tra uomini, deviato dalla \"norma\" romana e greca: tali informazioni implicano che, contrariamente a quanto accadeva per l'omosessualit\u00e0 nell'Antica Roma e nell'istituzione della pederastia greca, loro consideravano trascurabile il fatto che gli uomini liberi potessero assumere un ruolo passivo nell'atto sessuale. I Celti sembra accettassero il fatto senza problemi, il che implica che la societ\u00e0 dei guerrieri celti accettava le relazioni omosessuali tra uomini adulti liberi.\nForse Diodoro ha introdotto il tema della \"sessualit\u00e0 sfrenata\" dei Celti nelle loro relazioni omoerotiche per sottolineare il loro presunto carattere selvaggio rispetto ai Greci civilizzati e quindi distinguere dai costumi greco-romani da un lato e il mondo dei barbari Celti dall'altro. La relazione di Diodoro viene confermata alla fine del II secolo da Ateneo, il quale afferma che gli uomini celti, anche se tra la sua gente vi sono molte belle donne, preferiscono per i loro giochi erotici i giovani ed \u00e8 comune vederli dormire tra di loro. Inoltre, aggiunge, essi avevano anche adottato l'usanza dei Greci.\nSoprattutto il supposto costume dei celti di accettare il comportamento sessuale passivo negli uomini e nei giovani guerrieri \u00e8 confermato dal geografo greco Strabone, che lo relaziona con la famosa aggressivit\u00e0 celtica.\nI Greci.\nSecondo le cronache di Tucidide i greci di Focea intrapresero la fondazione dell'impresa commerciale o \"emporion\" di Masalia (\u039c\u03b1\u03c3\u03c3\u03b1\u03bb\u03af\u03b1) verso il 600 a.C., anche se le circostanze e la data esatta della fondazione della colonia rimangono imprecise. Il successivo sviluppo della citt\u00e0, che raggiunse un numero significativo di abitanti e la categoria di citt\u00e0-stato, fece s\u00ec che il porto divenne presto uno dei punti di riferimento principali nell'Europa occidentale greca.\nLa forma pi\u00f9 socialmente accettabile di omosessualit\u00e0 nella civilt\u00e0 greca era la pederastia, che consisteva nella relazione d'amore tra un adulto libero e spesso di alta classe, l'erast\u00e8s, con un adolescente tra i 12 e i 17 anni (o talvolta leggermente superiore), l'eromenos. La relazione serviva come iniziazione alla vita adulta per l'eromenos, mentre l'erast\u00e9s era responsabile dell'educazione del giovane che doveva trasformarlo in un buon cittadino; la relazione di solito si concludeva con la comparsa della prima peluria di barba nell'eromenos, cosa per cui cessava immediatamente di essere attraente per l'erast\u00e9s.\nCi sono state alcune eccezioni, \u00e8 stato questo il caso dei \"philoboupais\", dove gli eromenos hanno continuato a mantenere l'interesse degli erast\u00e9s. L'eromenos, dopo essere diventato un adulto, era destinato a diventare erast\u00e9s a sua volta. Questa forma di affettivit\u00e0 non ha in alcun modo impedito agli uomini di avere moglie e figli, o avere rapporti con le etere, ma l'amore romantico cos\u00ec come viene inteso oggi era riservato ai rapporti tra gli uomini.\nL'atteggiamento nei confronti della sessualit\u00e0 nell'antica Grecia era definito da tre punti fondamentali: la distinzione primaria era quella tra attivo (poion) e passivo (paschon) (non tra omosessuale ed eterosessuale); gli atteggiamenti risultavano modificati in base alla classe sociale di appartenenza; infine gli unici che avevano il diritto di seguire il proprio piacere sessuale al di fuori del matrimonio erano i maschi.\nNel loro complesso le donne e i bambini venivano considerati come esseri inferiori, mentre gli uomini effeminati venivano trattati con disprezzo e derisione, come testimoniano le commedie di Aristofane. Ci sono assai poche informazioni sull'atteggiamento tenuto nei confronti del lesbismo, ma grazie alle notizie esistenti sulla vita di Saffo si ritiene che possa essere esistita un'istituzione simile a quella della pederastia anche per le femmine.\nI Romani.\nRiguardo alla sessualit\u00e0 nell'antica Roma era pi\u00f9 importante lo status della persona che il sesso dell'amante. Cos\u00ec gli uomini potevano liberamente penetrare giovani schiavi, eunuchi, prostituti allo stesso modo delle loro mogli, concubine, schiave o prostitute. Tuttavia nessun cittadino dalla reputazione specchiata avrebbe mai potuto avere rapporti sessuali con un altro cittadino n\u00e9 tantomeno si sarebbe mai lasciato penetrare da un altro uomo, senza alcuna distinzione di et\u00e0 o status.\nLa distinzione era stretta tra le attivit\u00e0 omosessuali attive (in cui a volte poteva dormire con le donne e a volte con gli uomini) e la passivit\u00e0 o mollezza che era vista come servile ed effeminata. Questa morale \u00e8 stata utilizzata per esempio contro Giulio Cesare, il cui presunto e stretto rapporto con il re di Bitinia Nicomede IV era sulla bocca di tutti a Roma. \nAnche il lesbismo era conosciuto, sia nella sua forma saffica (vale a dire tra donne femminili che condividevano sporadicamente il sesso con ragazze adolescenti) sia nel tribadismo (in cui donne di aspetto virile compivano attivit\u00e0 maschili, tra cui i combattimenti, la caccia e il rapporto con le donne).\nL'arrivo del cristianesimo.\nLa morale romana era cambiata a partire dal IV secolo, per cui Ammiano Marcellino critica aspramente i costumi sessuali dei Taifali, una trib\u00f9 barbara che risiedeva tea i Carpazi e il Mar Nero, che praticava la pederastia di stile greco. Nel 342 gli imperatori Costantino II e Costanzo II introdussero una legge che doveva punire l'omosessualit\u00e0 passiva, possibilmente con la castrazione; questa \u00e8 stata poi ampliata nel 390 da Teodosio I facendo punire con la morte sul rogo tutti gli omosessuali passivi che lavoravano nei bordelli. Nel 438 la stessa legislazione \u00e8 stata estesa a tutti gli omosessuali passivi e nel 533 Giustiniano fece punire qualsiasi atto omosessuale con la castrazione mentre la legge sulla pena di morte \u00e8 stata rafforzata ulteriormente nel 559.\nVi sono state principalmente tre ragioni a causa i questo cambiamento di atteggiamento. Procopio di Cesarea, storico di corte di Giustiniano, consider\u00f2 che tali leggi avessero dei motivi politici, in quanto permisero all'imperatore di eliminare i propri nemici acquisendo in tal modo le loro propriet\u00e0, mentre non trovarono molta efficacia nell'eliminare l'omosessualit\u00e0 tra la gente comune.\nLa seconda ragione ha forse la maggior parte del peso, sarebbe cio\u00e8 stata la diffusione capillare del cristianesimo nella societ\u00e0 romana, la quale prese ad assumere il paradigma cristiano che voleva la sessualit\u00e0 servire esclusivamente per la riproduzione. Colin Spencer, nel suo libro \"Homosexuality. A history\" avanza la possibilit\u00e0 che un certo senso di auto-protezione della societ\u00e0 romana si sia attivato dopo aver subito l'esplosione di una qualche epidemia (come la peste per esempio) e ci\u00f2 abbia aumentato la pressione riproduttiva sugli individui. Questo fenomeno potrebbe essersi combinato con l'estensione dello stoicismo nell'impero romano.\nFino al 313 ci fu una dottrina comune all'interno del cristianesimo nei riguardi dell'omosessualit\u00e0, ma in precedenza lo stesso Paolo di Tarso aveva gi\u00e0 fortemente criticato l'omosessualit\u00e0 per il suo esser innaturale:\n E allo stesso modo anche gli uomini, lasciando il rapporto naturale con la donna, sono accesi di passione gli uni con gli altri, commettendo cose nefande tra loro e ricevendo in se stessi la ricompensa del loro errore. (\"Lettera ai Romani\" I\nA poco a poco i padri della Chiesa sono venuti a creare un corpus letterario in cui l'omosessualit\u00e0 e il sesso in generale veniva nella maniera pi\u00f9 assoluta condannato, combattendo una pratica comune nella societ\u00e0 del tempo inclusa la Chiesa primitiva. Inoltre l'omosessualit\u00e0 \u00e8 stata identificata con l'eresia molto presto, non soltanto a causa delle abitudini pagane, ma anche perch\u00e9 gli stessi ruituali di alcune sette dello gnosticismo o del manicheismo comprendevano (secondo Sant'Agostino d'Ippona pratiche rituali omosessuali.\nMedioevo.\nNel corso del VI secolo l'amicizia romantica nel regno dei Merovingi si diffuse e divenne abituale tra gli intellettuali dedicare poesie erotiche agli amici, ad imitazione di Orazio, Catullo e Ovidio. Cos\u00ec il vescovo di Poitiers Venanzio Fortunato, al centro di una rete di amici colti che invitava a convitti e festini, mantenne una corrispondenza col vescovo di Parigi Ragnemond (il suo \"Rucco\"), oltre che al cancelliere Faramondo o col vescovo di Colonia (Germania) Carentius (che chiam\u00f2 \"carus\" e \"dulcis\"). Questo processo di \u00e8 intensificato durante la rinascita carolingia, di modo che anche l'imperatore Carlo Magno venne coinvolto coinvolto in tale rete amicale sotto lo pseudonimo di \"David\".\nLa letteratura di stampo omoerotico continua durante e sotto la protezione dei re anglo-normanni nel XII secolo, specialmente con il circolo del Loira centrato su Marbodo di Rennes, sul suo discepolo l'abate Baudri de Bourgueil, sul vescovo di Dol-de-Bretagne e su Ildeberto di Lavardin, poeta-vescovo di Le Mans: essi svilupparono testi dedicati a discepoli e confidenti, con una certa misoginia. Altri nomi che possono essere aggiunti sono Anselmo d'Aosta, le cui opere sono state ampiamente imitate in versione omoerotica dallo \"Pseudo Anselmo\" durante tutta l'et\u00e0 medioevale, ed il monaco Aelredo di Rievaulx, entrambi inglesi ma a stretto contatto con i poeti anglo-normanni sull'altro lato del canale de La Manica.\nI re franchi non introdussero leggi specifiche contro la sodomia, ma applicarono il diritto romano anche se non in forma consistente. La prima legge che punisce la sodomia con la pena di morte viene emanata nel 1212 a Parigi e nel 1214 a Rouen.\nIl sud della Francia continu\u00f2 ad essere sottoposto durante il Medioevo al diritto romano, tuttavia a nord di Lione vennero introdotte molte leggi consuetudinarie, la pi\u00f9 importante delle quali \u00e8 la compilazione giuridica conosciuta come \"\u00c9tablissements de Saint Louis\" e compilata nel 1272 circa.\nSecondo l'Etablissements: Se qualcuno \u00e8 sospettato di sodomia il giudice deve fermarlo ed inviarlo al vescovo competente e, se la colpa risultasse dimostrata, essere bruciato sul rogo, mentre tutti i suoi averi andranno al barone terriero. I giudici francesi hanno discusso per secoli se la sodomia (\"bougrerie\") si riferisce precisamente alla sodomia o al peccato dei Catari, come sembra essere corretto, anche se il significato di \"sodomita\" per bougre \u00e8 un anacronismo.\nLa compilazione de \"Li livres de jostice et de plet\" (1260) \u00e8 meno ambigua e condanna i sodomiti esplicitamente: Chi \u00e8 risultato colpevole di sodomia perder\u00e0 i suoi testicoli; e se lo fa una seconda volta perder\u00e0 il suo membro; e se lo fa per una terza volta allora sar\u00e0 bruciato sul rogo. \"La Coutumes di Beauvais\", una raccolta di diritto consuetudinario di Beauvais (1238) combina invece la sodomia con l'eresia, il rende la confusione comprensibile nell'interpretazione de l'Etablissements: Art. 833. Una persona che si allontana dalla fede per incredulit\u00e0, di modo che non ritorna predyo alle vie della verit\u00e0 o che commette sodomia dovrebbe essere bruciata sul rogo e rinunciare a tutti i suoi averi nel modo descritto.\nTutte queste compilazioni di diritto consuetudinario sono state riportate anche nelle \"Somme rural, ou le Grand g\u00e9n\u00e9ral Coustumier\" di Jean Bouteiller di Tournai e rimasero in uso fino alla fine dei casi avvenuti nel XVII secolo. L'applicazione di queste leggi a Laon sono conosciute fin dal 1317, a Dorche in Savoia (regione storica) del 1344 e a Reims dal 1372.\nFino a poco tempo fa si credeva che il lesbismo fosse stato ignorato dalle leggi civili medievali; studi moderni tendono invece a smentire il fatto, anche se un maggior numero di ricerche sono ancora necessarie. La prima legge civile che condannava il lesbismo \u00e8 stato il codice di Orl\u00e9ans, il succitato \"Li Livres de jostice et de Plet\".\nNel corso del IX secolo, ai tempi della seconda fioritura carolingia dell'amicizia romantica \"Benedictus Levita\", uno pseudonimo, cre\u00f2 un falso capitolare carolingio che si concludeva formando la parte detta dei \"Decretales pseudoisidorianas\", una delle pi\u00f9 importante fonti di diritto canonico medievale. Il diacono Benedictus fece ampliare le leggi promulgate ai suoi tempi da Giustiniano in quanto raccomandava la tortura e pene pi\u00f9 severe, includendovi anche la perdita dei beni.\nAll'inizio del XIII secolo il diritto si diresse verso l'omofobia esplicita, con i teologi della Scuola di Chartres come i primi rappresentanti di questa ondata antisodomitica. Tra gli altri particolarmente bellicoso era Alano di Lilla nel suo libro \"De planctu Naturae\" in cui la sodomia appare come innaturale in quanto si oppone alla dualit\u00e0 della natura vicaria Dei (\"rappresentante di Dio\").\nAltri rappresentanti di questa nuova corrente teologica erano Guglielmo d'Alvernia (vescovo) a Parigi e teologi universitari quali Paolo d'Ungheria, William Perrault, Tommaso d'Aquino e Alberto Magno. Questi teologi sono quelli che hanno fatto della sodomia il peggiore dei peccati, pi\u00f9 grave anche dell'incesto, perch\u00e9 si trova in contrasto con l'ordine naturale voluto da Dio rappresentato dalla volont\u00e0 riproduttiva. In questo senso il termine sodomia viene ad includere tutte le forme di sessualit\u00e0 non riproduttiva: masturbazione, zoofilia, sesso orale (concubitus indebitus) e sesso anale (vitium sodomiticum).\nLa persecuzione non si verificava contro un'identit\u00e0 omosessuale, bens\u00ec si volgeva verso quegli atti che si opponevano a Dio e all'ordine naturale da Lui creato nel mondo, ma possiamo dire che fino all'80% dei casi ad essere giudicato era il rapporto sessuale tra uomini.\nQuesta nuova teologia coincide con la persecuzione dei Catari i quali spesso sono stati accusati di sodomia ed eresia, confondendone entrambi i concetti. Ma il primo uso concreto di questa nuova teologia antisodomitica si \u00e8 verificata con la distruzione dei cavalieri Templari voluta dal re Filippo IV di Francia. Non vi \u00e8 alcuna prova sul fatto che l'omosessualit\u00e0 costituisse una parte normale dei riti dell'ordine templare, anche se il re non trascur\u00f2 nessun mezzo per far ottenere delle confessioni; ma in questo contesto \u00e8 interessante notare come il rifiuto della sodomia e del suo rapporto con il peccato e il diavolo si erano gi\u00e0 in parte stabiliti nei primi anni del XIV secolo e che il re di Francia poteva utilizzarlo per distruggere uno dei pi\u00f9 potenti ordini cavallereschi della cristianit\u00e0.\nAllo stesso tempo Filippo IV inizi\u00f2 un procedimento legale contro il defunto papa Bonifacio VIII, in gran parte accusandolo di sodomia; il processo fu trasferito alla corte di papa Clemente V per evitare la condanna del suo predecessore. Entrambi i casi illustrano come l'accusa di sodomia era diventato uno strumento politico efficace: Filippo IV avrebbe potuto appropriarsi dell'enorme ricchezza dei Templari e contemporaneamente far cessare le proteste papali. Durante l'Alto Medioevo la persecuzione dei sodomiti si diffuse, senza fermarsi davanti ad alcuno status sociale, di potere o ricchezza, come avevano imparato molto a malincuore anche i re e i papi.\nInizio dell'et\u00e0 moderna.\nDurante il Rinascimento l'atteggiamento di fronte all'omosessualit\u00e0 andava dall'amore platonico tra uomini alle opere d'arte che celebravano la bellezza del corpo maschile, tutto ci\u00f2 assieme alla persecuzione, alla tortura, all'umiliazione pubblica e all'esecuzione dei sodomiti, a volte anche nella stessa citt\u00e0. In generale si pu\u00f2 notare come nei paesi europei le forme di tortura e la sua diversificazione dei sistemi \u00e8 aumentata esponenzialmente dal XIV secolo fino all'et\u00e0 moderna.\nSi \u00e8 discusso molto sull'omosessualit\u00e0 di Enrico III di Francia e successivamente anche re di Polonia e dei suoi \"mignon\", un gruppo di giovani consiglieri che lo informavano su tutti i tipi di notizie e voci che giravano nella corte. La maggior parte degli storici moderni ritengono che le accuse sono per lo pi\u00f9 infondate, basate in gran parte sui gusti raffinati del re istruito dalla madre Caterina de' Medici come un principe del rinascimento italiano, in una societ\u00e0 brutalizzata dalle guerre di religione in Europa.\nUna forma d propaganda di guerra attuata dai nobili radicali cattolici, ma anche dai protestanti che videro diminuire il loro potere, fu quella di accusare il re anche di tirannia, agnosticismo, ateismo, stregoneria e tradimento, oltre che di mostruoso comportamento animalesco e dell'uccisione di bambini. La rappresentazione della figura di Enrico III \u00e8 paradigmaticamente rimasta come quella di un sovrano effeminato e malvagio, anche se \u00e8 molto probabile che non sia mai stato infedele alla moglie Luisa di Lorena-Vaud\u00e9mont.\nIn Francia sono conosciute abbastanza bene i metodi persecutori del tribunale dell'Inquisizione delle citt\u00e0 di Montaillou e di Pamiers; altre grandi citt\u00e0 come Avignone e Parigi sono state anch'esse studiate dettagliatamente. V'\u00e8 inoltre una buona fonte statistica nel parlamento parigino, che ha servito da corte d'appello per i due terzi della Francia settentrionale. I registri mostrano che tra il 1565 e il 1640 sono state eseguite 176 condanne per sodomia, tra cui 77 conclusesi con la pena di morte (si suppone che una dozzina di questi casi concernessero la zoofilia, reato incluso nella sodomia). Estrapolando, Crompton stima in circa 150 il numero di uomini e donne giustiziati per sodomia nei secoli XVI e XVII. Durante il XVII secolo la maggior parte dei casi vennero avviati dai genitori che si lamentano che qualcuno aveva abusato dei loro figli.\nCi sono anche alcuni casi documentati di persecuzione delle lesbiche. Alcuni di questi casi noti avvennero nel 1533 a Bordeaux; nel primo due donne vennero assolte; nel secondo una donna di Fontaines si travest\u00ec da omo con lo scopo di sposare un'altra donna e fu condannata alla morte sul rogo nel 1535 per \"perversione nell'aver falsificato la carica di marito\". Un altro caso trasmesso all'attenzione del pubblico da Montaigne nel 1580 descrive una piccola comunit\u00e0 rurale lesbo presente a Chaumont (Grand Est) in cui sette o otto ragazze decisero di vivere la propria vita come fossero degli uomini; una di loro si spos\u00f2 a Montier-en-Der con un'altra donna e visse felicemente per quattro o cinque mesi prima di essere riconosciuta da qualcuno di Chaumont: condannata per l'utilizzo di strumenti illegali per il sesso, la colpevole prefer\u00ec ritornare alla sua vita di donna piuttosto di subire il supplizio del patibolo.\nDall'Illuminismo al 1900.\nPrima della rivoluzione francese i tribunali ecclesiastici consideravano l'omosessualit\u00e0 come un reato da punire severamente: ancora nel 1750 due uomini, Jean Diot e Bruno Lenoir, furono colti in flagrante in rapporti omosessuali in pubblico e pertanto accusati di sodomia e condannati al rogo.\nLa sodomia era una pratica molto diffusa presso l'alta nobilt\u00e0 francese, basti pensare solo al Marchese de Sade, il padre intellettuale del sadomasochismo, che si dava a rapporti omosessuali con il servo Latour. Nel 1777 i due furono giustiziati \"in effigie\" a Marsiglia per il reato il sodomia.\nNel corso della rivoluzione furono aboliti tutti i tribunali ecclesiastici attraverso il Codice penale francese del 1791, tanto che i delitti considerati \"immaginari\" (senza vittima) come l'omosessualit\u00e0 e la stregoneria vennero depenalizzati; tale situazione \u00e8 rimasta anche nel Codice penale francese del 1810 fatto introdurre dall'imperatore Napoleone Bonaparte, non includendovi le pratiche omosessuali compiute tra adulti consenzienti svoltesi in privato, ma prendendo in considerazione soltanto quei comportamenti che avrebbero potuto danneggiare una terza parte.\nQuesto stesso punto di vista \u00e8 stato poi imitato anche nei codici penali di molti altri paesi caduti sotto l'influenza francese. Tuttavia l'omosessualit\u00e0 era ancora considerata immorale da gran parte della societ\u00e0 e gli omosessuali hanno continuato ad essere oggetto di vessazioni da parte delle leggi riguardanti l'ordine pubblico e la moralit\u00e0.\nPaul Verlaine e Arthur Rimbaud, incontratisi a Parigi, erano uniti da una relazione romantica. Il loro amore port\u00f2 Verlaine ad abbandonare la moglie e a spostarsi in tutta Europa. A Bruxelles si giunse inevitabilmente al drammatico epilogo, quello dei colpi di pistola che Verlaine spar\u00f2 contro l'amante, ferendolo e segnando cos\u00ec la fine della loro tormentata relazione. A Rimbaud non rimase allora che tornare nelle natie Ardenne; qui, lontano dall'amante condannato a due anni di reclusione a Mons, Rimbaud concluse la sua opera pi\u00f9 importante intitolata \"Una stagione all'inferno\".\nXX secolo.\nA fine Ottocento Parigi era una citt\u00e0 estremamente gay-friendly (al pari di Berlino) e la sottocultura gay della citt\u00e0 si inizia a diffondere negli anni venti del XX secolo. Nella citt\u00e0 c'erano almeno tre rinominati luoghi di incontro per omosessuali: Montmartre, Pigalle e Montparnasse.\nIl critico letterario Dominique Fernandez afferma che prima della Grande Guerra furono pubblicati non meno di una cinquantina di romanzi a tema, mentre Monique Nemer stima che tra il 1880 e il 1930 hanno visto la luce circa 250 opere letterarie consacrate all'omosessualit\u00e0 (a cui sarebbero da aggiungere circa 150 opere di saggistica). Lo stesso Fernandez riconosce che si tratta di opere di valore estremamente diseguale.; alcuni scrittori si dedicano con assiduit\u00e0 a quello che sta diventando un sottogenere letterario alla moda.\nI rappresentanti pi\u00f9 importanti di questo movimento omofilo degli anni venti furono Andr\u00e9 Gide e Marcel Proust. Gide, nella sua opera \"Corydon (saggio)\", tent\u00f2 una coraggiosa apologia dell'omosessualit\u00e0, definendola qualcosa di eccezionale e paragonandola all'amore greco.\nNell'opera \"Alla ricerca del tempo perduto\" Proust rappresenta vari personaggi invertiti in particolare nella sezione \"Sodoma e Gomorra\":\nAnni quaranta e cinquanta.\nDurante l'occupazione tedesca a seguito della campagna di Francia nel corso della seconda guerra mondiale gli omosessuali sono stati perseguitati dai nazisti e fatti internare nei campi di concentramento, con la piena collaborazione del governo di Vichy che redasse apposite \"liste rosa\".\nTerminata la guerra l'omosessualit\u00e0 divenne di nuovo un argomento proibita e, secondo la testimonianza lasciataci da un prigioniero col triangolo rosa, Pierre Seel, si dovette tornare al silenzio; la sua famiglia lo rifiut\u00f2 e nella sua citt\u00e0 vide come venivano aggredite le persone omosessuali che lasciavano che fosse visibile la loro condizione sessuale. Nel 1948 il riconoscimento dell'omosessualit\u00e0 e dei diritti civili sono esclusi cos\u00ec come qualsiasi sorta di indennizzo e riparazione di guerra alle vittime del nazismo.\nGli anni cinquanta vedono la nascita del primo movimento omofilo francese, \"Arcadie\", che \u00e8 anche il nome della rivista su cui venivano pubblicate tutte le notizie riguardanti il mondo omosessuale; la parola utilizzata dal fondatore del movimento, Andr\u00e9 Baudry, era quella di \"Dignit\u00e0\". Uno degli intellettuali e scrittori pi\u00f9 attivo nel movimento fu Jean Cocteau, che da giovane era entrato in contatto con i pionieri dell'omofilia in Francia, Marcel Proust e Andre Gide.\nAnni settanta e ottanta.\nGli anni settanta sono gli anni dell'emancipazione LGBT e della nascita del \"Front Homosexuel d'Action R\u00e9volutionnaire\" (FHAR).\nNel 1981 il ministro della giustizia Robert Badinter fa un importante discorso per la storia LGBT prendendo le parti degli omosessuali e denuncia il clima di intolleranza (societ\u00e0) e omofobia presente all'interno della societ\u00e0, facendo riferimento anche alla medicalizzazione e penalizzazione dell'omosessualit\u00e0:\nAnni novanta.\nNel 1996 il filosofo storico Didier Eribon (specialista di Michel Foucault) redige un manifesto per il riconoscimento delle coppie omosessuali firmato, fra gli altri dai celebri intellettuali Pierre Bourdieu, Jacques Derrida e Pierre Vidal-Naquet. Nel 1999 la Francia approva la legge n. 944/1999 con la quale istituisce le \"PACS\" (\"Pacte civil de solidariet\u00e8\"). La socialista Catherine Tasca, che presenta il progetto all'Assemblea Nazionale nel 1998, si esprime cos\u00ec in riferimento alla legge sulle unioni civili:"}
{"id": "6332396", "revid": "339392", "url": "https://it.wikipedia.org/wiki?curid=6332396", "title": "Congregatio pro Doctrina Fidei", "text": ""}
{"id": "6332397", "revid": "1005847", "url": "https://it.wikipedia.org/wiki?curid=6332397", "title": "Elezioni parlamentari in Algeria del 1991", "text": "Le elezioni parlamentari in Algeria del 1991 si tennero il 26 dicembre per il rinnovo dell'Assemblea popolare nazionale."}
{"id": "6332398", "revid": "339392", "url": "https://it.wikipedia.org/wiki?curid=6332398", "title": "Constitutio Apostolica", "text": ""}
{"id": "6332399", "revid": "298229", "url": "https://it.wikipedia.org/wiki?curid=6332399", "title": "Olga Stulneva", "text": ""}
{"id": "6332400", "revid": "298229", "url": "https://it.wikipedia.org/wiki?curid=6332400", "title": "Olga Fedorova", "text": ""}
{"id": "6332402", "revid": "86891116", "url": "https://it.wikipedia.org/wiki?curid=6332402", "title": "Acta Apostolic\u00e6 Sedis", "text": ""}
{"id": "6332403", "revid": "86891142", "url": "https://it.wikipedia.org/wiki?curid=6332403", "title": "Acta Sanct\u00e6 Sedis", "text": ""}
{"id": "6332408", "revid": "726373", "url": "https://it.wikipedia.org/wiki?curid=6332408", "title": "Minyeo Gong Shim-i", "text": "Minyeo Gong Shim-i (, lett. \"La bella Gong Shim\"; titolo internazionale Beautiful Gong Shim, conosciuto anche come \"Pretty Ugly, Remember\", \"Beast's Beauty\" e \"Dear Fair Lady Gong Shim\") \u00e8 un serial televisivo sudcoreano trasmesso su SBS dal 14 maggio al 17 luglio 2016.\nTrama.\nGong Shim si sente sempre eclissata dalla sorella maggiore Gong Mi per il modo in cui la gente le tratta. La bella Gong Mi, che lavora in uno studio legale di alto livello, mantiene tutta la famiglia, mentre Gong Shim, considerata brutta e sgraziata, \u00e8 disoccupata. La ragazza, inoltre, ha dovuto utilizzare tutti i suoi soldi per procurarsi una stanza sul tetto della casa in affitto in cui vive la sua famiglia, dopo che la sua camera da letto \u00e8 stata trasformata nella cabina-armadio di Gong Mi.\nDesiderando guadagnare per trasferirsi in Italia e realizzare il suo sogno di diventare un'artista, Gong Shim decide di affittare la sua stanza sul tetto e incontra cos\u00ec Ahn Dan-tae, un avvocato che lavora come volontario per le persone bisognose nonostante il carattere da delinquente. Dopo molti malintesi, Dan-tae si trasferisce nella stanza sul tetto e, dandogli una mano, fa amicizia con Joon-soo, il figlio di una famiglia benestante. La nonna di Joon-soo \u00e8 addolorata per la perdita del suo vero nipote di sangue, Joon-pyo, rapito da bambino. L'anziana signora si affeziona presto a Dan-tae e gli affida il compito di trovare il nipote perduto.\nIntanto, Gong Shim viene scelta come segretaria del padre di Joon-soo perch\u00e9 la moglie dell'uomo pensa che sia meglio avere una dipendente brutta e incapace piuttosto che una bella. Gong Shim si adatta gradualmente alla societ\u00e0 con l'aiuto di Joon-soo, del quale si innamora. Dan-tae, tuttavia, diventa geloso dell'affetto che la ragazza mostra per il loro comune amico. Inizia anche a diventare chiaro che Dan-tae potrebbe essere Joon-pyo, sebbene non ricordi di essere stato rapito e di aver assistito alla morte della madre. Gong Mi diventa rivale della sorella quando conosce accidentalmente Joon-soo e decide di avvicinarsi a lui perch\u00e9 \u00e8 ricco."}
{"id": "6332410", "revid": "1888309", "url": "https://it.wikipedia.org/wiki?curid=6332410", "title": "Villa Bernasconi", "text": "Villa Bernasconi \u00e8 un tipico esempio di villino isolato con torretta in stile Liberty. Situata in Cernobbio, fu commissionata dall'imprenditore tessile Davide Bernasconi all'architetto milanese Alfredo Campanini.\nStoria.\nIl Cavalier Bernasconi fond\u00f2 la sua industria nel 1876, conosciuta poi come Tessiture Bernasconi. Inizialmente si trattava di una piccola tessitura con 40 telai. Nel 1906 i telai erano divenuti 560 ed erano stati aperti o acquistati altri stabilimenti a Cantello, Solbiate, Maccio, Giussano, Cagno, Figliaro. Una vasta area in centro paese venne occupata dall'ampliamento dello stabilimento di Cernobbio e l'insieme si configur\u00f2 man mano come una tipica cittadella industriale. Oltre agli stabilimenti vennero costruite le case per gli operai, gli impiegati, la residenza padronale e l'asilo infantile. Il Cavalier Bernasconi decise di lasciare al figlio la vecchia casa padronale (sita vicino alla tessitura e ora sede degli uffici municipali) e costruire una nuova abitazione. La residenza doveva rappresentare il successo conseguito, la moda dei tempi e il clima di ottimismo e di benessere diffuso. Sita nei pressi del centro cittadino, la villa fu edificata su un lotto di terreno ai limiti degli stabilimenti serici di propriet\u00e0 della famiglia. Nello stesso periodo si preparava a Milano l'Esposizione Universale per celebrare l'apertura del Traforo del Sempione. La villa fu ultimata nel 1906. Dopo alcuni decenni di usi differenti dalla dimora familiare (\u00e8 stata anche sede della Guardia di Finanza), la villa \u00e8 stata acquistata nel 1989 dal Comune di Cernobbio che, in pi\u00f9 riprese a partire dal 1995, l'ha recuperata e restaurata.\nLa villa ospita il primo museo parlante permanente dedicato al Liberty e alla famiglia Bernasconi, inaugurato con un triduo di eventi tra il 24 e il 26 novembre 2017 grazie al progetto \"Liberty Tutti\" del Comune di Cernobbio in partenariato con la coop. sociale Mondovisione di Cant\u00f9.\nDescrizione.\nVilla Bernasconi si sviluppa su due piani, a pianta libera, con un seminterrato e una torretta. L'accesso avviene attraverso due differenti percorsi. Quello principale, sul lato est, tramite una scalinata porta a una veranda con serramento metallico e decorazioni policrome. Da questa veranda si accede a una sala quadrata centrale o allo scalone. Il secondo ingresso, sul lato sud, conduce a un loggiato/balcone in curva e da qui al salone di rappresentanza. Il principale elemento della composizione \u00e8 il vano dello scalone centrale che diviene torretta panoramica, continuando in altezza oltre il piano superiore. La dinamica articolazione dei volumi di diversa altezza \u00e8 caratterizzata dalle decorazioni attorno alle aperture, raccordate da due fregi: il primo, pi\u00f9 basso, di mattoni; il secondo, pi\u00f9 alto, di piastrelle policrome in ceramica. \nDecorazioni esterne.\nOgni elemento decorativo \u00e8 stato progettato dal Campanini nei minimi dettagli, integrando armoniosamente materiali e forme, coordinando il lavoro di artigiani di alto livello. La facciata \u00e8 impreziosita da cementi decorativi in intonaco di cemento martellinato e inciso, a simulare una muratura a grandi blocchi. Ogni elemento architettonico \u00e8 impreziosito da vere e proprie sculture, rappresentanti figure - bachi, fiori e farfalle - del ciclo di vita del baco da seta, ingigantite nelle dimensioni e ipertrofiche nel loro sviluppo. \nAltro elemento decorativo sono i fregi in piastrelle di ceramica, diversi tra loro, con fiori ed elementi vegetali stilizzati, in forti contrasti di colore. Nella fascia alta sono rappresentate le farfalle dei bachi da seta, mentre sotto la gronda sono presenti inserti di piastrelle con fondo azzurro e petali bianchi, forse ispirati alla magnolia. Pi\u00f9 in basso corrono fasce minori di piastrelle semplici con foglie. Nel coronamento delle aperture, altri inserti ancora in fondo azzurro con fiori bianchi a petali appuntiti (forse gigli). \nI ferri battuti sono il risultato dalla collaborazione tra il Campanini e Alessandro Mazzucotelli, sostenuta sulla base della ricerca stilistica e di alcuni disegni preparatori ritrovati a casa dell'architetto. I ferri di Villa Bernasconi sono molteplici: la cancellata, i parapetti delle scale e dei balconi, alcuni serramenti. Grande la variet\u00e0 dei temi: foglie larghe e carnose, elementi grafici di eco viennese nei parapetti delle scale secondarie, rose e fili di ferro nella struttura dello scalone principale. \nInterni.\nAnche l'interno \u00e8 dominato da elementi architettonici tipici dello stile Liberty. Il grande vano dello scalone principale di accesso al secondo piano \u00e8 caratterizzato da una vetrata a tre sportelli che trasmette luce e colore. La parte figurata del disegno \u00e8 un insieme di piccole parti di vetro colorato tenute insieme da una legatura metallica. Le decorazioni dipinte a parete sono ispirate al repertorio naturalista. Gli arredi lignei fissi, le porte e le finestre accuratamente sagomate, le maniglie finemente disegnate (diverse per i locali di rappresentanza e quelli di servizio) esprimono una forte coerenza progettuale ed esecutiva, che fonde armoniosamente struttura e decorazione. Purtroppo nulla \u00e8 rimasto degli arredi originali, a eccezione di una colonna in marmo con vaso e palma (ora presente nella veranda dell'ingresso principale). "}
{"id": "6332414", "revid": "1005847", "url": "https://it.wikipedia.org/wiki?curid=6332414", "title": "Elezioni parlamentari in Algeria del 1987", "text": "Le elezioni parlamentari in Algeria del 1987 si sono tenute il 26 febbraio. Chadli Bendjedid, leader del Fronte di Liberazione Nazionale (unico partito politico legale del paese), \u00e8 stato eletto all'unanimit\u00e0. L'affluenza alle urne \u00e8 stata dell'oltre l'87%."}
{"id": "6332417", "revid": "1305772", "url": "https://it.wikipedia.org/wiki?curid=6332417", "title": "Legionnaire (videogioco 1992)", "text": " \u00e8 un videogioco arcade del 1992 sviluppato e pubblicato da TAD Corporation.\nModalit\u00e0 di gioco.\nPicchiaduro a scorrimento simile a \"Final Fight\", in \"Legionnaire\" \u00e8 possibile controllare tre personaggi: Alfred, Chris e Frank."}
{"id": "6332419", "revid": "367445", "url": "https://it.wikipedia.org/wiki?curid=6332419", "title": "Villa Fornasari", "text": "Villa Fornasari, anche conosciuta come \"La Baita\" \u00e8 una villa situata a Brunate. Fu progettata dall'architetto Federico Frigerio per volere dell'imprenditore comasco Arturo Stucchi tra il 1919 e il 1920.\nStoria.\nIn luogo di un'antica baita rasa al suolo, il cavalier Arturo Stucchi, proprietario della ditta di seta \"Edoardo Stucchi\", commission\u00f2 la costruzione della villa al famoso architetto Federico Frigerio che complet\u00f2 i lavori tra il 1919 e il 1920. La data di inizio dei lavori \u00e8 annotata sopra il grande camino interno mentre la data di fine \u00e8 segnata a fianco delle due meridiane dipinte sui muri esterni. \nSempre sul muro esterno, ancora oggi, \u00e8 possibile vedere la scritta \"La Baita\", nome assegnato alla casa dal Cavalier Stucchi in omaggio alla moglie, Baita Maria.\nBen presto, la villa pass\u00f2 di propriet\u00e0 al Conte Fornasari mentre oggi appartiene a una societ\u00e0.\nStile.\nLa villa Fornasari presenta uno stile eclettico con componenti liberty e neo-medioevali. La scelta di riprendere, all'altezza del 1919 quanto oramai il liberty conosceva il periodo del suo decadimento, caratteri dell'Art Nouveau intrecciati a un impianto neo-medievale dimostra la genialit\u00e0 e il brio del suo architetto. \nOgni lato dei muri eterni presenta una prospettiva differente.\nLa fronte verso sud \u00e8 divisa in tre parti: quella centrale in muratura, quella a sinistra con una veranda in legno e vetro mentre quella a destra presenta uno spazio aperto coperto da una crociera. \nIl lato ovest \u00e8 invece dominato dall'ingresso principale protetto da un arco a sua volta sovrastato da uno sporto in mattoni rossi e legno.\nNel lato est, le mura esterne leggermente sfasate sono decorate da due differenti motivi decorativi: l'uno a quadretti rossi e bianchi e l'altro a semi losanghe blu e rosse. In questo lato sono presenti anche due piccole entrate secondarie.\nIl lato nord presenta infine, un altro sporto di foggia medievale. \nL'insieme di caratteri medievali, citazioni e motti nascosti nelle decorazioni, cos\u00ec come il recupero di strutture canoniche quali crociere a volta e sporti in mattoni combinati con elementi originari e innovativi, rendono Villa Fornasari un modello esemplare della creativa e dell'estro creativo dell'architetto.\nStruttura.\nLa villa \u00e8 a base quadrata e si dispone su due piani, l'uno per il soggiorno, la sala da pranzo e lo studio e l'altro con le camere da letto. "}
{"id": "6332422", "revid": "2020222", "url": "https://it.wikipedia.org/wiki?curid=6332422", "title": "Nicola Salzillo", "text": "Fu il padre dello scultore spagnolo Francisco Salzillo.\nBiografia.\nNato a Santa Maria Maggiore all'epoca in Terra di Lavoro, era figlio di Francesco Antonio e di Maria Gallina.\nA diciassette anni entr\u00f2 come apprendista nella bottega di Aniello Perrone, allora noto scultore napoletano. \nNel 1699 si trasfer\u00ec in Spagna, a Murcia, ove lavorava un solo, rinomato, scultore, Nicol\u00e1s de Bussy. Nello stesso anno spos\u00f2 Isabel Alcar\u00e1z ed avvi\u00f2 nel centro della citt\u00e0 una fiorente bottega nella quale si form\u00f2 poi il figlio Francesco.\nLa sua prima opera spagnola fu \"El paso de la Cena\" per la Confraternita di Nostro Signore Ges\u00f9 Nazareno di Murcia (1700), acquistata successivamente da una confraternita di Lorca, \"Paso Morado\".\nLe sue sculture furono inizialmente di media qualit\u00e0, per\u00f2 successivamente, sotto l'influenza di Nicol\u00e1s de Bussy e Antonio Dupar, andr\u00e0 perfezionandosi, aggiungendo questa esperienza al bagaglio artistico portato da Napoli. Ebbe tre apprendisti noti e fu fedele della parrocchia di Santa Caterina di Murcia. \nDocumento fondamentale per lo studio della sua biografia fu il testamento che redasse, gravemente ammalato, nel 1708 e l'inventario dei suoi beni redatto dopo la sua morte avvenuta l'8 aprile del 1727, all'et\u00e0 di 55 anni.\nGran parte tuttavia delle sue opere sono di semplice attribuzione."}
{"id": "6332423", "revid": "599013", "url": "https://it.wikipedia.org/wiki?curid=6332423", "title": "Kendall Fuller", "text": "Biografia.\nWashington Redskins.\nAl college, Fuller gioc\u00f2 a football alla Virginia Tech University dal 2013 al 2015. Fu scelto nel corso del secondo giro (84\u00ba assoluto) nel Draft NFL 2016 dai Washington Redskins. Debutt\u00f2 come professionista partendo come titolare nella gara del quarto turno contro i Cleveland Browns in cui mise a segno 8 tackle. La sua stagione da rookie si concluse con 42 tackle e 2 passaggi deviati in 13 presenze, 6 delle quali come titolare.\nKansas City Chiefs.\nIl 30 gennaio 2018, i Redskins scambiarono Fuller con i Kansas City Chiefs per una scelta del terzo giro del Draft NFL 2018 e il quarterback Alex Smith. Il 2 febbraio 2020 scese in campo nel Super Bowl LIV contro i San Francisco 49ers che i Chiefs vinsero per 31-20, riconquistando il titolo dopo cinquant'anni. Nella finalissima mise a segno 4 tackle e l'intercetto nel finale di gara su Jimmy Garoppolo che sigill\u00f2 la vittoria per la sua squadra.\nWashington Redskins.\nIl 16 marzo 2020, Fuller firm\u00f2 un contratto quadriennale del valore di 40 milioni di dollari per fare ritorno ai Redskins."}
{"id": "6332425", "revid": "1127779", "url": "https://it.wikipedia.org/wiki?curid=6332425", "title": "Rimi Beqiri", "text": "Biografia.\nNato nel 1982 a Tirana, capitale dell'Albania, Beqiri si trasfer\u00ec a 16 anni in Italia presso un suo zio residente a Firenze citt\u00e0 dove complet\u00f2 gli studi, conseguendo il diploma di perito elettrico/elettronico-radio tv.\nNel 2004 frequent\u00f2 la Scuola Nazionale di Cinema Indipendente di Firenze diretta dal direttore artistico Salvatore Vitiello, autore di diversi cui lungo-e cortometraggi cui Beqiri in seguito prese parte. Nel 2005, sempre a Firenze, frequent\u00f2 anche un laboratorio teatrale presso \u201cTedavi '98\u201d, interpretando spettacoli itineranti in giro per la Toscana. \nNel 2008 fu ammesso all'Accademia internazionale di teatro di Roma dalla quale si diplom\u00f2, nel 2011, attore e aiuto regista. A Roma conobbe anche le prime esperienze professionali, comparendo nell'episodio \"Padre padrone\" della terza stagione dei \"Cesaroni\" (2009). Sempre per la televisione fecero seguito apparizioni in serie note come \"Rex\" (settima stagione, 2014), o \"Un passo dal cielo\" (terza stagione, 2015). \nNel cinema entr\u00f2 in produzioni indipendenti dirette dal citato Vitiello, in \"Dov\u2019\u00e8 Sisifo?!\" (2005), \"The Darkest Night\" (2008) e \"Reality News\" (2011), per poi acquisire ruoli via via pi\u00f9 importanti come protagonista dell'episodio \"Hobo\" del film \"Connections\" di Daniele Misischia (2013) e con l'esordiente al lungometraggio Lucilla Colonna in \"Festina lente\" (2016) a seguire \"\" di Domiziano Cristopharo (2016), altri ruoli di rilievo ancora con Vitiello, come co-protagonista di \"Insidiae nemoris\" (2017), pi\u00f9 recentemente con Fabio del Greco, come protagonista in \"Altin in citt\u00e0\" (2017) e co-protagonista in \"Slow Life\" (2021). Ad essi hanno fatto seguito ulteriori cortometraggi e webserie. "}
{"id": "6332426", "revid": "729019", "url": "https://it.wikipedia.org/wiki?curid=6332426", "title": "Otford", "text": "Otford \u00e8 un villaggio di abitanti nel distretto di Sevenoaks, nella contea di Kent, in Inghilterra. Si trova sul fiume Darent a circa 4 km a nord di Sevenoaks. Nel centro cittadino \u00e8 presente una chiesa, uno stagno che funge da rotatoria, alcuni pub e negozi."}
{"id": "6332430", "revid": "686936", "url": "https://it.wikipedia.org/wiki?curid=6332430", "title": "Matt Ioannidis", "text": "Biografia.\nWashington Redskins.\nAl college, Ioannidis gioc\u00f2 a football alla Temple University. Fu scelto nel corso del quinto giro (152\u00ba assoluto) nel Draft NFL 2016 dai Washington Redskins. Debutt\u00f2 come professionista subentrando nella gara del primo turno contro i New York Giants in cui mise a segno 8 tackle. La sua stagione da rookie si concluse con 10 tackle 8 presenze, nessuna delle quali come titolare."}
{"id": "6332432", "revid": "465169", "url": "https://it.wikipedia.org/wiki?curid=6332432", "title": "More Life", "text": "More Life (sottotitolato \"A Playlist by October Firm\") \u00e8 un mixtape del rapper canadese Drake, pubblicato il 18 marzo 2017 da Republic Records e distribuito da Cash Money Records e Young Money Entertainment. Si tratta di un progetto musicale definito dall'artista come playlist, anche se spesso si \u00e8 riferito ad esso parlando di mixtape. La produzione di \"More Life\" \u00e8 stata affidata a una grande variet\u00e0 di produttori, tra i quali spiccano 40, Frank Dukes, Boi-1da, Murda Beatz e Kanye West. Sono presenti anche degli ospiti nelle tracce, come Young Thug, Skepta, Quavo, Travis Scott, 2 Chainz, Kanye West, Jorja Smith, Sampha e PartyNextDoor.\nLe tracce del mixtape presentano un'ampia gamma di generi, includendo R&amp;B, dancehall, grime e trap. Supportato dai singoli \"Fake Love\", \"Passionfruit\", \"Free Smoke\", \"Portland\" e \"Glow\", il disco ha ricevuto recensioni positive da parte della critica specializzata, debuttando in vetta alla classifica statunitense Billboard 200 e totalizzando unit\u00e0 equivalenti ad album nella prima settimana di pubblicazione. \"More Life\" \u00e8 il settimo progetto consecutivo di Drake a raggiungere tale posizione, e ha stabilito diversi record di streaming. Classificato da diverse pubblicazioni del settore come miglior album del 2017, a fine anno ha superato le unit\u00e0 equivalenti ad album negli Stati Uniti d'America.\nFormazione.\nCrediti adattati dalle informazioni presenti nell'edizione fisica del mixtape."}
{"id": "6332434", "revid": "110157", "url": "https://it.wikipedia.org/wiki?curid=6332434", "title": "Santuario di San Vincenzo", "text": "Il santuario di San Vincenzo \u00e8 uno dei principali luoghi di culto della citt\u00e0 di Cernobbio.\n\u00c8 dedicato al patrono della citt\u00e0, san Vincenzo Martire e Diacono di Saragoza, festeggiato il 22 gennaio.\nEra l'antica chiesa parrocchiale e prepositurale ed ha ceduto il titolo nel 1935 in favore della nuova chiesa del Santissimo Redentore.\nStoria.\nIn seguito alla chiusura del concilio tridentino papa Pio IV esort\u00f2 gli ordinari locali a verificare il grado di spiritualit\u00e0 ed integrit\u00e0 degli ecclesiastici a servizio di Santa Madre Chiesa, seguendo l'esempio dell'arcivescovo di Milano, Carlo Borromeo, il vescovo di Como, Gianantonio Volpi nel maggio 1578 visita il monastero delle monache benedettine di Cernobbio e ne impone la ristrutturazione fisica e morale andando a modificare le abitudini dei cernobbiesi fino ad allora abituati a frequentare la chiesa del convento.\nLa piccola chiesa del borgo, la cui origine sembrerebbe risalire al XII secolo, all'epoca del vescovo di Como Volpi doveva essere poco pi\u00f9 di una cappella. Troviamo sue tracce nel 1621 quando nei suoi pressi di verific\u00f2 un episodio delittuoso, avvenuto a seguito di un litigio tra due soldati napoletani di stanza a Como. Per evitare l'arresto, l'omicida si rifugi\u00f2 all'interno della chiesa, ma i soldati incaricati di stanarlo, incuranti della profanazione che andavano compiendo, entrarono armati nel luogo sacro uccidendolo. La chiesa fu interdetta al culto per alcuni mesi e la popolazione domand\u00f2 al parroco di risanarla e contemporaneamente si fece strada la volont\u00e0 di ingrandirla. Solo nel 1760 con l'allora parroco Giovanni Battista Caminada si pot\u00e9 dare inizio ai lavori grazie a munifiche donazioni, e al concorso dei cernobbiesi, ma per conseguenza delle misere condizioni in cui versava la popolazione, l'opera intrapresa cagion\u00f2 tali e tanti fastidi al curato da spingerlo a ritornarsene a Brienno, suo paese natale. Il suo successore, don Giuseppe Riva, da Rovenna (attuale frazione di Cernobbio), sovrintese ai lavori di rifacimento giungendo fino alla consacrazione del nuovo tempio avvenuta per mano del vescovo di Como Giovan Battista Mugiasca il 25 luglio 1775. Rispetto al precedente, il nuovo edificio guadagna lunghezza e larghezza mantenendo tuttavia la struttura originaria ad una sola navata con il portone principale in fronte all'altare maggiore, l'ingresso laterale a sinistra e la canonica addossata al lato destro prospiciente al lago. \u00c8 stato invece rimosso il \"loggiato delle confraternite\" per far spazio agli altari laterali, la volta \u00e8 stata alzata ed un nuovo campanile \u00e8 stato eretto. Gli arredi sono tuttora pi\u00f9 o meno coevi alla ricostruzione dell'edificio: il coro ligneo, il confessionale ed i simulacri di santa Marta e della Madonna del Rosario; si conserva ancora qualche pezzo cinquecentesco, dalle pile per l'acqua santa, al battistero databile secondo le iscrizioni nel 1570 grazie alle \"devote offerte dei cernobbiesi\", una preziosa croce processionale in argento ed oro uscita dall'officina del cesellatore Francesco Gregorio di Gravedona ed un calice in oro a base esagonale.\nNel 1978 un incendio distrusse l'altare maggiore, pregevole opera in legno portante quattro pannelli dipinti attribuiti alla scuola del Tiepolo; rimasero integri i due angeli, un candelabro (che furono successivamente trafugati) ed il paliotto in scagliola con al centro Santo Vincenzo realizzato dai maestri intelvesi; il rifacimento dell'intero altare fu possibile grazie a una riproduzione fotografica, dalla quale la Galleria d'Arte Agrati di Monza ne ricav\u00f2 una copia fedele.\nNel 2005 sono stati svolti lavori di consolidamento della volta interna, di restauro degli affreschi, della facciata e del campanile per volont\u00e0 dell'allora prevosto monsignor Ambrogio Gino Discacciati.\nLa facciata.\nLa facciata fu realizzata nel 1861 su disegno dell'architetto milanese Giacomo Bussi, grazie alla generosit\u00e0 del sacerdote ticinese Costantino Gianorini, canonico della basilica di Sant'Ambrogio di Milano che amava soggiornare a Cernobbio. Nelle nicchie laterali al portale, sormontato da figure di angeli a lato della Croce, sono rappresentati san Costantino (a memoria del benefattore) e sant'Ippolito (patrono del paese di origine del benefattore). Le altre statue rappresentano le raffigurazioni simboliche delle Virt\u00f9, con i loro attributi iconografici.\nLa questione della facciata.\nIl disegno, ideato dall'architetto Giacomo Bussi, era pronto alla fine del 1853, ma le condizioni di particolare disagio socio-economico di quegli anni fecero slittare il progetto. Nelle cronache del 1855 l'annata \u00e8 ricordata tra le pi\u00f9 infauste: \"\"Le stagioni corsero perverse, fu lungo e freddo l'inverno, breve ed acquosa la primavera, la state brevissima ed asciutta e l'autunno piovosissimo\".\" Nel giugno, per la terza volta dall'inizio del secolo, il Lario esond\u00f2 superando la soglia del duomo di Como e depositando sulle rive il solito \"Sedimento di materie che si putrefanno\". In comune si rincominci\u00f2 a parlare della facciata della chiesta nell'autunno 1857 e fra novembre e dicembre erano attesi in provincia l'imperatore Francesco Giuseppe e la giovane consorte Elisabetta; per l'occasione, gli amministratori di tutti i centri, piccoli o grandi che fossero, si mobilitarono per dare risonanza all'avvenimento: Cernobbio, oltre alla risoluzione di \"\"Festeggiare tale fausta venuta con illuminazioni, fal\u00f2, e banda musicale, e di fare allestire a festa una barca nel modo che verr\u00e0 eseguito dagli altri comuni lacuali vicino a Como\", \"onde poi et eternare la memoria e rendere perenne l'epoca di s\u00ec felice venuta\"\" decise \"essendo decoroso ed utile di eseguire la facciata della chiesa parrocchiale\". Avrebbe dovuto comparirvi anche una lapide \"\"con iscrizione che ricordi la fausta venuta delle LL. MM. gli Augustissimi nostri Imperatori e Imperatrice\".\" Ma la visita non ebbe luogo; le ristrettezze finanziarie del comune, unite agli sviluppi politici di quell'ultimo biennio di dominazione austriaca, vanificarono il proposito. I Convocati comunali andarono in gran parte deserti e la Deputazione si occup\u00f2 di questioni di normale \"routine\" amministrativa, misurandosi con le reiterate richieste di sussidio degli \"Infermi miserabili\".\nIl canonico Gianorini non si dette per vinto, e quattro anni dopo, alla nuova delegazione dello Stato italiano offr\u00ec di coprire la maggior parte della spesa, preventivata in circa settemila lire. L'opera entr\u00f2 cos\u00ec nella fase esecutiva; alla decorazione in pietra di Vigg\u00f9, pi\u00f9 economica di poco, venne preferita quella in cotto, giudicata pi\u00f9 ricca e indicata dalla ditta Andrea Boni di Milano che la realizz\u00f2 nell'estate successiva. Per ironia della sorte, la facciata veniva in tal modo a collegarsi con il compimento con l'unit\u00e0 d'Italia. Come Cavour, qualche anno dopo, Gianorini spirava e una lapide marmorea posta all'interno della chiesa recita:\nL'interno.\nL'interno \u00e8 a un'unica navata, con due altari laterali in marmi policromi, leggermente arretrati e delimitati da balaustre. Nella nicchia alla sinistra dell'ingresso \u00e8 ospitata una statua recente del Sacro Cuore di Ges\u00f9 e l'antico battistero datato 1570 e realizzata grazie alle \"devote offerte dei Cernobbiesi\", come attesta l'iscrizione lungo il bordo. L'altare laterale destro accoglie una statua della compatrona, festeggiata tutt'oggi con vivo fervore la terza domenica di settembre, in gesso dei primi del XX secolo della Madonna Addolorata, proveniente dalla nuova chiesa del Santissimo Redentore, in sostituzione di una pi\u00f9 antica di cera e vestita; l'intradosso dell'arco \u00e8 ornato con affreschi sui sette dolori di Maria. L'altare di sinistra, sempre settecentesco, \u00e8 invece dominato da un bel simulacro ligneo della prima met\u00e0 del XVIII secolo raffigurante Santa Marta, il cui culto era localmente molto diffuso perch\u00e9 legato all'attivit\u00e0 dell'importante omonima confraternita oggi soppressa. La volta della chiesa \u00e8 affrescata con una Gloria di angeli mentre i pennacchi con i Quattro Evangelisti. La volta del presbiterio \u00e8 invece decorata con la Santissima Trinit\u00e0 adorata da San Vincenzo e le pareti del presbiterio con Episodi della vita di San Vincenzo (a sinistra) e San Lorenzo (a destra).\nL'altare maggiore in legno dorato e dipinto, \u00e8 una copia fedele dell'originale andato distrutto in un incendio (1978). Nella nicchia centrale della parete absidale spicca una bella statua lignea secentesca della Madonna del Rosario, opera del comasco Giovanni Gaffuri (1676) e acquistata a spese dei \"molinari\"; ai lati le statue novecentesche di San Vincenzo (a sinistra) e di San Lorenzo (a destra). La controfacciata ospita l'organo; sul fondo della navata sono collocate le statue a sinistra di Sant'Abbondio (patrono di Como) e a destra di Sant'Ambrogio (patrono di Milano), entrambe risalenti al 1863, mentre ai lati del presbiterio i simulacri pi\u00f9 antichi di Sant'Antonio abate a sinistra e San Cristoforo con il Bambino a destra, protettore dei pellegrini, la cui festa era anticamente celebrata con grande solennit\u00e0. In sagrestia \u00e8 conservato un mobile di noce probabilmente risalente al primo quarto del Settecento; secondo la tradizione \u00e8 stato donato dai pescatori, come suggeriscono le iniziali H.O.P riprodotte (\"Hoc Opus Piscatorum\")."}
{"id": "6332436", "revid": "1924342", "url": "https://it.wikipedia.org/wiki?curid=6332436", "title": "Passionfruit", "text": "Passionfruit \u00e8 un singolo del rapper canadese Drake, pubblicato nel 2017 ed estratto dal mixtape \"More Life\". Il singolo ha raggiunto la posizione 19 della classifica italiana ed \u00e8 rimasto presente in classifica per svariate settimane, tanto da raggiungere il disco di platino.\nIl brano ha ricevuto un'egregia ricezione critica, venendo considerato come il miglior brano di \"More Life\", ed essendo stato anche definito da \"Billboard\" come il miglior brano pop di Drake."}
{"id": "6332437", "revid": "648716", "url": "https://it.wikipedia.org/wiki?curid=6332437", "title": "Abra (fiume)", "text": "L'Abra \u00e8 un fiume delle Filippine, il sesto per grandezza del bacino idrografico, che ha un'estensione di . La sua lunghezza \u00e8 di 178 chilometri dalla sua sorgente, situata nei pressi del Monte Data, nella provincia di Benguet.\nDal Data l'Abra scende verso ovest Cervantes, nella parte meridionale della regione dell'Ilocos, proseguendo poi nella provincia di Abra. Nei pressi della cittadina di Dolores riceve le acque del fiume Tineg, che nasce negli altopiani della provincia di Abra."}
{"id": "6332439", "revid": "287204", "url": "https://it.wikipedia.org/wiki?curid=6332439", "title": "Turpino Zaccagna", "text": "Biografia.\nNacque a Firenze o a Cortona.\nAssieme a Tommaso Bernabei detto il Papacello e Francesco Signorelli fu uno dei principali allievi di Luca Signorelli e fu attivo a Cortona. Secondo Giorgio Vasari dipinse la \"Sepoltura e Ascensione della Vergine\" nel coro della cattedrale di Cortona e la pala con la \"Vergine con Sant'Agata e l'Arcangelo Michele\" per la chiesa di Santa Agata in Cantalena a Cortona."}
{"id": "6332467", "revid": "73843", "url": "https://it.wikipedia.org/wiki?curid=6332467", "title": "The Night Siren", "text": "The Night Siren \u00e8 il venticinquesimo album in studio del musicista inglese Steve Hackett, pubblicato nel 2017."}
{"id": "6332477", "revid": "100551190", "url": "https://it.wikipedia.org/wiki?curid=6332477", "title": "Score (2Cellos)", "text": "Score \u00e8 un album in studio del duo di musicisti croati 2Cellos, pubblicato nel 2017. Il disco contiene musiche tratte da colonne sonore cinematografiche e televisive."}
{"id": "6332481", "revid": "767487", "url": "https://it.wikipedia.org/wiki?curid=6332481", "title": "Federico Martorell", "text": " "}
{"id": "6332482", "revid": "287204", "url": "https://it.wikipedia.org/wiki?curid=6332482", "title": "Trattamento del silenzio", "text": "Con trattamento del silenzio ci si riferisce al rifiuto da parte di una persona di comunicare verbalmente o con altri mezzi, come chiamate e messaggi, con un'altra persona che lo desidera. A seconda dei casi, pu\u00f2 trattarsi semplicemente di qualcuno che tiene il broncio, oppure pu\u00f2 sfociare in comportamenti abusivi, nei quali si configura come una forma passivo-aggressiva di abuso emotivo in cui il malcontento, la disapprovazione e il disprezzo vengono esibiti tramite gesti non verbali e mantenendo il silenzio verbale. La psicologa clinica Harriet Braiker lo caratterizza come una forma di punizione manipolativa. Pu\u00f2 anche essere utilizzato come una forma di ostracismo, di cui ne \u00e8 la forma pi\u00f9 diffusa secondo lo psicologo Kipling Williams.\nOrigine del termine.\nIl termine \u00e8 originato da \"trattamento\" inteso come terapia, in voga nelle prigioni del XIX\u00b0 secolo. In uso fin dalle riforme della prigione del 1835, il trattamento del silenzio veniva usato nelle prigioni come alternativa alle punizioni fisiche, dato che si credeva che impedire ai prigionieri di comunicare, chiamandoli con un numero invece che col loro nome, e facendogli coprire il viso in modo da non vedersi a vicenda, potesse incoraggiarli a riflettere sui loro crimini.\nNelle relazioni personali.\nIl trattamento del silenzio pu\u00f2 venire usato come meccanismo di controllo, ed \u00e8, in questo caso, spesso associato alla presenza di problemi o disturbi della personalit\u00e0 e di relazioni disfunzionali. In quest'ultime, infatti, quest'atteggiamento pu\u00f2 rappresentare uno schema difficile da rompere e, quando \u00e8 radicato, pu\u00f2 portarle al fallimento.\nIl trattamento del silenzio \u00e8 un atto passivo-aggressivo che porta una persona a sentirsi in colpa senza essere in grado di esprimersi. Infatti, fermo restando che si tratta di una forma non salutare di comunicazione, il silenzio di chi attua questo trattamento pu\u00f2 comunque venire interpretato come contenente uno o pi\u00f9 messaggi. Poich\u00e9, per\u00f2, questi non sono appunto espressi, l'onere dell'interpretazione e dell'eventuale azione correttiva seguente cade interamente su chi \u00e8 oggetto del trattamento, ed ogni fallimento comunicativo viene a questi imputato. Ci\u00f2 manifesta la finalit\u00e0 effettiva del comportamento, specie se si presenta in modo ricorrente: mettere in atto una dinamica punitiva nei confronti della vittima e generare, per l'attuatore/trice, una crescita di attenzioni oltre che una sensazione di potere derivata, fra le altre cose, dal diretto controllo sulla durata del \u2018silenzio\u2019.\nChi usa il trattamento del silenzio punisce le vittime rifiutando di parlare con loro o anche solo di notare la loro presenza. Col silenzio, vengono comunicati il loro malcontento, la loro rabbia e frustrazione. Le conseguenze di questo comportamento sulla persona isolata sono sensazioni di incompetenza e di inutilit\u00e0.\nNel luogo di lavoro.\nRicercatori del Workplace Bullying Institute sostengono che \"usare il trattamento del silenzio per isolarsi dagli altri\" \u00e8 la quarta tattica pi\u00f9 comune di bullismo sul posto di lavoro, e viene riscontrata nel 64% dei casi per questa forma di bullismo. Il trattamento del silenzio \u00e8 una forma riconosciuta di supervisione abusiva. Altre forme includono: rinfacciare fallimenti passati, evitare di dare merito ove dovuto, dare la colpa ingiustamente o abbandonarsi a scatti d'ira."}
{"id": "6332483", "revid": "1005847", "url": "https://it.wikipedia.org/wiki?curid=6332483", "title": "Elezioni parlamentari in Algeria del 1982", "text": "Le elezioni parlamentari in Algeria del 1982 si sono tenute il 5 marzo. All'epoca il paese possedeva un sistema politico monopartitico, con il Fronte di Liberazione Nazionale come unico partito legale. Quest'ultimo nomin\u00f2 846 candidati per 282 seggi, con gli elettori chiamati ad esprimere la loro preferenza cancellando i nomi sulla scheda elettorale. L'affluenza alle urne \u00e8 stata del 67.34%."}
{"id": "6332485", "revid": "287204", "url": "https://it.wikipedia.org/wiki?curid=6332485", "title": "Australia ai XXIII Giochi olimpici invernali", "text": "L'Australia ha partecipato ai XXIII Giochi olimpici invernali, che si sono svolti dal 9 al 28 febbraio 2018 a Pyeongchang in Corea del Sud, con una delegazione composta da 51 atleti, di cui 23 donne e 28 uomini.\nBob.\nL'Australia ha qualificato nel bob due equipaggi, uno nel bob a due maschile e uno nel bob a quattro maschile, per un totale di quattro atleti.\nPattinaggio di figura.\nL'Australia ha qualificato nel pattinaggio di figura un atleta in seguito ai Campionati mondiali di pattinaggio di figura 2017.\nIn seguito al 2017 CS Nebelhorn Trophy l'Australia ha qualificato altri tre atleti, portando la delegazione del pattinaggio di figura ad un numero complessivo di quattro atleti, due uomini e due donne.\nSci di fondo.\nL'Australia ha qualificato nello sci di fondo un totale di sei atleti, due uomini e quattro donne.\nSkeleton.\nL'Australia ha qualificato nello skeleton due atleti, un uomo e una donna.\nSlittino.\nL'Australia ha qualificato nello slittino un solo atleta, un uomo."}
{"id": "6332486", "revid": "1005847", "url": "https://it.wikipedia.org/wiki?curid=6332486", "title": "Elezioni parlamentari in Algeria del 1964", "text": "Le elezioni parlamentari in Algeria del 1964 si sono tenute il 20 settembre. All'epoca il paese possedeva un sistema politico monopartitico, con il Fronte di Liberazione Nazionale come unico partito legale."}
{"id": "6332489", "revid": "1543377", "url": "https://it.wikipedia.org/wiki?curid=6332489", "title": "Georgia ai XXIII Giochi olimpici invernali", "text": "La Georgia ha partecipato ai XXIII Giochi olimpici invernali, che si sono svolti dal 9 al 28 febbraio 2018 a Pyeongchang in Corea del Sud, con una delegazione composta da 4 atleti.\nPattinaggio di figura.\nLa Georgia ha qualificato nel pattinaggio di figura un atleta in seguito ai Campionati mondiali di pattinaggio di figura 2017.\nSlittino.\nLa Georgia non aveva qualificato atleti nello slittino. Successivamente la Federazione Internazionale Slittino ha destinato un ulteriore posto nel singolo maschile, tra gli otto previsti in totale tra tutte le discipline, per raggiungere il numero massimo di atleti in gara per specialit\u00e0 (40 nell'individuale maschile)."}
{"id": "6332490", "revid": "124123", "url": "https://it.wikipedia.org/wiki?curid=6332490", "title": "Claudia Pulcra (pronipote di Augusto)", "text": "Origini familiari.\nClaudia Pulcra era figlia di Marco Valerio Messalla Appiano, console nel 12 a.C., e Claudia Marcella minore, a sua volta figlia di Gaio Claudio Marcello, console nel 50 a.C. e Ottavia minore, la sorella di Augusto.\nBiografia.\nClaudia Pulcra spos\u00f2 Publio Quintilio Varo, dal quale ebbe un figlio, Publio Quintilio Varo il Giovane. Claudia Pulcra rest\u00f2 una donna agiata e fu molto amica della cugina Agrippina maggiore; proprio a causa di questa amicizia, nel 26, Claudia venne accusata di dissolutezze e congiura contro l'imperatore da Gneo Domizio Afro e Tiberio la fece esiliare allo stesso modo di altri intimi di Agrippina, con la quale era in aperto contrasto."}
{"id": "6332492", "revid": "588403", "url": "https://it.wikipedia.org/wiki?curid=6332492", "title": "Coface Arena", "text": ""}
{"id": "6332496", "revid": "1431409", "url": "https://it.wikipedia.org/wiki?curid=6332496", "title": "Wai Ching Ho", "text": "Biografia.\n\u00c8 nota per aver interpretato Madame Gao nelle serie TV Marvel e Netflix \"Daredevil\", \"Iron Fist\" e \"The Defenders\"."}
{"id": "6332497", "revid": "2150982", "url": "https://it.wikipedia.org/wiki?curid=6332497", "title": "Pietro Leone (preside)", "text": "Biografia.\nNacque in una famiglia, sia paterna che materna, di antiche tradizioni giuridiche. La madre, Sisina Giardina, proveniva da una nobile famiglia di Palermo.\nFrequent\u00f2 il Liceo-Ginnasio \"Ruggero Settimo\" di Caltanissetta e si laure\u00f2 in lettere all'Universit\u00e0 di Palermo, avendo come docenti Natalino Sapegno e Carlo Garufi. Gi\u00e0 prima di laurearsi, grazie ai suoi articoli, ottenne l'iscrizione all'albo dei giornalisti.\nNel 1938 super\u00f2 il concorso a cattedra per il liceo, diventando il pi\u00f9 giovane vincitore di cattedra d'Italia; egli inizi\u00f2 la sua attivit\u00e0 d'insegnamento nel \"suo\" liceo.\nNel 1954 divent\u00f2 preside della scuola media nissena \"Giovanni Verga\", quindi provveditore agli studi di Benevento dal 1963 al 1967 e poi di Verona, dove mori a soli 53 anni. Come preside, nel 1963, fu il pi\u00f9 giovane preside vincitore di concorso.\nEgli contribu\u00ec attivamente alla riforma della scuola media del 1962 con ricerche ed approfondimenti di cui si servirono le commissioni parlamentari e ministeriali per la stesura della legge di riforma.\nInsieme al preside Luigi Monaco, cur\u00f2 la pubblicazione di un'antologia italiana per la scuola media, di grande successo, intitolata \"L'approdo\", edita da Le Monnier nel 1953.\nSpos\u00f2 Maria Ragona da cui ebbe due figli.\nA Caltanissetta gli \u00e8 stata dedicata una scuola media e una via."}
{"id": "6332498", "revid": "278406", "url": "https://it.wikipedia.org/wiki?curid=6332498", "title": "Israele ai XXIII Giochi olimpici invernali", "text": "Israele h partecipato ai XXIII Giochi olimpici invernali, che si sono svolti dal 9 al 28 febbraio 2018 a PyeongChang in Corea del Sud, con una delegazione composta da 10 atleti.\nPattinaggio di figura.\nLo Stato di Israele ha qualificato nel pattinaggio di figura quattro atleti, tre uomini e una donna, in seguito ai Campionati mondiali di pattinaggio di figura 2017.\nIn seguito al 2017 CS Nebelhorn Trophy Israele ha qualificato altri due atleti, portando la delegazione del pattinaggio di figura ad un numero complessivo di sei atleti, quattro uomini e due donne.\nShort track.\nIsraele ha qualificato nello short track un atleta.\nSkeleton.\nIsraele non aveva qualificato atleti nello skeleton. Tuttavia prender\u00e0 parte alla gara maschile a causa della rinuncia all'evento da parte della Svizzera."}
{"id": "6332500", "revid": "1870933", "url": "https://it.wikipedia.org/wiki?curid=6332500", "title": "Jason Pusey", "text": "Carriera.\nClub.\nHa giocato nella massima serie di Gibilterra con le maglie di Glacis United, Manchester 62, Gibraltar United e Lions Gibraltar.\nNazionale.\nDopo quattro partite non ufficiali giocate con la nazionale gibilterriana, ha debuttato in incontri FIFA il 25 marzo 2017 nella partita persa per 5-0 contro la e valevole per le qualificazione al ."}
{"id": "6332501", "revid": "2110845", "url": "https://it.wikipedia.org/wiki?curid=6332501", "title": "Romano Forleo", "text": "Biografia.\nFamiglia e formazione.\nRomano Cataldo Forleo nasce a Bologna il 12 novembre 1933. Trascorre l'infanzia e l'adolescenza a Pistoia dove si avvicina fin da giovane allo scautismo di cui diventer\u00e0 un esponente di rilievo. Sposato con Giulia Pagliai dal 1959, ha due figli: Patrizia, ginecologa come il padre, e Pier Francesco, dirigente RAI.\n\u00c8 stato Responsabile Nazionale della Editoria Scout dellAssociazione Guide e Scouts Cattolici Italiani (AGESCI) e nel 1974 \u00e8 stato tra i fondatori della rivista per Rover e Scolte Camminiamo Insieme assieme, tra gli altri, a Mino Damato, padre Federico Lombardi, Matilde Bernabei e Giovanni Minoli.\nCarriera medica e scientifica.\nDopo la laurea con lode in Medicina e Chirurgia presso l'Universit\u00e0 degli Studi di Firenze (1958), si specializza prima in Ostetricia e Ginecologia (1962) e poi in Endocrinologia e Malattie metaboliche (1964). Dopo alcuni anni dedicati alla ricerca e all'insegnamento a Firenze e all'estero, nel 1969 si trasferisce a Roma dove, fino al 1972, \u00e8 Aiuto universitario della cattedra di Clinica Ostetrica e Ginecologica dell'Universit\u00e0 La Sapienza presso il Policlinico Umberto I.\nNel 1972 i superiori dell'Ordine ospedaliero di San Giovanni di Dio, conosciuti popolarmente come Fatebenefratelli, gli chiedono di creare e dirigere una nuova Divisione di Ostetricia e Ginecologia presso il loro storico ospedale romano San Giovanni Calibita Fatebenefratelli. Nei venticinque anni della sua direzione (1972-1997), Forleo, oltre a far nascere quasi 75.000 bambini, fa diventare il Fatebeneftaelli un centro di riferimento, tra l'altro, per la patologia ostetrica, per i problemi legati alla menopausa e per la ginecologia dell'adolescenza.\nInteressatosi fin da giovane ai temi della sessuologia, nel 1974 \u00e8 consulente dell'Organizzazione mondiale della sanit\u00e0 riunita a Ginevra per la definizione di salute sessuale. Nel 1978, a Roma, \u00e8 tra i fondatori della \"World Association for Sexology\", in seguito World Association for Sexual Health, che rimane ad oggi la principale associazione scientifica del settore a livello internazionale.\nImpegno politico.\nSostenuto da Mino Martinazzoli che cerca \"un rilancio d'immagine\", nell\u2019ottobre 1992 succede all'ex sindaco di Roma, Pietro Giubilo, come segretario della Democrazia Cristiana romana.\n\u00c8 stato eletto senatore con la Democrazia Cristiana durante l\u2019XI legislatura della Repubblica Italiana tra il 1993 e il 1994 e ha fatto parte dell\u201911\u00aa Commissione permanente del Senato su \u201cLavoro e previdenza sociale\u201d.\nAltri ambiti di attivit\u00e0.\nAttivo anche nei settori della Bioetica e della Storia della medicina, dal 1999 al 2013 ha fatto parte del Comitato nazionale per la bioetica. Dal 2010 al 2016 \u00e8 stato il Delegato nazionale della Societ\u00e0 Italiana di Storia della Medicina presso l'International Society for the History of Medicine.\nAlcune pubblicazioni.\nAutore o coautore di oltre 250 pubblicazioni scientifiche, nel corso degli anni si anche dedicato con successo alla divulgazione (spesso assieme alla moglie Giulia), alla saggistica storico-medica e alla narrativa."}
{"id": "6332504", "revid": "298229", "url": "https://it.wikipedia.org/wiki?curid=6332504", "title": "Kenneth Chipolina", "text": "Carriera.\nClub.\nHa giocato nella massima serie di Gibilterra con le maglie di Gibraltar United e Lincoln, con cui vince il campionato nella stagione 2015-2016.\nNazionale.\nHa debuttato con la nazionale gibilterriana il 25 marzo 2017 nella partita persa per 5-0 contro la Bosnia ed Erzegovina e valevole per le qualificazioni ai mondiali 2018."}
{"id": "6332506", "revid": "767487", "url": "https://it.wikipedia.org/wiki?curid=6332506", "title": "Stephanie Bannon", "text": "Carriera.\nCresciuta calcisticamente nella societ\u00e0 di Sunderland, ne \u00e8 la calciatrice pi\u00f9 rappresentativa; insignita della fascia di capitano a soli 15 anni d'et\u00e0, non ha mai cambiato squadra nonostante i cambi di identit\u00e0 societaria.\nOltre l'attivit\u00e0 come calciatrice svolge anche l'incarico di P.E. Teacher (insegnante di educazione fisica) presso la Unity City Academy di Middlesbrough, nel North Yorkshire. Al termine della stagione 2017 si \u00e8 ritirata dal calcio giocato per dedicarsi completamente al ruolo di insegnante."}
{"id": "6332507", "revid": "1543377", "url": "https://it.wikipedia.org/wiki?curid=6332507", "title": "Spagna ai XXIII Giochi olimpici invernali", "text": "La Spagna ha partecipato ai XXIII Giochi olimpici invernali, che si sono svolti dal 9 al 28 febbraio 2018 a PyeongChang in Corea del Sud, con una delegazione composta da 12 atleti.\nPattinaggio di figura.\nLa Spagna ha qualificato nel pattinaggio di figura quattro atleti, tre uomini e una donna, in seguito ai Campionati mondiali di pattinaggio di figura 2017.\nSkeleton.\nLa Spagna ha qualificato nello skeleton un solo atleta, nel singolo maschile."}
{"id": "6332520", "revid": "767487", "url": "https://it.wikipedia.org/wiki?curid=6332520", "title": "Sebasti\u00e1n Cuerdo", "text": ""}
{"id": "6332533", "revid": "1543377", "url": "https://it.wikipedia.org/wiki?curid=6332533", "title": "Trattato di Vilnius (1561)", "text": "Il trattato di Vilnius (da non confondersi con il primo trattato omonimo) fu siglato il 28 novembre del 1561 a Vilnius, allora capitale del Granducato di Lituania, fra l'Ordine livoniano e la Lituania.\nEsito del trattato fu la sottomissione (\"Pacta subjectonis\") della parte della Livonia non appartenente alla Svezia ed alla Danimarca (ad eccezione della citt\u00e0 di Riga) a Sigismondo II Augusto, re di Polonia e granduca di Lituania. In cambio, il granduca si assunse il compito di proteggere il territorio dalla minaccia russa, nonch\u00e9 a garantire speciali privilegi alla nobilt\u00e0 locale.\nA seguito del trattato venne creato il Ducato di Curlandia e Semigallia, stato vassallo del Granducato di Lituania, e le terre appartenenti all'Ordine vennero definitivamente secolarizzate, passaggio questo che si pu\u00f2 a buon diritto considerare come l'\"atto finale\" della transizione dal Medioevo all'et\u00e0 moderna in Livonia.\nPremesse e contesto storico.\nNel 1513 il gran maestro dell'Ordine livoniano Wolter von Plettenberg aveva rotto l'unione fino ad allora esistente fra l'Ordine e i Cavalieri Teutonici, separando definitivamente i destini dei territori da essi controllati. Mentre infatti la secolarizzazione dell'Ordine teutonico aveva portato alla creazione del Ducato di Prussia, posto sotto tutela del Regno di Polonia gi\u00e0 nel 1525, la Confederazione Livoniana era riuscita a conservare la propria autonomia.\nNonostante ci\u00f2, la Confederazione attravers\u00f2 verso la met\u00e0 del secolo una fase di acuta conflittualit\u00e0 interna, causata dallo scontro fra due distinte fazioni, una favorevole ad un riavvicinamento con la Polonia e la Lituania, l'altra contraria a questo orientamento politico. Dopo il 1556 la fazione \"polacco-lituana\" prese gradualmente il sopravvento, e gi\u00e0 nel 1557 fu siglato il trattato di Pozvol, in virt\u00f9 del quale l'Ordine si garant\u00ec la protezione del granduca Sigismondo II Augusto contro le mire espansionistiche dello Zar Ivan IV di Russia, che saranno la causa della guerra di Livonia nel 1558.\nIl conflitto con la Russia, nel frattempo, stava andando assai male: nello stesso anno 1558 le armate zariste occuparono Dorpat, annettendo il territorio dell'omonimo vescovato. Gotthard Kettler, gran maestro dell'Ordine Livoniano, prese cos\u00ec la decisione di affidare le terre della Confederazione Livoniana alla protezione del re di Polonia Sigismondo II Augusto, siglando il 31 agosto del 1559 il trattato di Vilnius, che garantiva all'Ordine l'appoggio di potente alleato nella guerra contro la Russia. Nonostante il sostegno militare del potente vicino, le armate dell'Ordine subirono una decisiva sconfitta nella battaglia di Ergeme (1560), il che apr\u00ec definitivamente le porte alla Russia per l'invasione e l'occupazione della Livonia.\nLa Confederazione si avviava ormai al tramonto: nel 1560 Johann von M\u00fcnchhausen vendette il vescovato-principato di \u00d6sel-Wiek a Magnus, fratello del re danese Federico II. L'anno successivo fu la parte settentrionale dell'Estonia a sottomettersi alla Svezia. Anche la citt\u00e0 di Riga approfitt\u00f2 della situazione per riaffermare la propria indipendenza e divenne una citt\u00e0 libera dell'Impero. Ci\u00f2 che rimase dell'Ordine Livoniano prese dunque la decisione di secolarizzare i propri domini e di sottomettersi formalmente a Sigismondo II Augusto, in modo da assicurarsene definitivamente la protezione contro la Russia.\nIl trattato.\nSiglando l'accordo, la nobilt\u00e0 livoniana dichiar\u00f2 di accettare la superiorit\u00e0 polacco-lituana (\"Pacta Subiectionis\"); in cambio, il granduca Sigismondo II accett\u00f2 di elargire ai nobili speciali privilegi (\"Privilegium Sigismundi Augusti\"), fra i quali la libert\u00e0 di professare il culto protestante (cos\u00ec come codificato dalla Confessione di Augusta), la concessione dell'Indigenato (ossia dei pieni diritti nobiliari) e la garanzia di rispettare la tradizionale amministrazione e giurisdizione della classe dominante di origine tedesca nelle terre della Livonia.\nSul piano territoriale, venne stabilito che le terre della dissolta Confederazione poste a sud della Daugava, vale a dire le regioni della Curlandia, della Semgallia e della Selonia, venissero fuse in una nuova unit\u00e0 statale. Nacque cos\u00ec il Ducato di Curlandia e Semigallia, di cui Gotthard Kettler fu nominato primo duca. Analogamente a quanto fatto con la Prussia (trattato di Cracovia del 1525), il Ducato venne dichiarato feudo ereditario del Granducato di Lituania, e in seguito della corona polacca.\nLa parte della Confederazione posta a nord della Daugava divenne il Ducato di Livonia (\"Livonia transdunensis\"), posta sotto il controllo diretto di Sigismondo II Augusto, con Kettler nel ruolo di \"amministratore reale\" del Granduca sul territorio. Dal neonato ducato vennero comunque esclusi quei territori che, sebbene una volta appartenenti all'Ordine, si erano ormai svincolati dal suo effettivo controllo: era il caso della citt\u00e0 di Riga, che si era dichiarata citt\u00e0 libera dell'Impero, oltre che della parte settentrionale dell'Estonia, sotto protezione svedese e dell'isola di \u00d6sel, ormai ceduta alla Danimarca.\nConseguenze del trattato.\nL'accordo diede al Ducato di Curlandia e Semigallia un ordinamento politico stabile; esso durer\u00e0 senza sostanziali modifiche fino al 1617, anno nel quale l'approvazione della \"Formula regiminis\" e degli \"Statuta Curlandiae\" garantiranno maggiori poteri alla classe nobiliare, a scapito di quelli del duca. Oltre a ci\u00f2, port\u00f2 all'insediamento della casata dei Kettler sul trono di Curlandia. I discendenti maschi del primo duca Gotthard resteranno alla guida del piccolo stato fino al 1737.\nBen diverso fu il destino dei territori posti a nord della Daugava. Nel 1566 infatti, a seguito dell'Unione di Grodno, il Ducato di Livonia divennero parte integrante del Granducato di Lituania. Dopo essere passata sotto il dominio congiunto polacco-lituano a seguito dell'Unione di Lublino del 1569, la regione sub\u00ec l'occupazione da parte della Russia tra il 1572 e il 1577, e solo dopo la vittoria delle forze polacco-svedesi a Wenden (1578), che pose termine alla guerra di Livonia, Stefano I B\u00e1thory, il successore di Sigismondo II Augusto, riusc\u00ec ad assumerne nuovamente il pieno controllo.\nIl nuovo re di Polonia tuttavia impose sostanziali modifiche all'assetto statutario del Ducato di Livonia. Nel 1582 abol\u00ec il \"Privilegium Sigismundi Augusti\", sostituendolo con le \"Constitutiones Livoniae\", che introdusse gradualmente nella regione la suddivisione in voivodati e rimpiazz\u00f2 il tradizionale predominio dell'etnia di origine tedesca, cui si sostituir\u00e0 quella polacca. Sotto il regno di Stefano I inoltre, il Ducato di Livonia venne investita dalla controriforma cattolica: ai luterani venne proibito di pregare in estone, lettone, lituano e russo, mentre ai documenti cattolici fu permessa la pubblicazione in queste lingue, al tempo le pi\u00f9 diffuse nella regione; oltre a ci\u00f2, numerosi possedimenti furono confiscati ai loro proprietari di fede protestante, e trasferiti dal re alla chiesa cattolica locale.\nQuesti cambiamenti ebbero come conseguenza quella di aumentare il malcontento della nobilt\u00e0 di stirpe tedesca, che inizi\u00f2 a nutrire simpatie sempre pi\u00f9 marcate verso la Svezia. Quando nel 1600 il re Sigismondo III Vasa tent\u00f2 di annettere al Ducato di Livonia i territori dell'Estonia Svedese (protestanti), i nobili locali chiesero protezione a Carlo IX, allora duca di S\u00f6dermanland e futuro re di Svezia. Carlo IX, e pi\u00f9 tardi il suo successore Gustavo Adolfo, stabiliranno definitivamente il dominio svedese sulla Livonia, incoprorata nei domini della monarchia scandinava, nel 1621.\nIl governo svedese abol\u00ec la controriforma, e concesse alla nobilt\u00e0 privilegi che ricalcavano quelli concessi dal \"Privilegium Sigismundi Augusti\" del 1561. Tali concessioni saranno in seguito confermate anche dal trattato di Nystad, che nel 1721 stabilir\u00e0, a seguito della sconfitta svedese nella grande guerra del Nord, il passaggio della vecchia \"Livonia Transdunensis\" (con l'eccezione della Letgallia, che rester\u00e0 sotto controllo polacco-lituano) sotto il dominio dell'Impero russo."}
{"id": "6332534", "revid": "1431409", "url": "https://it.wikipedia.org/wiki?curid=6332534", "title": "Cain Attard", "text": "Carriera.\nClub.\nHa giocato nella massima serie maltese con Piet\u00e0 Hotspurs e Birkirkara.\nNazionale.\nHa esordito in nazionale il 27 maggio 2016 nell'amichevole persa per 6-0 contro la Repubblica Ceca."}
{"id": "6332535", "revid": "1005847", "url": "https://it.wikipedia.org/wiki?curid=6332535", "title": "Elezioni parlamentari in Algeria del 1962", "text": "Le elezioni parlamentari in Algeria del 1962 si sono tenute il 28 settembre per l'elezione dell'Assemblea costituente; si tratta delle prime elezioni dal raggiungimento dell'indipendenza."}
{"id": "6332537", "revid": "278406", "url": "https://it.wikipedia.org/wiki?curid=6332537", "title": "Uzbekistan ai XXIII Giochi olimpici invernali", "text": "L'Uzbekistan ha partecipato ai XXIII Giochi olimpici invernali, che si sono svolti dal 9 al 28 febbraio 2018 a PyeongChang in Corea del Sud, con una delegazione composta da 2 atleti.\nPattinaggio di figura.\nL'Uzbekistan ha qualificato nel pattinaggio di figura un atleta in seguito ai Campionati mondiali di pattinaggio di figura 2017."}
{"id": "6332541", "revid": "1543377", "url": "https://it.wikipedia.org/wiki?curid=6332541", "title": "Mia maest\u00e0", "text": "Mia Maest\u00e0 \u00e8 il quattordicesimo e ultimo album in studio da solista del rapper italiano Bassi Maestro, pubblicato il 31 marzo 2017.\nIl disco annovera la partecipazione, tra gli altri, di artisti quali Fabri Fibra, Vegas Jones, Gemitaiz, Nitro e Cricca Dei Balordi.\nSono inoltre presenti tre \"Bonus Track\" limitate all'acquisto sulla piattaforma iTunes: \"Shhh!\" (2:13)\", Rock On\" (2:24) e una versione di \"Shhh!\" completamente strumentale."}
{"id": "6332546", "revid": "729019", "url": "https://it.wikipedia.org/wiki?curid=6332546", "title": "Stazione di Elini", "text": "La stazione di Elini, gi\u00e0 \"stazione di Elini-Ilbono\", \u00e8 una stazione ferroviaria situata nel comune di Elini e posta lungo la linea Mandas-Arbatax, utilizzata esclusivamente per i servizi turistici del Trenino Verde.\nStoria.\nLa stazione fu costruita a fine Ottocento insieme alla Mandas-Arbatax dalla Societ\u00e0 italiana per le Strade Ferrate Secondarie della Sardegna e fu inaugurata col nome di \"Elini-Ilbono\" il 1\u00ba aprile 1893, data di attivazione del tronco ferroviario Arbatax-Gairo, uno dei primi della linea per Mandas (terminata poi l'anno seguente) a venire aperti al traffico.\nAlla gestione SFSS nel 1921 subentr\u00f2 quella della Ferrovie Complementari della Sardegna, a cui segu\u00ec nel 1989 la Ferrovie della Sardegna. Sotto l'amministrazione delle FdS la Mandas-Arbatax fu destinata, a partire dal 16 giugno 1997, all'esclusivo impiego per il traffico turistico legato al progetto Trenino Verde, fatto che comport\u00f2 la cessazione di ogni servizio di trasporto pubblico nella stazione. Da allora l'impianto, identificato nel frattempo col nome della sola Elini e dal 2010 gestito dall'ARST, viene utilizzato quasi esclusivamente nel periodo estivo, restando per il resto dell'anno pressoch\u00e9 privo di traffico.\nStrutture e impianti.\nUbicato nel centro di Elini lo scalo \u00e8 configurato come stazione passante e comprende complessivamente tre binari a scartamento da 950\u00a0mm, di cui il primo di corsa dotato di banchina e affiancante il deposito idrico dell'impianto, del tipo a cisterna metallica su struttura in muratura. Dal primo binario se ne dirama uno di incrocio (passante) oltre ad un tronchino che serviva l'ex scalo merci, dotato anche di un piano caricatore.\nLa stazione \u00e8 dotata di un fabbricato viaggiatori a due piani e pianta rettangolare, caratterizzato dalla presenza di granito a vista nei muri perimetrali, avente tetto a falde e dotato di tre ingressi sul lato binari.\nMovimento.\nDall'estate 1997 la stazione \u00e8 utilizzata esclusivamente per il traffico turistico ed \u00e8 attiva principalmente tra la primavera e l'autunno, in cui vengono effettuati dei treni a calendario, che nell'estate di norma assumono frequenza quasi giornaliera: con riferimento alla stagione turistica 2017 l'impianto \u00e8 collegato sei giorni a settimana nel periodo estivo da relazioni espletate lungo la tratta Arbatax-Gairo. Nel corso dell'intero anno lo scalo \u00e8 inoltre utilizzabile da eventuali treni organizzati su richiesta di comitive di turisti.\nServizi.\nNell'impianto sono presenti una sala d'attesa ed i servizi igienici, sebbene di norma non accessibili all'utenza.\nInterscambi.\nDinanzi alla stazione \u00e8 presente una fermata delle autolinee dell'ARST, che collegano l'area dello scalo con Lanusei ed altri comuni ogliastrini."}
{"id": "6332547", "revid": "124123", "url": "https://it.wikipedia.org/wiki?curid=6332547", "title": "Marco Valerio Messalla (console 20)", "text": "Origini familiari.\nMarco Valerio Messalla \u00e8 figlio di Marco Valerio Messalla Messallino, console nel 3 a.C.\nBiografia.\nMarco Valerio Messalla divent\u00f2 console nel 20, insieme allo zio Marco Aurelio Cotta Massimo Messalino. Ebbe un figlio, Marco Valerio Messalla Corvino, che divent\u00f2 console nel 58."}
{"id": "6332552", "revid": "767487", "url": "https://it.wikipedia.org/wiki?curid=6332552", "title": "Cultura di Potapovka", "text": "La cultura di Potapovka, (ca. 2500-2000 a.C.) fu una cultura dell'et\u00e0 del bronzo incentrata nella regione centrale del Volga, che si estendeva ad est nella valle del fiume Samara.\nSembra essere collegata, unicamente per quanto riguarda la cultura materiale, con la fase iniziale della cultura di Andronovo (periodo Sintashta e Petrovka), ma era probabilmente legata geneticamente alla cultura di Poltavka, con influenze della pi\u00f9 settentrionale cultura di Abashevo. Pu\u00f2 essere grosso modo considerata come discendente dalla precedente cultura di Chvalynsk e della cultura di Samara, che occupavano la stessa area geografica.\nLe inumazioni erano sotto kurgan (tumuli). Tombe pi\u00f9 piccole circondavano il tumulo originale. Resti di animali, sia per intero o in parte, sono stati ritrovati tra le offerte rituali (bovini, ovini, capre, cani). In una sepoltura la testa del cadavere di un uomo venne sostituita con quello di un cavallo, rituale che ricorda quelli descritti successivamente nei Veda.\nLa cultura aveva chiaramente un rapporto stretto con i cavalli. Ruote e veicoli con ruote sono stati identificati tra i resti archeologici.\n\u00c8 stata preceduta dalla cultura di Jamna e fu succeduta dalla cultura di Srubna."}
{"id": "6332559", "revid": "1005847", "url": "https://it.wikipedia.org/wiki?curid=6332559", "title": "Raggruppamento Nazionale Democratico", "text": "Il Raggruppamento Nazionale Democratico (in francese: \"Rassemblement National D\u00e9mocratique\"; in arabo: \"\u0627\u0644\u062a\u062c\u0645\u0639 \u0627\u0644\u0648\u0637\u0646\u064a \u0627\u0644\u062f\u064a\u0645\u0648\u0642\u0631\u0627\u0637\u064a\") \u00e8 un partito politico algerino fondato il 21 febbraio 1997.\nIl secondo congresso del partito si svolse dal 15 al 17 maggio 2003.\n\u00c8 guidato dall'ex Primo ministro Ahmed Ouyahia."}
{"id": "6332561", "revid": "767487", "url": "https://it.wikipedia.org/wiki?curid=6332561", "title": "Hamzah di Perlis", "text": "Biografia.\nHamzah di Perlis nacque nel 1895 ed era il terzo figlio del raja Saffi e della sua quinta moglie Inche' Shamsia binti Lebai Mat Amin. Venne educato presso il St Xavier's Institution di Penang. Nel 1935 compose l'inno nazionale del Perlis. Nel 1937 divenne vicepresidente del Consiglio di Stato.\nIl raja Alwi, suo fratellastro, non si spos\u00f2 e non ebbe figli. Nel 1933 chiese al Consiglio di Stato di eleggere un erede presuntivo al trono. Il Consiglio di Stato scelse Syed Hassan tra diversi contendenti possibili. Syed Hassan era un nipote del fratellastro del sovrano, Syed Mahmud. L'anno successivo Syed Hassan si ammal\u00f2 e mor\u00ec poco dopo. Il Consiglio di Stato tenne una nuova votazione ed elesse il figlio di Syed Hassan, Syed Putra, nuovo erede presuntivo. Hamzah, fratellastro minore di Alwi e vicepresidente del Consiglio di Stato, dissent\u00ec sul risultato in quanto era, secondo lui, contrario alle leggi di successione islamiche. Il sovrano e gli inglesi mantennero il loro supporto per Syed Putra, ma quando il raja si ammal\u00f2 allo scoppio della seconda guerra mondiale nel 1941, Hamzah colse l'occasione per esercitare la sua influenza sugli affari politici dello Stato. Il giorno dopo la scomparsa del sovrano, avvenuta il 1\u00ba febbraio 1943, Hamzah si install\u00f2 come raja di Perlis con l'appoggio dei giapponesi. Il 20 agosto 1943 il Perlis venne ceduto al Siam come parte dell'accordo segreto che aveva consentito ai giapponesi di invadere la penisola malese passando dal territorio siamese.\nIl 17 settembre 1945 fu deposto dall'Amministrazione militare britannica e il giorno successivo rinunci\u00f2 a ogni pretesa sul trono. And\u00f2 in esilio volontario a Satun, nel Siam, ma in seguito torn\u00f2 in patria e prese residenza ad Alor Setar.\nSi spos\u00f2 tre volte e con la terza moglie ebbe sei figli, due maschi e quattro femmine.\nMor\u00ec ad Alor Setar il 20 febbraio 1958 e fu sepolto nel cimitero reale di Arau."}
{"id": "6332562", "revid": "41170", "url": "https://it.wikipedia.org/wiki?curid=6332562", "title": "Istruzioni per Kagemni", "text": ""}
{"id": "6332605", "revid": "1708406", "url": "https://it.wikipedia.org/wiki?curid=6332605", "title": "Tempo medio di uscita di una stringa", "text": "Definizione.\nIn teoria delle probabilit\u00e0 il tempo medio di uscita di una stringa \u00e8 il calcolo della previsione di uscita di una stringa prefissata di formula_1 caratteri estraendo casualmente le lettere da un insieme finito di caratteri, dato dalla formula formula_2, dove:\nPer calcolare la previsione \u00e8 necessario anche conoscere la probabilit\u00e0 di uscita di un carattere dall'insieme totale dei caratteri, dato da formula_8, dove formula_9 \u00e8 una variabile aleatoria che pu\u00f2 assumere i valori di un carattere dell'alfabeto, mentre l'evento formula_10 definisce l'uscita del carattere formula_11 alla formula_12-esima estrazione.\nEsempio.\nSi calcola la previsione del tempo medio di uscita della parola \"ABRACADABRA\" utilizzando l'alfabeto inglese composto da ventisei lettere.\nUtilizzando la definizione si ha che formula_13\nSi osserva che formula_4 contiene le posizioni del primo e dell'ultimo carattere, oltre alla posizione dell'ultimo carattere della sotto-stringa \"ABRA\" ripetuta.\nDa ci\u00f2 ne deriva che formula_15, ossia il tempo medio di uscita della parola \"ABRACADABRA\" \u00e8 dopo aver effettuato circa formula_16 miliardi di digitazioni casuali su una tastiera di formula_17 caratteri.\nPassaggio al limite.\nSi pu\u00f2 facilmente vedere che la previsione del tempo medio di uscita di una stringa \u00e8 una funzione divergente all'aumentare del numero di caratteri da estrarre. Pertanto, il limite della previsione per un numero di caratteri che tende all'infinito \u00e8 pari a infinito, ossia formula_18.\nIntuitivamente si pu\u00f2 calcolare il limite, considerando l'ipotesi che non esistano sotto-stringhe ripetute. Se questo limite tende a infinito a maggior ragione il limite nel caso di ripetizioni tende ad infinito. Si pu\u00f2 non tenere conto dell'indice iniziale, pari sempre a uno, in quanto nel calcolo del limite sarebbe una costante. In base a queste considerazioni si osserva che formula_19 e se il limite di formula_20 per formula_1 che tende a infinito \u00e8 pari a infinito, allora anche il limite formula_22 sar\u00e0 pari a infinito. Per ogni formula_23 la funzione formula_20 \u00e8 divergente, quindi formula_25.\nEnunciato.\nSia formula_26 un insieme di formula_3 caratteri, con formula_28. Si pu\u00f2 definire una stringa prefissata formula_29 di lunghezza formula_1 caratteri tale che formula_31.\nSia formula_32 uno spazio di probabilit\u00e0, tale che formula_33, formula_34 \u00e8 una formula_35-algebra di formula_36 e formula_37 una misura di probabilit\u00e0 sullo spazio formula_38. Su questo spazio si pu\u00f2 costruire una successione di variabili aleatorie formula_39 tali che formula_40.\nSia formula_41 il tempo pi\u00f9 piccolo entro il quale al tempo formula_42 la successione formula_43 realizza la stringa formula_44. Si definisce formula_45 il tempo di uscita della stringa.\nSi prova che formula_2, con formula_47.\nDimostrazione.\nSia formula_48 una filtrazione tale che formula_49 e formula_50, ossia la formula_35-algebra generata dalla successione di variabili aleatorie al tempo formula_12. \nOsservazione 1.\nformula_53 e formula_7 sono dei tempi di arresto rispetto a formula_55\nPer il paradosso di Borel formula_56, ossia la probabilit\u00e0 di ottenere la sequenza formula_44 digitando casualmente le lettere di una tastiera \u00e8 quasi certa. Da ci\u00f2 deriva che formula_58. Anche formula_7 \u00e8 un tempo di arresto rispetto a formula_55 in quanto, essendo formula_1 una costante,formula_62\nOsservazione 2.\nformula_63\nSi definisce una successione di variabili aleatorie indipendenti, per ogni formula_12 fissato, formula_65 tale che formula_66. La successione \u00e8 indipendente in quanto \u00e8 funzione della successione formula_43, anch'essa indipendente.\nPer ogni formula_68 si osserva che la previsione di formula_69 \u00e8 pari a uno. Infatti formula_70\nSi pone formula_71\nLa successione formula_72 \u00e8 una formula_55-martingala.\nOsservazione 2.1.\nformula_74\nOsservazione 2.2.\nformula_75\nSi pone formula_76, che per la trasformazione secondo Burkholder \u00e8 anch'essa una formula_55-martingala.\nSi trova il valore di formula_78quando formula_79.\nformula_80\nDato che stiamo considerando il caso che formula_81, il valore pi\u00f9 piccolo tra formula_82 e formula_83 \u00e8 proprio formula_83\nformula_85\nPer definizione di formula_53, ossia il pi\u00f9 piccolo formula_12 tale che la stringa si realizzi, si ha formula_88 in quanto esiste almeno un carattere formula_68 compreso tra formula_90 e formula_1 dove formula_92. Come conseguenza si ha che formula_93 e quindi formula_94\nOsservazione 2.3.\nformula_95\nSi trova il valore di formula_96 quando formula_97.\nformula_98\nformula_99\nformula_100\nNe segue che \nformula_101\nIn base all'\"osservazione 2.3\" si ha che formula_102\nConsiderando che formula_103 per definizione si ha che formula_104\nDato che la probabilit\u00e0 di una funzione indicatrice corrisponde all'evento stesso si ha che formula_105\nConclusione.\nformula_106\nPer l\"'osservazione 2\" si ha che formula_107\nFissando formula_108 e facendo variare formula_12 si ottiene cheformula_110\nLa somma per ogni formula_12 della probabilit\u00e0 che il tempo di arresto formula_53 sia uguale a formula_113 equivale a calcolare la probabilit\u00e0 che formula_53 sia finito, pari a formula_90 per l\"'osservazione 1\".\nPertanto si dimostra la tesi ottenendo che formula_116\nVerifiche sperimentali.\nSi pu\u00f2 dimostrare sperimentalmente il tempo medio di uscita di una stringa implementando un algoritmo che simula l'estrazione casuale dei caratteri e campionando il numero di estrazioni necessarie a comporre una determinata parola. L'algoritmo pu\u00f2 essere implementato attraverso un simulatore, oppure utilizzando un linguaggio di programmazione fornito di una libreria che implementi un generatore di numeri pseudo casuale. Di seguito si descrive un semplice algoritmo di esempio, scritto con il linguaggio ANSI C, che permette di campionare i tempi di uscita di una stringa. Successivamente si descrive come avviene il campionamento dei dati e si fa vedere che i dati tendono alla previsione matematica.\nAlgoritmo di campionamento.\nPer effettuare un campionamento del tempo di uscita di una stringa \u00e8 necessario implementare un algoritmo che effettui la stessa estrazione un certo numero di volte, solitamente maggiore di trenta. L'alfabeto di riferimento \u00e8 quello inglese composto da ventisei lettere.\nint verbose;\nunsigned long long estrai_stringa(int l, char * s){\n unsigned long long n;\n int k, maxk;\n char c;\n n = 0;\n k = 0;\n maxk = 0;\n while (k &lt; l){\n if (n == ULLONG_MAX){\n if (verbose == 1){\n printf(\"raggiunto limite massimo di estrazioni: %llu\\n\", n);\n printf(\"numero massimo di caratteri estratti: %d su %d\\n\", maxk, l);\n fflush(stdout);\n \n return 0;\n \n c = (char) (MIN_CAR + (rand() % DELTA_CAR));\n if (c == s[k]){\n k++;\n if (maxk &lt; k){\n maxk = k;\n \n }else{\n k = 0;\n \n n++;\n if (verbose == 1){\n printf(\"stringa estratta dopo %llu step\\n\", n);\n fflush(stdout);\n \n return n;\nint main(int argc, char * argv[]){\n int i, l = -1, n = -1;\n time_t t;\n unsigned int sid = 0;\n unsigned long long ret;\n char * s;\n FILE * f = NULL;\n verbose = 1;\n for (i = 0; i &lt; argc; i++){\n if (strcmp(argv[i], MARKER_STR) == 0){\n s = argv[i + 1];\n l = strlen(s);\n }else if (strcmp(argv[i], MARKER_GIRI) == 0){\n n = atoi(argv[i + 1]);\n }else if (strcmp(argv[i], MARKER_SID) == 0){\n sid = atoi(argv[i + 1]);\n }else if (strcmp(argv[i], MARKER_VERBOSE) == 0){\n if (strcmp(argv[i + 1], VERBOSE_OFF) == 0){\n verbose = 0;\n }else if (strcmp(argv[i], MARKER_SAVE) == 0){\n f = fopen(argv[i + 1], \"a\");\n if (f == NULL){\n printf(\"errore nella creazione del file\\n\");\n fflush(stdout);\n return -1;\n if (l == -1){\n if (verbose == 1){\n printf(\"specificare la stringa da estrarre: -s [stringa]\\n\");\n fflush(stdout);\n return -1;\n \n if (n == -1){\n if (verbose == 1){\n printf(\"specificare il numero di iterazioni: -n [numero iterazioni]\\n\");\n fflush(stdout);\n return -1;\n \n if (sid == 0){\n if (verbose == 1){\n printf(\"nessun sid specificato (opzione -r [sid]), uso sid generato automaticamente\\n\");\n fflush(stdout);\n sid = (unsigned int) time(&amp;t);\n \n if (verbose == 1){\n printf(\"**** start estrazione ****\\n\");\n printf(\"sid = %du\\n\", sid);\n printf(\"stringa = %s\\n\", s);\n printf(\"lunghezza = %d\\n\", l);\n printf(\"iterazioni = %d\\n\\n\", n);\n fflush(stdout);\n \n srand(sid);\n for (i = 0; i &lt; n; i++){\n ret = estrai_stringa(l, s);\n if (ret == 0){\n printf(\"errore nell'estrazione della stringa\\n\");\n fflush(stdout);\n return -1;\n \n if (f != NULL){\n fprintf(f, \"%llu\\n\", ret);\n \n \n if (f != NULL){\n fclose(f);\n \n return 0;\nPer compilare il codice \u00e8 necessario salvarlo in un file (es. gen.c) e creare l'eseguibile attraverso un compilatore C. Di seguito si riporta il comando per compilare il sorgente con il compilatore gcc per il sistema operativo linux.\ngcc gen.c -o gen\nVerifica ipotesi mediante test di Student.\nIl test di verifica ipotesi di Student permette di stabilire se la media campionaria formula_117 si discosti in modo significativo alla media matematica formula_118. Per effettuare il test si formulano le ipotesi formula_119 e formula_120. Nel caso in cui viene verificata l'ipotesi formula_121 si stabilisce che le due previsioni sono attinenti con una certa probabilit\u00e0 di errore. Nel caso in cui viene verificata l'ipotesi formula_122 si stabilisce che le due previsioni non sono attinenti con una certa probabilit\u00e0 di errore. Per effettuare il test di verifica \u00e8 necessario ottenere i seguenti dati:\nIl test si esegue comparando il valore della statistica con il relativo quantile. Nel caso in cui formula_135 si verifica l'ipotesi formula_121 con una probabilit\u00e0 pari a formula_137. Nel caso in cui, invece, formula_138 si respinge l'ipotesi formula_121 e si conferma l'ipotesi formula_122 con una probabilit\u00e0 di errore pari ad formula_134.\nEsempio.\nSi procede ad un esempio concreto per verificare mediante il test di Student le ipotesi formula_121 e formula_122.\nPer prima cosa si procede al campionamento dei dati utilizzando l'algoritmo descritto nella sezione precedente con il comando\n./gen -s ciao -n 100 -f campionamento -r 1492875030\ndove:\nNon appena il programma termina l'esecuzione \u00e8 possibile procedere con il test di Student per stabilire se il numero di estrazioni necessarie per ottenere la stringa \"ciao\" \u00e8 attinente alla previsione matematica. Si calcolano i parametri necessari a fare il test:\nEssendo formula_135 si conferma l'ipotesi formula_121 e pertanto la media campionaria conferma la media matematica. Analizzando il grafico sottostante con l'andamento delle previsioni parziali al variare della numerosit\u00e0 si vede chiaramente come formula_154."}
{"id": "6332617", "revid": "599013", "url": "https://it.wikipedia.org/wiki?curid=6332617", "title": "Mario N\u00fa\u00f1ez", "text": ""}
{"id": "6332618", "revid": "122731706", "url": "https://it.wikipedia.org/wiki?curid=6332618", "title": "Muhammad IV di Kelantan", "text": "Biografia.\nMuhammad IV di Kelantan nacque a Kota Bharu il 23 maggio 1870 ed era il figlio maggiore del sultano Muhammad III e della sua prima moglie Tengku Sofia binti al-Marhum Tengku Putih. Venne educato privatamente. Il 23 settembre 1890 gli fu concesso il titolo di Tengku Sri Indra Mahkota. Il 25 luglio 1898 divenne erede presuntivo con il titolo di Raja Muda.\nAscese al trono alla morte dello zio il 18 giugno 1900. Nel 1904 cre\u00f2 la forza di polizia del sultanato che inizialmente contava duecento membri armati con moderni fucili e con sede a Kota Bharu. L'anno successivo cre\u00f2 la Corte Superiore con sede presso l'Istana Balai Besar nella capitale. Nel 1906 dispose la creazione di una nuova moneta per l'uso pubblico. Il metallo utilizzato era lo stagno. Ai sensi del trattato anglo-siamese del 16 luglio 1909, il Kelantan pass\u00f2 sotto la protezione del Regno Unito. Il 26 ottobre dell'anno successivo sigl\u00f2 un trattato di protezione con i britannici. Il 16 luglio 1910 inaugur\u00f2 un ponte sul Sungai Keladi. Nel 1913 inaugur\u00f2 la ferrovia tra Crumb Hill e Tanah Merah, realizzata con la collaborazione del governo degli Stati malesi federati. L'anno successivo inaugur\u00f2 una nuova linea che da Westport portava al Siam. Il 24 dicembre 1915 cre\u00f2 il Majlis Agama Islam, l'istituzione musulmana pi\u00f9 antica del sultanato, con lo scopo di sviluppare pi\u00f9 regolarmente l'Islam. Ristruttur\u00f2 il Consiglio Esecutivo di Stato che era presieduto dal sovrano e che comprendeva i principali membri della famiglia reale e le persone pi\u00f9 influenti.\nSi spos\u00f2 tre volte ed ebbe nove figli, cinque maschi e quattro femmine.\nMor\u00ec nella sua residenza di Kota Bharu il 23 dicembre 1920 e fu sepolto nel cimitero reale di Kampung Langgar."}
{"id": "6332629", "revid": "322321", "url": "https://it.wikipedia.org/wiki?curid=6332629", "title": "Giovanni Pulvirenti", "text": "Biografia.\nIl 27 novembre 1911 papa Pio X lo ha nominato vescovo di Anglona-Tursi; ha ricevuto la consacrazione episcopale il successivo 17 dicembre da Giovanni Battista Arista, vescovo di Acireale, coconsacranti Angelo Paino, vescovo Lipari, ed Emilio Ferrais, vescovo ausiliare di Catania.\nIl 19 agosto 1922 papa Pio XI lo ha trasferito alla diocesi di Cefal\u00f9 che ha retto fino alla morte avvenuta l'11 settembre 1933.\nGenealogia episcopale.\nLa genealogia episcopale \u00e8:"}
{"id": "6332630", "revid": "124123", "url": "https://it.wikipedia.org/wiki?curid=6332630", "title": "Braxton Miller", "text": "Biografia.\nHouston Texans.\nAl college, Miller gioc\u00f2 a football con gli Ohio State Buckeyes dal 2011 al 2015. Fino al 2014 gioc\u00f2 come quarterback, passando al ruolo di ricevitore nell'ultima annata. Fu scelto nel corso del terzo giro (85\u00ba assoluto) del Draft NFL 2016 dagli Houston Texans. Debutt\u00f2 come professionista nel primo turno ricevendo un passaggio da sei yard da Brock Osweiler. Il 21 novembre segn\u00f2 il suo primo touchdown su un passaggio da 12 yard nella sconfitta per 20\u201327 contro gli Oakland Raiders. A causa di un infortunio alla spalla perse tutto l'ultimo mese di gioco, chiudendo la sua stagione da rookie con 15 ricezioni per 99 yard e un touchdown in 10 presenze, 6 delle quali come titolare."}
{"id": "6332632", "revid": "436907", "url": "https://it.wikipedia.org/wiki?curid=6332632", "title": "Variazioni (album)", "text": "Variazioni \u00e8 il settimo album in studio del rapper e cantautore italiano Dargen D'Amico, pubblicato il 31 marzo 2017 dalla Universal Music Group.\nIl disco \u00e8 stato registrato insieme alla pianista italiana Isabella Turso."}
{"id": "6332668", "revid": "287204", "url": "https://it.wikipedia.org/wiki?curid=6332668", "title": "Alexandra Elbakyan", "text": "Secondo Elbakyan Sci-Hub ha fornito oltre un miliardo di articoli scientifici ai suoi visitatori dal 2011. \u00c8 stata definita \"una pirata in latitanza di Internet\" e \"la regina dei pirati della scienza\". \"Nature\" l'ha inserita nella top ten delle persone pi\u00f9 importanti per la scienza nel 2016, \"Ars Technica\" l'ha paragonata ad Aaron Swartz e \"The New York Times\" l'ha paragonata a Edward Snowden.\nBiografia.\nElbakyan \u00e8 nata ad Almaty in Kazakhstan il 6 novembre 1988. Si descrive come multirazziale, di origine armena, slava e asiatica. Nel 2009 ha conseguito il Bachelor of Science in Informatica presso la Kazakh National Technical University, con specializzazione in sicurezza informatica. Nel 2010, dopo un anno di lavoro nel settore della sicurezza informatica a Mosca, ha ottenuto le risorse finanziarie necessarie per lavorare ad un progetto di interfaccia neurale all'Universit\u00e0 di Friburgo e ha sviluppato un interesse per il transumanesimo, motivo per il quale ha svolto un tirocinio estivo presso il Georgia Institute of Technology negli Stati Uniti, dove ha studiato \"Neuroscienze e Coscienza\".\nDurante la redazione della tesi si scontr\u00f2 spesso con la necessit\u00e0 di accedere a documenti scientifici messi a disposizione solo a pagamento. Trov\u00f2 un modo di aggirare i paywall delle case editrici ed inizi\u00f2 a farlo su richiesta di altri studenti. Rientrata in patria, decise di organizzare un metodo per dare sistematicamente accesso ai documenti di ricerca e nel 2011 fond\u00f2 Sci Hub, un sito che rende pubbliche gli articoli dei ricercatori. Nel 2016 il sito ospitava circa 60 milioni di pubblicazioni e raggiunse i 75 milioni di download. Sci-Hub \u00e8 stato descritto dal giornalista di \"Science\" John Bohannon come \"un atto di altruismo o una massiccia impresa criminale, in base a chi lo si chiede\".\nDopo una causa intentata negli Stati Uniti dall'editore Elsevier, Elbakyan \u00e8 attualmente in clandestinit\u00e0 a causa del rischio di estradizione ed \u00e8 stata emessa un'ingiunzione contro di lei e un risarcimento danni per 15 milioni di dollari. Secondo un'intervista del 2016, le sue ricerche nel campo delle neuroscienze sono sospese ma si \u00e8 iscritta a un master in Storia della scienza in una \"piccola universit\u00e0 privata\" in un luogo segreto. La sua tesi \u00e8 incentrata sulla comunicazione scientifica. Nel dicembre 2016 Nature Publishing Group ha nominato Alexandra Elbakyan come una delle 10 persone che pi\u00f9 contavano nella scienza nel 2016.\nElbakyan e Sci-Hub sono stati nuovamente coinvolti in una causa negli Stati Uniti nel 2017, questa volta con la American Chemical Society. ACS ha citato in giudizio il sito per violazione dei diritti d'autore e dei marchi e per appropriazione indebita. Pi\u00f9 tardi nello stesso anno il tribunale si \u00e8 pronunciato a favore dell'ACS, condannando Sci-Hub a una multa di 4.800.000 dollari per danni.\nNel 2018 Elbakyan ha chiesto ai sostenitori di Sci-Hub di unirsi al loro Partito Pirata locale per battersi affinch\u00e9 le leggi sul diritto d'autore vengano modificate.\nNel dicembre 2019 il Washington Post ha riferito che Elbakyan era sotto inchiesta da parte del Dipartimento della giustizia degli Stati Uniti d'America per presunti legami con l'intelligence militare russa, il GRU, al fine di rubare segreti militari statunitensi da appaltatori della difesa. Elbakyan ha negato ci\u00f2, dichiarando che Sci-Hub \"non \u00e8 in alcun modo direttamente affiliato ai servizi segreti russi o di qualche altro Paese\", ma osserva che \"naturalmente ci potrebbe essere un aiuto indiretto. Come per le donazioni, chiunque pu\u00f2 inviarle; sono completamente anonime, quindi non so chi esattamente stia donando a Sci-Hub\".\nControversie.\nElbakyan ha dichiarato di essere ispirata da ideali comunisti, anche se non si considera una rigida marxista. Ha dichiarato di sostenere uno Stato forte, in grado di resistere alla civilt\u00e0 occidentale, e di non volere che \"gli scienziati della Russia e del mio Paese natale, il Kazakistan, condividano i destini degli scienziati di Iraq, Libia e Siria, che sono stati \"aiutati\" dagli Stati Uniti a diventare pi\u00f9 democratici\". In particolare Elbakyan \u00e8 fortemente critica nei confronti della ex Dynasty Foundation e delle figure ad essa associate, ritenendo che la fondazione fosse politicizzata, legata all'opposizione liberale russa e rispondesse alla definizione legale di \"agente straniero\"; la fondatrice della fondazione, a suo avviso, finanziava quei ricercatori le cui opinioni politiche concordavano con le proprie. Elbakyan afferma che dopo aver iniziato a indagare sulle attivit\u00e0 della fondazione, e aver pubblicato le sue scoperte online, \u00e8 diventata il bersaglio di una campagna di cyberbullismo dei sostenitori di Dynasty.\nNel 2017 una specie di vespe parassitoidi scoperta da un gruppo russo e messicano di entomologi ha preso il nome da Elbakyan (\"Idiogramma elbakyanae\"). Elbakyan ne fu offesa e ha affermato: \"Se si analizza la situazione delle pubblicazioni scientifiche i veri parassiti sono gli editori scientifici e Sci-Hub, al contrario, si batte per la parit\u00e0 di accesso all'informazione scientifica\". In seguito a questo episodio, e nel contesto delle sue relazioni a lungo tese con l'ala liberale e filo-occidentale della comunit\u00e0 scientifica russa, ha bloccato l'accesso a Sci-Hub per gli utenti della Russia. L'accesso a Sci-Hub \u00e8 stato successivamente ripristinato in Russia ed Elbakyan ha detto in un'intervista che molti sostenitori l'hanno contattata e l'hanno convinta che \"l'opinione dei cosiddetti 'divulgatori della scienza' che mi hanno attaccato su Internet non pu\u00f2 essere considerata l'opinione della comunit\u00e0 scientifica\". L'entomologo russo responsabile della denominazione della vespa ha dichiarato di sostenere Sci-Hub e che in ogni caso la denominazione non era un insulto, in particolare perch\u00e9 i parassitoidi sono pi\u00f9 vicini a predatori che a parassiti.\nElbakyan \u00e8 una forte sostenitrice dell'Open access e sostiene che la missione di Sci-Hub \u00e8 perfettamente in linea con il movimento poich\u00e9 i siti web come Sci-Hub sono parte dell'obiettivo verso cui i sostenitori dell'Open Access stanno lottando. Elbakyan ritiene che attraverso questo movimento i cittadini possano diventare pi\u00f9 informati."}
{"id": "6332670", "revid": "767487", "url": "https://it.wikipedia.org/wiki?curid=6332670", "title": "Ubaldo Cruche", "text": "Carriera.\nClub.\nHa giocato nella massima serie dei campionati uruguaiano e cileno.\nNazionale.\nCon la Nazionale uruguaiana ha preso parte alla Copa Am\u00e9rica 1941."}
{"id": "6332672", "revid": "125414243", "url": "https://it.wikipedia.org/wiki?curid=6332672", "title": "Della Rosa", "text": "I Della Rosa (o Da Sassuolo) furono una nobile famiglia modenese, aderente alla fazione guelfa.\nAlla fine del XII secolo ottennero la signoria di Sassuolo, che venne ripresa nel 1417 dal marchese di Ferrara Niccol\u00f2 III d'Este. La famiglia fu protagonista della vita politica e sociale del modenese per circa due secoli, fra guerre e momenti di pace, alleanze e tradimenti, in un susseguirsi avvincente, tipico delle nobili famiglie medievali. Alcuni momenti salienti furono: nel 1216, Tommaso Della Rosa incontr\u00f2, insieme ad altri nobili, il Re Enrico VII, figlio dell'imperatore Federico II di Svevia, per tracciare i confini modenesi contesi, a San Pellegrino in Alpe (appennino tosco-emiliano); nel 1217 ospitarono nella rocca di Sassuolo, il futuro San Francesco; l'ultimo signore di Sassuolo, Francesco, ebbe l'onore di partecipare ai solenni funerali del Duca di Milano, Gian Galeazzo Visconti. Fu persino fra coloro che sostennero la salma. Infatti Francesco strinse una forte amicizia ed un forte legame con i Visconti. Proprio questo legame potrebbe essere la causa della diffidenza degli Estensi che, accusato Francesco di trame ai loro danni, lo fecero imprigionare a Ferrara, nel carcere di Castelvecchio nel 1417 dove mor\u00ec lo stesso anno. Secondo alcuni storici ci fu un tentativo di fuga con relativa caduta nel fossato e conseguente morte dopo pochi giorni, secondo altri fu ucciso in quanto personaggio scomodo. Fatto sta, per\u00f2, che fu sepolto nella chiesa di San Francesco a Ferrara, con tutti gli onori. Dopo Francesco, a Sassuolo si stabilirono definitivamente gli Estensi e la famiglia fu costretta ad emigrare tra centro e nord Italia. Probabilmente, per\u00f2, molti componenti emigrarono gi\u00e0 dopo una cocente sconfitta subita nel 1373 sempre ad opera degli Estensi. C'\u00e8 traccia di componenti di detta famiglia, a Bologna, come \"Sassoli\", e in Romagna, nel riminese, come Della Rosa. Altri \"Della Rosa\" migrarono verso Lombardia e Veneto e altri ancora fra Toscana, Umbria e Lazio. Secondo il Cionini, storico di Sassuolo, \u00e8 molto probabile che la famiglia Dalla Rosa Prati di Parma, sia anch'essa discendente degli ex Signori di Sassuolo.\nPossedettero numerosi castelli, fra gli altri, quelli di Sassuolo, Fiorano, Magreta, Montebaranzone, Dinazzano e Montegibbio, che nel 1325 venne assediato e distrutto da Francesco dei Bonacolsi con le sue truppe.\nArma.\nLeone d\u2019argento su fondo rosso affiancato da sei rose disposte in due pali laterali."}
{"id": "6332674", "revid": "599013", "url": "https://it.wikipedia.org/wiki?curid=6332674", "title": "Myles Garrett", "text": " \u00c8 stato scelto come primo assoluto nel Draft NFL 2017\nBiografia.\nCarriera universitaria.\nAl college, Garrett gioc\u00f2 a football con i Texas A&amp;M Aggies dal 2014 al 2016. Nella prima stagione impieg\u00f2 sei partite per battere il record d'istituto per un freshman per sack stagionali (5,5) e alla nona aveva gi\u00e0 battuto il record di Jadeveon Clowney per un giocatore al primo anno della Southeastern Conference arrivando a quota 8. La sua annata si concluse con 11 sack al secondo posto della SEC, mentre l'anno successivo guid\u00f2 la conference con 11,5 sack. L'ultimo anno fu rallentato dagli infortuni ma mise comunque a segno 8,5 sack, venendo premiato unanimemente come All-American. Il 31 dicembre 2016, Garrett annunci\u00f2 la sua decisione di rendersi eleggibile per il Draft NFL 2017 con un anno di anticipo.\nCarriera professionistica.\nStagione 2017.\nGarrett era considerato da diverse pubblicazioni il favorito per essere scelto come primo assoluto nel Draft NFL 2017. Il 27 aprile 2017 fu effettivamente chiamato come prima scelta dai Cleveland Browns. Il 7 settembre fu annunciato che Garrett aveva subito un infortunio alla caviglia in allenamento, facendogli perdere le prime 4 gare della stagione regolare. Debutt\u00f2 come professionista l'8 ottobre mettendo subito a segno un sack su Josh McCown nella prima giocata in carriera. La sua prima partita contro i New York Jets si chiuse con 2 tackle e 2 sack. Malgrado 4 sack nelle prime tre partite, gli infortuni continuarono a tormentare Garrett, che sub\u00ec una commozione cerebrale nella settimana 8 contro i Tennessee Titans che gli imped\u00ec di viaggiare a Londra con la squadra per disputare la gara successiva. Torn\u00f2 in campo nella settimana 10 e torn\u00f2 a mettere a segno un sack nella settimana 12. La sua prima stagione si chiuse con 31 tackle e 7 sack (secondo tra i rookie), con i Browns che divennero la seconda squadra della storia a terminare con zero vittorie e 16 sconfitte. Per le sue prestazioni fu inserito nella formazione ideale dei rookie dalla \"Pro Football Writers of America\".\nStagione 2018.\nNella stagione 2018 Garrett fu nominato capitano della difesa dei Browns. Nel primo turno mise a segno 2 sack e forz\u00f2 2 fumble nel pareggio dei Browns contro gli Steelers che interruppe la quarta peggiore striscia di sconfitte della storia della NFL. A fine stagione fu convocato per il suo primo Pro Bowl e inserito nel Second-team All-Pro dopo avere fatto registrare 13.5 sack e forzato 3 fumble.\nStagione 2019.\nNella settimana 1 contro i Tennessee Titans, Garrett mise a segno due sack su Marcus Mariota nella sconfitta per 13-43. Nel \"Monday Night Football\" contro i New York Jets ne fece registrare tre ma commise anche due penalit\u00e0 nella vittoria per 23-3. Il 28 settembre, Garrett fu multato di 52.639 dollari per tre penalit\u00e0.\nNella sconfitta della settimana 6 contro i Seattle Seahawks totalizz\u00f2 due sack su Russell Wilson.\nGarrett fu espulso nella gara della settimana 11 contro i Pittsburgh Steelers. A 8 secondi dal termine della partita vinta dai Browns per 21-7 victory, Garrett trascin\u00f2 a terra il quarterback degli Steelers Mason Rudolph dopo che questi aveva lanciato un passaggio al running back Trey Edmunds. Mentre Garrett lo teneva schiacciato al terreno, Rudolph tent\u00f2 di afferrare il casco di Garrett. Rialzandosi, Garrett tir\u00f2 la maschera del casco di Rudolph, togliendoglielo. Mentre il centro degli Steelers Maurkice Pouncey e l'offensive guard David DeCastro tentavano di spingere via Garrett, quest\u00ec brand\u00ec il casco contro Rudolph. Si scaten\u00f2 cos\u00ec una rissa che vide le espulsioni anche di Pouncey e del defensive tackle dei Browns Larry Ogunjobi; Pouncey colp\u00ec con pugni e calci Garrett, mentre Ogunjobi spinse a terra Rudolph senza casco mentre questi stava osservando la rissa senza muoversi. Il quarterback dei Browns Baker Mayfield descrisse l'azione di Garrett come \"non scusabile,\" mentre l'allenatore dei Browns Freddie Kitchens espresse imbarazzo. Myles Garrett in seguito si scus\u00f2 per le sue azioni, che descrisse come \"una pazzia\" e \"non parte del suo carattere\", ringraziando contemporaneamente i giocatori che lo \"avevano sostenuto.\"\nStagione 2020.\nIl 15 luglio 2020 Garrett firm\u00f2 con i Browns un rinnovo contrattuale del valore di 125 milioni di dollari per 5 anni, di cui 100 milioni garantiti, che lo resero all'epoca il difensore pi\u00f9 pagato della lega. Torn\u00f2 in campo nel primo turno contro i Ravens e quattro giorni dopo fece registrare il primo sack e forz\u00f2 un fumble nella vittoria della gara del gioved\u00ec contro i Bengals. Nel quarto turno fu premiato come miglior difensore della AFC della settimana dopo avere messo a segno 2 sack, un fumble forzato e 3 placcaggi nella vittoria sui Dallas Cowboys. Nella settimana 7 ebbe 2 sack e forz\u00f2 un fumble su Joe Burrow nella vittoria sui Cincinnati Bengals. Alla fine di ottobre fu premiato come miglior difensore della AFC del mese in cui fece registrare 6 sack e 2 fumble forzati. A fine stagione fu convocato per il suo secondo Pro Bowl (non disputato a causa della pandemia di COVID-19) e inserito per la prima volta nel First-team All-Pro dopo fatto registrare 12,5 tackle e 4 fumble forzati. I Browns tornarono ai playoff dopo 17 stagioni di assenza.\nStagione 2021.\nNella settimana 3 Garrett mise a referto un record di franchigia di 4,5 sack sul rookie dei Chicago Bears Justin Fields, venendo premiato come difensore della AFC della settimana. A fine stagione fu convocato per il suo terzo Pro Bowl e inserito nel First-team All-Pro dopo essersi classificato terzo nella NFL con 16 sack.\nFamiglia.\nIl fratello di Garrett, Sean Williams, gioc\u00f2 a basket al Boston College e fu scelto come 17\u00ba assoluto nel Draft NBA 2007. Gioc\u00f2 nella NBA dal 2007 al 2010."}
{"id": "6332680", "revid": "1005847", "url": "https://it.wikipedia.org/wiki?curid=6332680", "title": "Alleanza dell'Algeria Verde", "text": "L'Alleanza dell'Algeria Verde (in francese: \"Alliance de l'Alg\u00e9rie verte\") \u00e8 un partito politico algerino. \u00c8 stato fondato il 7 marzo 2012, in vista delle elezioni parlamentari. \u00c8 costituito dal Movimento della Societ\u00e0 per la Pace, il Movimento della Rinascita Islamica, e il Movimento per la Riforma Nazionale."}
{"id": "6332689", "revid": "124123", "url": "https://it.wikipedia.org/wiki?curid=6332689", "title": "Lauro Padovano", "text": "Biografia.\nOper\u00f2 a Venezia ed \u00e8 documentato tra il 1482 al 1508. Per quanto riguarda la pittura, \u00e8 considerato solo un collaboratore di Giovanni Bellini, mentre pi\u00f9 originale \u00e8 la sua produzione di miniature."}
{"id": "6332692", "revid": "1305772", "url": "https://it.wikipedia.org/wiki?curid=6332692", "title": "Phoenix (Grand Funk Railroad)", "text": "Phoenix \u00e8 un album discografico a nome del gruppo musicale statunitense Grand Funk, pubblicato dalla casa discografica Capitol Records nel settembre del 1972.\nIl disco \u00e8 prodotto dallo stesso gruppo, il cui membro Mark Farner \u00e8 autore completo dei brani.\nDall'album viene tratto il singolo \"Rock 'n Roll Soul/Flight of the Phoenix\".\nClassifica.\nAlbum\nSingoli"}
{"id": "6332700", "revid": "1354930", "url": "https://it.wikipedia.org/wiki?curid=6332700", "title": "Giro del Piemonte 1952", "text": "Il Giro del Piemonte 1952, quarantatreesima edizione della corsa, si svolse il 19 ottobre 1952 su un percorso di 249,6\u00a0km. La vittoria fu appannaggio dell'italiano Giorgio Albani, che complet\u00f2 il percorso in 6h15'00\", precedendo i connazionali Luciano Maggini ed Ettore Milano.\nSul traguardo di Torino 52 ciclisti, su 89 partiti dalla medesima localit\u00e0, portarono a termine la competizione."}
{"id": "6332719", "revid": "729019", "url": "https://it.wikipedia.org/wiki?curid=6332719", "title": "Linea Ashmont-Mattapan", "text": "La linea Ashmont-Mattapan (in inglese \"Ashmont-Mattapan Line\"), conosciuta anche come linea M (in inglese \"M Line\", IPA: ), \u00e8 una linea metrotranviaria che serve i quartieri di Mattapan e Dorchester della citt\u00e0 di Boston e la citt\u00e0 di Milton, nello Stato del Massachusetts. \u00c8 considerata parte integrante della linea rossa della metropolitana di Boston ed \u00e8 gestita dalla Massachusetts Bay Transportation Authority (MBTA).\nLa linea venne costruita utilizzando il sedime della \"Dorchester and Milton Branch Railroad\"; la prima sezione compresa tra le stazioni di Ashmont e Milton venne aperta il 29 agosto 1929, mentre l'estensione da Milton a Mattapan venne inaugurata il 21 dicembre 1929. La linea \u00e8 lunga in totale 4,09 km e possiede 8 stazioni."}
{"id": "6332724", "revid": "729019", "url": "https://it.wikipedia.org/wiki?curid=6332724", "title": "Mauser MK 30", "text": "Il cannone automatico MK 30 \u00e8 un'arma dal calibro di 30 mm a sottrazione di gas, originariamente sviluppata dalla Mauser e prodotta dalla Rheinmetall Waffe Munition GmbH, la divisione militare della Rheinmetall che nel 1995 ha acquisito la Mauser.\nL'arma usa anche il calibro 30 \u00d7 173 millimetri standard NATO ed ha un'applicazione flessibile potendo essere installata in sistemi d'arma sia marittimi che terrestri.\nServizio.\nLa mitragliera MK 30-1 viene utilizzata principalmente come arma antiaerea in navi da guerra, in cui spesso in versione binata come nelle portaelicotteri francesi della classe Mistral oppure come armamento principale in piccole imbarcazioni quali pattugliatori o guardiacoste come nel caso dei pattugliatori italiani della Guardia di Finanza, dove vengono utilizzati nella versione binata in torretta della classe Zara o in versione singola nei pattugliatori Classe Bigliani e Classe Corrubia, oppure nei pattugliatori Saettia MK IV della rinata marina irachena equipaggiati con il cannone MK 30-2 nella versione Marlin.\nLa versione MK-30-2 viene utilizzata principalmente nei veicoli da combattimento della fanteria (come l'ASCOD austro-spagnolo) o in veicoli medi blindati. La MK 30 nella variante MK 30-2/ABM costituisce l'armamento primario del nuovo veicolo da combattimento della fanteria tedesca Puma."}
{"id": "6332727", "revid": "1005847", "url": "https://it.wikipedia.org/wiki?curid=6332727", "title": "Movimento della Societ\u00e0 per la Pace", "text": "Il Movimento della Societ\u00e0 per la Pace (in francese: \"Mouvement de la societ\u00e9 pour la paix\"; in lingua araba: \u062d\u0631\u0643\u0629 \u0645\u062c\u062a\u0645\u0639 \u0627\u0644\u0633\u0644\u0645, \"Harakat mujtama\u00e2 as-Silm\") \u00e8 un partito politico algerino di orientamento islamista fondato nel 1990."}
{"id": "6332728", "revid": "830939", "url": "https://it.wikipedia.org/wiki?curid=6332728", "title": "Cleodemo", "text": ""}
{"id": "6332732", "revid": "599013", "url": "https://it.wikipedia.org/wiki?curid=6332732", "title": "Mario V\u00e9ner", "text": "Carriera.\nClub.\nDurante la sua carriera ha giocato con numerose squadre di club, soprattutto in Cile, dove nel 1996, nelle file del Santiago Wanderers, si \u00e8 laureato capocannoniere della Primera Divisi\u00f3n"}
{"id": "6332752", "revid": "599013", "url": "https://it.wikipedia.org/wiki?curid=6332752", "title": "Fredrik Jensen", "text": "Carriera.\nClub.\nInizi e Twente.\nInizia a giocare a calcio nell', rimanendovi fino a fine 2014. Nel 2015 si trasferisce nei Paesi Bassi al . Debutta il 6 agosto 2016 nella prima giornata di Eredivisie, persa per 2-1 in casa contro l', giocando titolare e venendo sostituito al 67'. Segna la prima rete il 12 febbraio, al ritorno contro lo stesso avversario in campionato, realizzando il definitivo 1-1 al 35'. Alla prima stagione gioca anche nella squadra B in Tweede Divisie, terza serie olandese.\nNazionale.\nInizia a giocare nelle Nazionali giovanili finlandesi nel 2012, a 15 anni non ancora compiuti, disputando, fino al 2014, 6 gare con l'Under-17, di cui 2 nelle qualificazioni all'Europeo di categoria 2014. Nel 2015 passa in Under-18, dove gioca 4 amichevoli, e in Under-19, ottenendo 2 apparizioni, entrambe nelle qualificazioni all'Europeo 2016. Il 2 settembre 2016 esordisce in Under-21, nelle qualificazioni all'Europeo 2017, in casa a Vaasa contro l'Austria, entrando al 46' e perdendo per 1-0. Il 28 marzo 2017 debutta in Nazionale maggiore, in un'amichevole in trasferta ad Innsbruck contro l'Austria, entrando al 59' e segnando la rete del definitivo 1-1 al 76'.\nStatistiche.\nPresenze nei club.\n\"Statistiche aggiornate al 21 giugno 2021\"."}
{"id": "6332753", "revid": "755885", "url": "https://it.wikipedia.org/wiki?curid=6332753", "title": "Nuova luce", "text": "Nuova luce \u00e8 un singolo del cantante italiano Francesco Renga, il primo estratto dal primo album dal vivo \"Scriver\u00f2 il tuo nome Live\" e pubblicato il 31 marzo 2017."}
{"id": "6332758", "revid": "1005847", "url": "https://it.wikipedia.org/wiki?curid=6332758", "title": "Movimento per la Riforma Nazionale", "text": "Il Movimento per la Riforma Nazionale (in francese: \"Mouvement pour la r\u00e9forme nationale\"; in lingua araba \"\u062d\u0631\u0643\u0629 \u0627\u0644\u0625\u0635\u0644\u0627\u062d \u0627\u0644\u0648\u0637\u0646\u064a\") \u00e8 un partito politico algerino fondato nel 1999."}
{"id": "6332760", "revid": "76963", "url": "https://it.wikipedia.org/wiki?curid=6332760", "title": "Katharine Towne", "text": "Biografia.\nNata a Los Angeles, \u00e8 figlia dell'attrice Julie Payne e dello sceneggiatore Robert Towne. Nel 1999 si \u00e8 sposata con Charlie Hunnam, incontrato sul set di \"Dawson's Creek\"."}
{"id": "6332761", "revid": "1459986", "url": "https://it.wikipedia.org/wiki?curid=6332761", "title": "Bezirksoberliga", "text": ""}
{"id": "6332764", "revid": "1546219", "url": "https://it.wikipedia.org/wiki?curid=6332764", "title": "Episodi di Mariottide", "text": "La prima stagione della serie televisiva Mariottide, composta da 20 episodi, \u00e8 stata pubblicata sul sito web a pagamento Infinity TV il 26 ottobre 2016."}
{"id": "6332766", "revid": "1714743", "url": "https://it.wikipedia.org/wiki?curid=6332766", "title": "Anna di Meclemburgo", "text": "Biografia.\nFiglia del duca Alberto VII di Meclemburgo-G\u00fcstrow e della principessa Anna di Brandeburgo, spos\u00f2 l'11 marzo del 1566 Gotthard Kettler, primo duca di Curlandia.\nDi buona intelligenza ed educazione, si ritiene che sia la prima donna la cui esistenza \u00e8 storicamente documentata in Livonia.\nEbbe numerosi figli dal matrimonio con Gotthard (non tutti arrivati alla maggiore et\u00e0, fra i quali Friedrich e Wilhelm Kettler, che erediteranno il ducato dividendolo, come da ultime volont\u00e0 del padre, alla morte di quest'ultimo nel 1587.\n\u00c8 sepolta assieme al marito nella Cripta ducale del Palazzo di Mitau (l'odierna Jelgava, in Lettonia)."}
{"id": "6332775", "revid": "1448629", "url": "https://it.wikipedia.org/wiki?curid=6332775", "title": "Ravioli al vapore", "text": "I ravioli al vapore sono un piatto di pasta ripiena cotta al vapore diffuso in vari paesi del mondo:"}
{"id": "6332778", "revid": "844563", "url": "https://it.wikipedia.org/wiki?curid=6332778", "title": "Kup Mar\u0161ala Tita 1980-1981", "text": "La Kup Mar\u0161ala Tita 1980-1981 fu la 33\u00aa edizione della Coppa di Jugoslavia. Migliaia di squadre parteciparono alle qualificazioni che portarono alle 32 che presero parte alla coppa vera e propria.\nIl detentore era la , che in questa edizione usc\u00ec agli ottavi di finale.\nIl trofeo fu vinto dal , prima squadra della SR Bosnia ed Erzegovina a riuscirci, battendo in finale un'altra squadra bosniaca, lo . Fu l'unica occasione che la finale fu un derby della Bosnia Erzegovina.\nIl successo diede al Vele\u017e l'accesso alla Coppa delle Coppe 1981-1982.\nLa , vincitrice del campionato, venne eliminata agli ottavi di finale.\nSorpresa del torneo furono ed , due compagini di terza divisione capaci di raggiungere i quarti di finale.\nQualificazioni.\n Queste due partite disputate dal :\n Orijent - GO\u0160K Jug 4-1\n Orijent - Croazia Zurigo 6-0\n Queste due delle partite della Coppa di Voivodina del .\n Proleter - Novi Sad 1-1 \n OFK Kikinda - Proleter 0-0 \nSquadre qualificate.\nLe 18 partecipanti della Prva Liga 1979-1980 sono qualificate di diritto. Le altre 14 squadre (in giallo) sono passate attraverso le qualificazioni.\nCalendario.\nIn finale, dal 1969 al 1986, vigeva la regola che:\nOttavi di finale.\nLa partita Sutjeska\u2013Vele\u017e, disputata a Cattaro poich\u00e9 il campo di Nik\u0161i\u0107 era squalificato, \u00e8 stata interrotta al 15\u00ba minuto: il giocatore del Sutjeska Miodrag Krivokapi\u0107, insoddisfatto di una decisione dell'arbitro Traj\u010de Mad\u017eoski di Prilep, lo ha colpito intenzionalmente con la palla. Inevitabile lo 0\u20133 a favore del Vele\u017e da parte del giudice sportivo."}
{"id": "6332779", "revid": "767487", "url": "https://it.wikipedia.org/wiki?curid=6332779", "title": "Timoteij", "text": "Le Timoteij sono state un gruppo musicale svedese.\nOriginalmente un quartetto composto da Cecilia Kallin, Bodil Bergstr\u00f6m, Eiina Thorsell e Johanna Petterson, in seguito la formazione si \u00e8 poi ridotta a trio a causa all'abbandono di Johanna.\nStoria.\nLe Timoteij parteciparono, nel 2010, alla decima edizione del \"Melodifestivalen\" proponendo il singolo \"Kom\". Il brano giunse al primo posto nella terza semifinale del festival e al quinto durante la finale nazionale. Nel 2012 parteciparono nuovamente al \"Melodifestivalen\" con \"Stormande hav\" senza per\u00f2 riuscire arrivare in finale. Nel 2014 Johanna Petterson lasci\u00f2 la formazione per dedicarsi alla danza.\nNel 2015, Elina, Cecilia e Charles Kailin, fratello di quest'ultima, suonarono \"Break Me Up\" per la cantante svedese Erika Selin in occasione dell'Eurosong, processo di selezione irlandese per l'Eurovision Song Contest 2015."}
{"id": "6332781", "revid": "287204", "url": "https://it.wikipedia.org/wiki?curid=6332781", "title": "Episodi di In Treatment (serie televisiva 2013) (terza stagione)", "text": "La terza ed ultima stagione della serie televisiva In Treatment \u00e8 stata trasmessa su Sky Atlantic e Sky Cinema Uno dal 25 marzo al 6 maggio 2017. "}
{"id": "6332789", "revid": "287204", "url": "https://it.wikipedia.org/wiki?curid=6332789", "title": "Kreisliga", "text": "Le Kreisliga, letteralmente \"lega di circondario\", sono in molti casi i pi\u00f9 bassi campionati tedeschi di calcio. L'organizzazione varia da regione a regione. In molti casi ci sono pi\u00f9 \"kreisliga\", prima, seconda e terza, e talvolta hanno sotto le kreisklasse.\nIn alcuni casi si arriva fino a sette campionati sovrapposti."}
{"id": "6332816", "revid": "110157", "url": "https://it.wikipedia.org/wiki?curid=6332816", "title": "Stagione di college football 2016", "text": "La stagione di college football NCAA Division I FBS 2016 negli Stati Uniti organizzata dalla National Collegiate Athletic Association (NCAA) per la Division I Football Bowl Subdivision (FBS), il livello pi\u00f9 elevato del football universitario, \u00e8 iniziata il 3 settembre e la sua stagione regolare si \u00e8 conclusa il 12 dicembre 2016. La finale si \u00e8 disputata il 9 gennaio 2017 e ha visto i Clemson Tigers conquistare il loro 2\u00ba titolo ai danni degli Alabama Crimson Tide.\nQuesta \u00e8 stata la terza stagione in cui si \u00e8 adottato il sistema chiamato College Football Playoff (CFP), che ha sostituito il precedente Bowl Championship Series (BCS).\nBowl game e College Football Playoff.\nA partire dai playoff 2014\u201315, sei Bowl CFP ospitano le semifinali di playoff su rotazione. Per questa stagione, il Fiesta Bowl e il Peach Bowl hanno ospitato le semifinali, con le vincenti che si sono affrontate nella finale del campionato NCAA al Raymond James Stadium di Tampa, Florida.\nPremi individuali.\nHeisman Trophy.\nL'Heisman Trophy \u00e8 assegnato annualmente al miglior giocatore dell'anno."}
{"id": "6332818", "revid": "6923", "url": "https://it.wikipedia.org/wiki?curid=6332818", "title": "Fire Pro Wrestling", "text": " \u00e8 una serie di videogiochi sportivi creata nel 1989 da Human Entertainment composta da oltre 20 giochi incentrati sul wrestling, distribuiti principalmente in Giappone.\nIl primo videogioco della serie \u00e8 stato pubblicato per TurboGrafx-16 e ha ricevuto due sequel nel 1991 e nel 1992. I tre titoli sono stati distribuiti per Wii tramite Virtual Console. Altri giochi sono stati prodotti per le piattaforme Super Nintendo Entertainment System, Sega Mega Drive, Sega Saturn e PlayStation. Della serie fa parte anche lo spin-off \"Hal Wrestling\", pubblicato per Game Boy.\nNel 2000 Spike prende il controllo della serie e pubblica per altre console quali WonderSwan, Sega Dreamcast, Game Boy Advance, PlayStation 2 e Xbox 360. La stessa azienda produce \"King of Colosseum\", titolo tridimensionale che condivide alcune delle meccaniche di gioco di \"Fire Pro Wrestling\".\nNel 2017 G\u014dichi Suda annuncia \"Fire Pro Wrestling World\" per PlayStation 4 e Microsoft Windows, pubblicato su Steam da Spike Chunsoft."}
{"id": "6332823", "revid": "729795", "url": "https://it.wikipedia.org/wiki?curid=6332823", "title": "MARLIN - WS", "text": ""}
{"id": "6332825", "revid": "104458", "url": "https://it.wikipedia.org/wiki?curid=6332825", "title": "Collex Bossy", "text": ""}
{"id": "6332828", "revid": "104458", "url": "https://it.wikipedia.org/wiki?curid=6332828", "title": "Collonge Bellerive", "text": ""}
{"id": "6332841", "revid": "203575", "url": "https://it.wikipedia.org/wiki?curid=6332841", "title": "Federazione calcistica della Germania dell'Est", "text": ""}
{"id": "6332869", "revid": "838137", "url": "https://it.wikipedia.org/wiki?curid=6332869", "title": "Letteratura dell'antico Egitto", "text": "La letteratura dell'antico Egitto fu scritta in lingua egizia a partire dal periodo faraonico dell'antico Egitto fino alla fine della dominazione romana. Rappresenta il corpus pi\u00f9 antico della letteratura egizia. Insieme alla letteratura sumera, \u00e8 considerata la letteratura pi\u00f9 antica del mondo.\nLa scrittura dell'antico Egitto, sia quella geroglifica che quella ieratica, comparve per la prima volta nel tardo V millennio a.C., durante l'ultima fase dell'Egitto preistorico. A partire dall'Antico Regno (dal XXVI secolo a.C. al XXII secolo a.C.), le opere letterarie comprendevano testi funerari, epistole, inni, poesie e testi autobiografici commemorativi che riportano le carriere di funzionari amministrativi di primo piano. Una letteratura egizia narrativa fu creata solo dagli inizi del Medio Regno (dal XXI secolo a.C. al XVII secolo a.C.). Questa fu una \"rivoluzione dei media\", che secondo Richard B. Parkinson, fu il risultato dell'ascesa di una classe intellettuale di scribi, di una nuova sensibilit\u00e0 culturale dell'individuo, di un livello di alfabetizzazione senza precedenti e di un accesso tradizionale ai documenti scritti. Tuttavia, il grado di alfabetizzazione era minore dell'uno percento di tutta la popolazione. L'istituzione della letteratura era dunque una pratica d'\u00e9lite monopolizzata da una classe di scribi legata alle cariche di governo e alla corte reale del faraone. Comunque, tra gli studiosi moderni non si riscontra un consenso netto sulla dipendenza della letteratura antica egizia dall'ordine socio-politico delle corti reali.\nIl medio egiziano \u2013 lingua parlata nel Medio Regno \u2013 divenne un linguaggio classico durante il Nuovo Regno (dal XVI secolo a.C. fino all'XI secolo a.C.) quando il linguaggio vernacolare noto come neo-egiziano apparve per la prima volta in scrittura. Gli scribi del Nuovo Regno canonizzarono e copiarono molti testi letterari scritti in medio egiziano. Alcuni generi della letteratura del Medio Regno, come gli \"ammaestramenti\" e le storie narrative, sono rimaste popolari nel Nuovo Regno, anche se il genere dei testi profetici non \u00e8 stato ripreso fino al periodo tolemaico (dal IV secolo a.C. al I secolo a.C.). Le composizioni di genere narrativo di Medio Regno comprendono \"Le avventure di Sinuhe\", il \"Racconto del naufrago\" e \"L'Oasita eloquente\", mentre gli ammaestramenti comprendono \"Gli insegnamenti di Amenemhat\" e \"Gli insegnamenti lealisti\". Nel periodo del Nuovo Regno, la scrittura di graffiti commemorativi sui templi sacri e sulle pareti delle tombe fior\u00ec come un genere unico di letteratura.\nIl riconoscimento dei legittimi autori delle opere era importante solo per alcuni generi. Per il genere \"ammaestramenti\", venivano infatti utilizzati degli pseudonimi e i testi venivano falsamente attribuiti a figure storiche di rilievo.\nLa letteratura dell'antico Egitto \u00e8 stata conservata su un'ampia variet\u00e0 di mezzi di comunicazione, quali rotoli di papiro, ostraka di calcare o di ceramica, tavolette di legno per la scrittura, edifici monumentali in pietra e sarcofagi. I testi conservati e scoperti dagli archeologi rappresentano una piccola parte del patrimonio scritto degli antichi Egizi. L'area della pianura alluvionale del Nilo \u00e8 poco rappresentata poich\u00e9 l'ambiente umido \u00e8 inadatto alla conservazione dei papiri e delle iscrizioni in inchiostro. D'altra parte, depositi nascosti di letteratura, sepolti per migliaia di anni, sono stati scoperti in insediamenti ai confini aridi e desertici della civilt\u00e0 egizia.\nScritture, mezzi di comunicazione e lingue.\nGeroglifici, ieratico e demotico.\nNel Periodo Predinastico, alla fine del IV millennio a.C., i geroglifici egizi e la loro forma corsiva, lo ieratico erano scritture ben consolidate. I geroglifici egizi erano illustrazioni artistiche di oggetti naturali. Per esempio, il geroglifico per chiavistello, pronunciato \"se\", produceva il suono s; quando questo geroglifico era combinato con un altro o pi\u00f9 geroglifici, produceva una combinazione di suoni che poteva rappresentare concetti astratti come tristezza, felicit\u00e0, bellezza e malvagit\u00e0. La Tavoletta di Narmer, datata al 3100 a.C. circa, nell'ultima fase del Periodo Predinastico, combina i geroglifici per pesce gatto e scalpello per produrre il nome del re Narmer.\nGli Egizi chiamavano i loro geroglifici \"parole divine\", e riservavano il loro utilizzo a scopi importanti, come comunicare con le divinit\u00e0 e gli spiriti dei morti tramite testi funerari. Ogni parola geroglifica rappresentava un oggetto specifico e incarnava l'essenza di tale oggetto, riconoscendolo come creato dalla divinit\u00e0 e appartenente all'universo pi\u00f9 grande. Tramite atti rituali sacerdotali, come bruciare incenso, il sacerdote permetteva agli spiriti e alle divinit\u00e0 di leggere i geroglifici che decoravano le superfici dei templi. Nei testi funerari a partire dalla XII dinastia, gli Egizi credevano che sfigurare, e anche omettere certi geroglifici, recasse conseguenze, buone o cattive, per il proprietario deceduto di una tomba il cui spirito faceva affidamento sui testi come fonte di nutrimento nella vita dopo la morte. Mutilare il geroglifico di un serpente velenoso o di un altro animale pericoloso eliminava una potenziale minaccia. Tuttavia, rimuovere ogni geroglifico rappresentate il nome di una persona deceduta avrebbe deprivato la sua anima dell'abilit\u00e0 di leggere i testi funerari e l'avrebbe condannata a un'esistenza inanimata.\nLo ieratico \u00e8 una forma corsiva semplificata dei geroglifici egizi. Come i geroglifici, lo ieratico era usato nei testi sacri e religiosi. Nel I millennio a.C., lo ieratico divenne la scrittura prevalentemente usata nei testi funerari e nei papiri dei templi. Mentre la scrittura dei geroglifici richiedeva la massima precisione e attenzione, il corsivo ieratico poteva essere scritto molto pi\u00f9 velocemente ed era dunque pi\u00f9 pratico per la tenuta dei registri da parte degli scribi. Il suo scopo principale era quello di servire da scrittura stenografica per scritti meno formali come lettere private, documenti legali, poemi, registri di tasse, testi medici, trattati matematici e insegnamenti. Lo ieratico poteva essere scritto in due stili differenti: uno era pi\u00f9 calligrafico e solitamente riservati a registri governativi e manoscritti letterari, l'altro era usato per resoconti informali e lettere.\nNella met\u00e0 del I millennio a.C. i geroglifici e lo ieratico erano usati per scritti reali, monumentali, religiosi e funerari, mentre una nuova scrittura, anche pi\u00f9 corsiva, era utilizzata per la scrittura informale e quotidiana: il Demotico. L'ultima scrittura adottata dagli Egizi fu l'alfabeto copto, una versione modificata dell'alfabeto greco. Il Copto divent\u00f2 la scrittura comune nel IV secolo d.C. quando il Cristianesimo divenne la religione di stato tramite l'Impero Romano; i geroglifici vennero abbandonati in quanto immagini idolatriche di una tradizione pagana, inadatte per scrivere il canone biblico.\nStrumenti di scrittura e materiali.\nLa letteratura egizia era prodotta su una variet\u00e0 di mezzi di comunicazione. Insieme allo scalpello, necessario per le iscrizioni su pietra, il principale strumento di scrittura degli antichi Egizi era il calamo, una canna modellata in uno stelo con un'estremit\u00e0 simile ad una spazzola. Con pigmenti di carbone nero e ocra rossa, il calamo era usato per scrivere su rotoli di papiro - un materiale sottile creato dal battere insieme strisce di midollo dalla pianta di Cyperus papyrus - cos\u00ec come su piccoli frammenti di vasi di ceramica o calcare conosciuti come ostraka. Si pensa che i rotoli di papiro fossero merci moderatamente costose, poiche molti sono palinsesti, manoscritti il cui contenuto originale \u00e8 stato cancellato per fare spazio a nuovi lavori scritti. Questo, insieme alla pratica di stappare pezzi di documenti di papiro pi\u00f9 grandi per scrivere lettere pi\u00f9 piccole, suggerisce che vi fossero carenze stagionali causate dalla stagione di crescita limitata del \"Cyperus papyrus\". Ci\u00f2 spiega anche l'uso frequente di ostraka e di scaglie di calcare come mezzo di scrittura per testi pi\u00f9 brevi. Oltre alla pietra, gli ostraka di ceramica e i papiri, i mezzi di scrittura includevano anche il legno, l'avorio e il gesso.\nNel periodo romano dell'Egitto, il tradizionale calamaio egizio fu rimpiazzato dal principale strumento di scrittura del mondo greco-romano: un calamaio pi\u00f9 corto e spesso con un pennino. Allo stesso modo, gli originali pigmenti egizi furono abbandonati in favore degli inchiostri greci a base di piombo. L'adozione degli strumenti di scrittura greco-romani influenz\u00f2 la grafia egizia, poiche i segni ieratici divennero pi\u00f9 distanziati, ebbero svolazzi pi\u00f9 curvi e maggiore precisione angolare.\nConservazione del materiale scritto.\nLe tombe egizie sotterranee nel deserto forniscono probabilmente l'ambiente pi\u00f9 protettivo per la conservazione di documenti di papiro. Per esempio, ci sono molti papiri funerari del Libro dei Morti ben conservati posizionati nelle tombe per fungere da guida per l'aldil\u00e0 per le anime dei proprietari deceduti delle tombe. Tuttavia, posizionare papiri non religiosi nelle camere di sepoltura era consueto solo alla fine del Medio Regno e nella prima met\u00e0 del Nuovo Regno. Cos\u00ec, la maggior parte di papiri letterari ben conservati sono datati a questo periodo.\nLa maggior parte degli insediamenti nell'antico Egitto era situati sul sedimento della pianura alluvionale del Nilo. Questo ambiente umido era sfavorevole per la conservazione a lungo termine dei documenti di papiro. Gli archeologi hanno scoperto una pi\u00f9 grande quantit\u00e0 di documenti di papiro in insediamenti nel deserto su terra elevata rispetto alla pianura alluvionale, e in insediamenti che mancavano di lavori di irrigazione, come Elefantina, El-Lahun e El-Hiba.\nAnche le scritte su mezzi pi\u00f9 stabili sono state perse in vari modi. Le pietre con iscrizioni erano frequentemente riutilizzate come materiale da costruzione, e gli ostraka di ceramica necessitavano di un ambiente secco per assicurare la conservazione di inchiostro sulle loro superfici. Mentre i rotoli di papiro venivano solitamente depositate in scatole per la loro custodia, gli ostraka venivano spesso abbandonati in vaste fosse; una di queste fu scoperta per caso nel villaggio di era Ramesside Deir el-Medina, ed ha fornito la maggior parte delle lettere su ostraka conosciute. I documenti trovati in questo sito includono lettere, inni, racconti immaginari, ricette, ricevute di affari e testamenti.\nEgizio Antico, Medio e Tardo e Demotico.\nNonostante la scrittura apparve per la prima volta alla fine del IV millennio a.C., era usata solo per trasmettere nomi corti ed etichette; strisce connesse di testo non apparvero prima del 2600 a.C. circa, all'inizio dell'Antico Regno. Questo sviluppo segn\u00f2 l'inizio della prima fase conosciuta della lingua egizia: l'Egizio Antico.. L'Egizio Antico rimase una lingua parlata fino al 2100 a.C. circa, quando, durante l'inizio del Medio Regno, si evolse nel Egizio Medio. Mentre l'Egizio Medio era strettamente collegato all'Egizio Antico, l'Egizio Tardo era significativamente diverso nella struttura grammaticale. Probabilmente l'Egizio Tardo apparve come lingua vernacolare gi\u00e0 nel 1600 a.C., ma non fu usata come lingua scritta fino al 1300 a.C. circa durante il Periodo Amarniano del Nuovo Regno. L'Egizio Tardo si evolse nel Demotico nel VII secolo a.C., e nonostante il Demotico rimase una lingua parlata fino V secolo d.C., fu gradualmente rimpiazzata dal Copto dal I secolo d.C.\nLo ieratico fu usato insieme ai geroglifici per la scrittura nell'Egizio Antico e Medio, diventando la forma principale di scrittura nell'Egizio Tardo. Dal Nuovo Regno e nel resto della storia egizia, l'Egizio Medio divenne una lingua classica che era di solito riservata per leggere e scrivere i geroglifici e la lingua parlata per forme di letteratura pi\u00f9 esaltate, come registri storici, autobiografie commemorative, inni e incantesimi funerari. Tuttavia, la letteratura del Medio Regno scritta in Egizio Medio fu anche riscritta in ieratico durante periodi pi\u00f9 tardi.\nLe funzioni letterarie: sociali, religiose ed educative.\nNella Storia egizia, leggere e scrivere erano i principali requisiti per servire in un incarico pubblico, nonostante gli ufficiali del governo fossero assistiti quotidianamente nel loro lavoro da un gruppo sociale colto di \u00e9lite noto come scribi. Come evidenziato dal Papiro Anastasi I del Periodo Ramesside, agli scribi poteva essere anche richiesto \"...di organizzare lo scavo di un lago e la costruzione di una rampa di mattoni, stabilire il numero di uomini necessari per trasportare un obelisco e di organizzare l'approvvigionamento per una missione militare\". Oltre ai lavori governativi, i servizi degli scribi sono stati spesso ricercati dagli analfabeti per scrivere lettere, atti di vendita e documenti legali. Si pensa che le persone che sapevano leggere e scrivere comprendessero solo l'1% della popolazione, mentre i rimanenti erano contadini, mandriani, artigiani e altri lavoratori, cos\u00ec come mercanti che richiedevano l'assistenza di scribi come segretari. Lo status privilegiato dello scriba sui lavoratori analfabeti era il tema di un popolare testo di insegnamenti del Periodo Ramesside \"La satira dei mestieri\", dove venivano criticati lavori umili e indesiderabili, per esempio il vasaio, il pescatore, il lavandaio e il soldato, e veniva lodata la professione dello scriba. Una simile opinione avvilente nei confronti degli analfabeti \u00e8 espressa negli \"Insegnamenti di Khety\" del Medio Regno, che sono usati per rinforzare la posizione elevata dello scriba nella gerarchia sociale.\nLa classe degli scribi era il gruppo sociale responsabile di conservare, trasmettere e canonizzare i classici letterari, e di scrivere nuovi componimenti. Opere classiche, come Le avventure di Sinuhe e gli Insegnamenti di Amenemhat, erano copiate dagli scolari come esercizi pedagogici per la scrittura e per istillare i valori etici e morali necessari che distinguevano la classe sociale degli scribi. I libri sapienziali del genere degli \"insegnamenti\" rappresentano la maggior parte dei testi pedagogici scritti sugli ostraka durante il Medio Regno; i testi di narrativa, come Le avventure di Sinuhe e Re Neferkara e il generale Sasenet vennero copiati raramente come esercizi scolastici fino al Nuovo Regno. William Kelly Simpson descrive i racconti narrativi come Sinuhe e Il racconto del naufrago come \"...istruzioni o insegnamenti nelle vesti di narrative\", poiche i protagonisti di queste storie rappresentano i valori del tempo, come l'amore per la casa o la fiducia in se stessi.\nCi sono alcuni casi conosciuti dove uomini fuori dalla professione di scriba erano istruiti e avevano accesso alla letteratura classica. Menna, un disegnatore, che lavorava a Deir el-Medina durante la XX dinastia, citava passaggi dalle narrative del Medio Regno come \"L'oasita eloquente\" e \"Il racconto del naufrago\" in una lettera di rimprovero al suo figlio disobbediente. Un contemporaneo ramesside di Menna, Hori, lo scriba autore della lettera satirica nel Papiro Anastasi I, ammon\u00ec il suo destinatario per aver citato le \"Istruzioni di Hordjedef\" nella maniera indecorosa di una persona non scriba e semi-istruita. Fischer-Elfert descrive ulteriormente questo affronto di un dilettante alla letteratura ortodossa:\nCosa pu\u00f2 essere rivelato dall'attacco di Hori sul modo in cui alcuni scribi ramessidi si sentivano obbligati a dimostrare la loro maggiore o minore conoscenza con la letteratura antica \u00e8 il concetto che queste opere venerabili dovevano essere conosciute per intero e non dovevano essere abusate come fonti per detti popolari estratti deliberatamente dal passato. I classici del tempo dovevano essere memorizzati completamente e compresi a fondo prima di essere citati.\nCi sono prove limitate ma solide nella letteratura e nell'arte egizia della pratica della lettura orale dei testi al pubblico. La parola per \"recitare\" (\"\u0161dj\") era spesso associata con biografie, lettere, e incantesimi. La parola \"cantare\" (\"\u1e25sj\") era usata per le canzoni di lode, le canzoni d'amore, i lamenti funerari, e alcuni incantesimi. Discorsi come la \"Profezia di Neferti\" suggeriscono che i componimenti fossero destinati alla lettura orale tra gli incontri di \u00e9lite. Nel breve ciclo di storie in demotico del I millennio a.C. incentrato sulle gesta di Petiese, le storie iniziano con la frase \"La voce che \u00e8 davanti al Faraone\", il che indica che un oratore e un pubblico erano coinvolti nella lettura del testo. Un pubblico immaginario di alti ufficiali governativi e membri della corte reale \u00e8 citato in alcuni testi, ma potrebbe essere stato coinvolto un pubblico pi\u00f9 ampio e non istruito. Per esempio, una stele funeraria di Sesostri I (1971\u20131926 a.C.C) menziona esplicitamente persone che si sarebbero riunite ed avrebbero ascoltato uno scriba che avrebbe recitato ad alta voce le iscrizioni della stele.\nLa letteratura aveva anche scopi religiosi. Iniziando con i Testi delle Piramidi dell'Antico Regno, opere di letteratura funeraria scritte sulle pareti delle tombe, e pi\u00f9 tardi sui sarcofagi, e sui papiri posti nelle tombe, erano ideati per proteggere e nutrire le anime nell'aldil\u00e0. Ci\u00f2 includeva l'uso di incantesimi, magie, e inni lirici. Copie di testi letterari non funerari trovati in tombe non regali suggeriscono che il defunto potesse intrattenersi nell'aldil\u00e0 leggendo questi testi di insegnamenti e storie di narrativa.\nNonostante la produzione letteraria fosse prevalentemente un'attivit\u00e0 di scribi maschi, si pensa che alcune opere fossero state scritte da donne. Per esempio, sono stati trovati vari riferimenti a donne che scrivono lettere e lettere private mandate e ricevute da donne. Tuttavia, Edward F. Wente afferma che, anche con riferimenti espliciti a donne che leggono lettere, \u00e8 possibile che le donne incaricassero altri per scrivere i documenti.\nDatazione, ambientazione e autore.\nRichard B. Parkinson e Ludwig D. Morenz scrivono che la letteratura egizia - definita strettamente come \"belles-lettres\" (\"bella scrittura\") \u2014 non fu registrata in forma scritta fino all'inizio della XII dinastia del Medio Regno. I testi dell'Antico Regno servivano principalmente a conservare i culti divini, proteggere le anime nell'aldil\u00e0, e per documenti di uso pratico nella vita quotidiana. Fino al Medio Regno i testi non vennero scritti per scopo di intrattenimento e per curiosit\u00e0 intellettuale. Parkinson e Morenz ipotizzano anche che le opere scritte del Medio Regno fossero trascrizioni della letteratura orale dell'Antico Regno. Si sa che alcune poesie orali furono conservati in scritti pi\u00f9 tardi; per esempio, le canzoni dei portatori di lettighe furono conservate in versi scritti nelle iscrizioni di tombe dell'Antico Regno.\nDatare i testi con il metodo della paleografia, lo studio della grafia, \u00e8 problematico a causa degli stili diversi di scrittura ieratica. L'uso dell'ortografia, anche lo studio dei sistemi di scrittura e dell'uso di simboli \u00e8 problematico, poiche alcuni autori di testi potrebbero aver copiato lo stile caratteristico di un archetipo pi\u00f9 antico. Racconti immaginari venivano spesso inseriti in ambientazioni storiche remote, e l'uso di ambientazioni contemporanee fu un fenomeno relativamente recente. Lo stile di un testo fornisce poco aiuto nel determinare la data esatta della sua composizione, poich\u00e9 il genere e la scelta dell'autore potrebbero riguardare maggiormente lo stato d'animo di un testo piuttosto che l'era in cui \u00e8 stato scritto. Per esempio, gli autori del Medio Regno potevano ambientare testi sapienziali immaginari nell'et\u00e0 d'oro dell'Antico Regno, o potevano scrivere racconti immaginari ambientati in un'et\u00e0 caotica rappresentante la vita pi\u00f9 problematica nel Primo Periodo Intermedio. Altri testi immaginari sono ambientati \"in illo tempore\" (cio\u00e8 in un tempo indeterminabile) e spesso contengono temi senza tempo.\nParkinson scrive che quasi tutti i testi letterari erano pseudonimi, e spesso attribuiti falsamente a famosi protagonisti della storia pi\u00f9 antica, come re e visir. Solo i generi letterari degli \"insegnamenti\" e delle \"lamentazioni/discorsi\" contengono opere attribuite ad autori storici; i testi nel genere dei racconti narrativi non furono mai attribuiti a personaggi storici famosi. John W. Tait afferma che durante il Periodo Classico dell'Egitto, \"Gli scribi egizi costruivano la loro opinione personale della storia del ruolo degli scribi e degli autori dei testi\", ma durante Periodo Tardo, questo ruolo invece fu mantenuto dall'\u00e9lite religiosa dei templi.\nCi sono poche eccezioni alla regola dello pseudonimo. Gli autori reali di alcuni testi insegnamento del Periodo Ramesside erano riconosciuti, ma questi casi sono rari, localizzati, e non caratterizzano le opere tradizionali. Coloro che scrivevano lettere private e talvolta di esempio erano riconosciuti come gli autori originali. Le lettere private potevano essere usate nei tribunali come testimonianze, poich\u00e9 la grafia unica di una persona poteva essere identificata come autentica. Le lettere private ricevute o scritte dal faraone venivano talvolta incise in geroglifico su monumenti di pietra per celebrare il potere del re, mentre i decreti del re iscritti su stele erano spesso resi pubblici.\nGeneri letterari e temi.\nGli egittologi moderni classificano i testi egizi in generi letterari, per esempio \"lamentazioni/discorsi\" e racconti narrativi. L'unico genere di letteratura chiamata come tale dagli antichi egizi era il genere degli \"insegnamenti\" o 'sebayt'. Parkinson afferma che i titoli di un'opera, la sua dichiarazione di apertura, o le parole chiave trovate nel corpo del testo dovrebbero essere usate come indicatori del suo genere particolare. Solo il genere dei racconti narrativi impiegava la prosa, ma molte delle opere di quel genere, cos\u00ec come quelle di altri generi, erano scritte in versi. la maggior parte dei versi egizi erano scritti in forma di distici, ma talvolta venivano usaate anche le terzine e le quartine.\nIstruzioni e insegnamenti.\nIl genere delle \"istruzioni\" o \"insegnamenti\", cos\u00ec come il genere dei \"discorsi riflessivi\", pu\u00f2 essere raggruppato nel corpo pi\u00f9 grande della letteratura sapienziale dell'antico vicino Oriente. Il genere \u00e8 di natura didattica e si pensa che abbia formato parte del programma di educazione degli scribi nel Medio Regno. Tuttavia, i testi di insegnamenti incorporavano spesso elementi di narrativa che potevano istruire cos\u00ec come intrattenere. Parkinson afferma che ci sono prove che i testi di insegnamento non fossero originariamente creati per l'uso nell'educazione degli scribi, ma a scopi ideologici. Ad esempio, Adolf Erman (1854\u20131937) scrive che le istruzioni immaginarie date da Amenemhat I (1991\u20131962 a.C.) ai suoi figli \"...superano di gran lunga i confini della filosofia scolastica, an non c'\u00e8 niente a che fare con la scuola in un grande avviso ai suoi figli ad essere leali al re\". Mentre la letteratura narrativa, rappresentata in opere come \"L'oasita eloquente\", enfatizzano l'eroe individuale che sfida la societ\u00e0 e i suoi ideali, al contrario i testi di insegnamenti sottolineano la necessit\u00e0 di aderire ai dogmi accettati dalla societ\u00e0.\nLe parole chiave trovate nei testi di insegnamenti includono \"conoscere\" (\"r\u1e2b\") e \"insegnare\" (\"sb\ua723\"). Questi testi di solito adottano la struttura formulare del titolo di \"le istruzioni di X fatte per Y\", dove \"X\" pu\u00f2 essere rappresentato da una figura autoritaria (come un visir o un re) che fornisce guida morale a suo figlio o ai suoi figli. \u00c8 spesso difficile determinare quanti indirizzi immaginari sono coinvolti in questi insegnamenti, poiche alcuni testi passano da singolare a plurale quando si riferiscono al loro pubblico.\nEsempi del genere degli \"insegnamenti\" includono le Massime di Ptahhotep, le Istruzioni di Kagemni, Gli Insegnamenti al re Merykara, le Istruzioni di Amenemhat, le Istruzioni di Djedefhor, gli Insegnamenti lealisti, l'Insegnamento di Ankhsheshonq e le Istruzioni di Amenemope. I testi di insegnamenti sopravvissuti dal Medio Regno erano scritti su manoscritti di papiro. Non \u00e8 sopravvissuto nessun ostrakon educazionale dal Medio Regno. La prima tavoletta da scrivere di uno scolaro, con una copia di testi di insegnamenti (Massime di Ptahhotep), \u00e8 datata alla XVIII dinastia. Le Massime di Ptahhotep e le Istruzioni di Kagemni sono trovate entrambe nel Papiro Prisse, che \u00e8 stato scritto durante la XII dinastia del Medio Regno. Gli interi Insegnamenti Lealisti sopravvivono solo in manoscritti dal Nuovo Regno, nonostante l'intera prima met\u00e0 sia conservata su una stele biografica nel Medio Regno che commemora l'ufficiale della XII dinastia Sehetepibra. Gli insegnamenti al re Merykara, le Istruzioni di Amenemhat, e le Istruzioni di Djedefhor sono opere autentiche del Medio Regno, ma sopravvivono solo su copie pi\u00f9 tarde del Nuovo Regno. Le Istruzioni di Amenemope sono una composizione del Nuovo Regno.\nRacconti narrativi e storie.\nIl genere dei \"Racconti\" e delle \"storie\" \u00e8 probabilmente il genere meno rappresentato dalla letteratura sopravvissuta del Medio Regno e dell'Egizio Medio. Nelle tarda letteratura egizia, i racconti e le storie comprendono la maggior parte delle opere letterarie sopravvissute datate dal Periodo Ramesside del Nuovo Regno al Periodo Tardo. Le maggiori opere narrative del Medio Regno includono le Storie della Corte del Re Cheope, Re Neferkara e il generale Sasenet, L'oasita eloquente,le Avventure di Sinuhe, e il Racconto del naufrago. Le storie del Nuovo Regno includono la Disputa di Apopi e Seqenenra, La presa di Joppa, la Storia del principe condannato, la Storia dei due fratelli, e Il viaggio di Unamon. Le storie del I millennio a.C. scritte in Demotico includono la storia della Stele della carestia (ambientata nell'Antico Regno, nonostante sia stata scritta durante la Dinastia Tolemaica) e i brevi cicli di storie del periodo greco e romano che trasformano figure storiche famose come Khaemwaset (XIX dinastia) e Inaros (Periodo Persiano dell'Egitto) in eroi immaginari e leggendari. Ci\u00f2 \u00e8 in contrasto con molte storie scritte in Egizio Tardo, i cui autori spesso sceglievano divinit\u00e0 come protagonisti e luoghi mitologici come ambientazioni.\nParkinson definisce i racconti come \"...narrative immaginarie, non commemorative e non funzionali\" che spesso usano la parola chiave \"narrare\" (\"sdd\"). Egli lo descrive come il genere con meno limiti precisi, poich\u00e9 i racconti spesso incorporano elementi di altri generi letterari. Per esempio, Morenz descrive la sezione di apertura del racconto Le avventure di Sinuhe come una \"...presentazione funeraria di se stesso\" che parodia la tipica autobiografia trovata sulle stele funerarie commemorative. L'autobiografia \u00e8 per un messaggero il cui servizio \u00e8 iniziato sotto Amenemhat I. Simpson afferma che la morte di Amenemhat I nel rapporto dato da suo figlio, coreggente, e successore Sesostri I (1971\u20131926 a.C.) all'esercito all'inizio delle Avventure di Sinuhe sia \"...eccellente propaganda\". Morenz descrive Il racconto del Naufrago come un rapporto i spedizione e un mito di letteratura di viaggio. Simpson nota che il metodo letterario della \"storia in una storia\" nel Racconto del naufrago potrebbe fornire \"...il pi\u00f9 antico esempio di una cronaca narrativa di una cava\". Con l'ambientazione di un'isola magica del deserto, e un personaggio che \u00e8 un serpente parlante, Il racconto del naufrago potrebbe anche essere classificato come una fiaba. Mentre storie come Le avventure di Sinuhe, La presa di Joppa, e Il principe condannato contengono rappresentazioni immaginarie di Egizi all'estero, Il viaggio di Unamon \u00e8 pi\u00f9 probabilmente basato su un vero resoconto di un egizio che ha viaggiato a Biblo in Fenicia per ottenere legno di cedro per costruire una nave durante il regno di Ramses XI.\nI racconti narrativi e le storie sono pi\u00f9 spesso trovate su papiri, ma testi parziali e talvolta completi sono trovati sugli ostraka. Ad esempio, Le avventure di Sinuhe sono trovate su cinque papiri composti durante la XII e la XIII dinastia. Questo testo fu copiato pi\u00f9 tardi molte volte su ostraka durante la XIX e la XX dinastia, con un ostrakon contenente il testo completo su entrambi i lati.\nLamentazioni, discorsi, dialoghi e profezie.\nIl genere del Medio Regno dei testi profetici, conosciuto anche come \"lamentazioni\", \"discorsi\", \"dialoghi\", e \"letteratura apocalittica\", include opere come le Lamentazioni di Ipuwer, la Profezia di Neferti, e il Dialogo di un uomo con il suo ba. Questo genere non aveva nessun precedente conosciuto nell'Antico Regno e nessuna composizione originale conosciuta fu prodotta nel Nuovo Regno. Tuttavia, opere come la Profezia di Neferti erano spesso copiate durante il Periodo Ramesside del Nuov Regno, quando questo genere del Medio Regno fu canonizzato ma interrotto. La letteratura profetica egizia sub\u00ec una rinascita durante il periodo greco e romano con opere come la Cronaca Demotica, l'Oracolo dell'Agnello, l'Oracolo del Vasaio, e due testi profetici che si concentrano su Nectanebo II (r. 360\u2013343 BC) come protagonista. Insieme ai testi di insegnamenti, questi discorsi riflessivi (parola chiave \"mdt\") sono raggruppati nella categoria della letteratura sapienziale del vicino Oriente antico.\nNei testi del Medio Regno, i temi collegati includono una visione pessimistica, descrizioni di cambiamento sociale e religioso, e grande disordine sulla terra, prendendo la formula di versi \"prima-ora\". Nonostante questi testi siano solitamente descritti come \"lamentazioni\", la Profezia di Neferti divaga da questo modello, fornendo una soluzione positiva a un mondo problematico. Nonostante sopravviva solo copie pi\u00f9 tarde dalla XVIII dinastia in poi, Parkinson afferma che, a causa di ovvi contenuti politici, la Profezia di Neferti sia stata scritta originariamente durante o subito dopo il regno di Amenemhat I. Simpson la chiama \"...un lampante volantino politico ideato per supportare il nuovo regime\" della XII dinastia fondata da Amenemhat, che usurp\u00f2 il trono di Mentuhotep IV della XI dinastia. Nel discorso narrativo, Snefru (2613\u20132589 a.C.) della IV dinastia convoca a corte il saggio e sacerdote lettore Neferti. Neferti intrattiene il re con profezie, predicendo che la terra entrer\u00e0 in un'era caotica, alludendo al Primo periodo intermedio, solo per essere riportata alla sua antica gloria da un giusto re \u2014 Ameny \u2014 che gli Egizi avrebbero presto riconosciuto come Amenemhat I. Un modello simile di un mondo tumultuoso trasformato in un'et\u00e0 d'oro da un re salvatore fu adottato dall'Oracolo dell'Agnello e dall'Oracolo del Vasaio, nonostante il loro pubblico vivesse sotto il dominio romano, il salvatore doveva ancora arrivare.\nNonostante fossero state scritte durante la XII dinastia, le Lamentazioni di Ipuwer sopravvivono solo da un papiro della XIX dinastia. Tuttavia, il Dialogo di un uomo con il suo ba \u00e8 trovato su un papiro originale della XII dinastia, il Papiro di Berlino 3024. Questi due testi somigliano ad altri discorsi nello stile, nel tono, e nel tema, nonostante siano unici in quanto ai pubblici immaginari vengono dati dei ruoli molto attivi nello scambio del dialogo. Nelle Lamentazioni di Ipuwer, un saggio si rivolge a un re anonimo ed ai suoi funzionari, descrivendo la stato miserabile della terra, per il quale incolpa l'incapacit\u00e0 del re di sostenere i valori regali. Ci\u00f2 pu\u00f2 sembrare o un avvertimento ai re o una legittimazione della dinastia corrente, confrontandola con il periodo apparentemente turbolento che la precedette. Nel Dialogo di un uomo con il suo ba, un uomo racconta a un pubblico una conversazione con il suo \"ba\" (una parte dell'Anima egizia) in cui riflette se continuare a vivere nella disperazione o se cercare la morte come una fuga dalla sofferenza.\nPoemi, canzoni, inni e testi funerari.\nLe stele funerarie furono prodotte per la prima volta all'inizio dell'Antico Regno. Trovate di solito nelle mastabe, combinavano i rilievi con iscrizioni riportanti il nome del defunto, i loro titoli ufficiali (se vi sono), e invocazioni.\nSi pensava che i poemi funerari proteggessero l'anima del re nella morte. I Testi delle Piramidi sono il primo esempio letteratura religiosa sopravvissuta che incorpori versi poetici. Questi testi non appaiono nelle tombe o nelle piramidi prima del regno di Unis (2375\u20132345 a.C.), la cui piramide fu costruita a Saqqara. I Testi delle Piramidi riguardano prevalentemente la protezione e il nutrimento dell'anima del sovrano nell'aldil\u00e0. Questo scopo col tempo incluse la protezione sia del sovrano sia dei suoi subordinati nell'aldil\u00e0. Una variet\u00e0 di tradizioni testuali si evolse dagli originali Testi delle Piramidi: i Testi dei sarcofagi del Medio Regno, il cosiddetto Libro dei Morti, le Litanie di Ra, e il Libro dell'Amduat, scritti su papiri dal Nuovo Regno alla fine della civilt\u00e0 egizia.\nI poemi erano anche scritti per celebrare il potere del re. Per esempio, nel Grande tempio di Amon a Karnak, Thutmose III (1479\u20131425 a.C.) della XVIII dinastia eresse una stele che commemorava le sue vittorie militari in cui gli dei benedicevano Thutmose in versi poetici e gli assicuravano vittorie sui suoi nemici. Oltre alle stele, dei poemi sono stati trovati su tavolette di legno per la scrittura usate dagli scolari. Oltre alla glorificazione dei re, i poemi erano scritti per onorare varie divinit\u00e0, e anche il Nilo.\nGli inni e le canzoni rimanenti dalle tombe dell'Antico Regno includono gli inni del saluto del mattino agli dei nei loro templi. Un ciclo di canzoni del Medio Regno dedicato a Sesostri III (1878\u20131839 a.C.) \u00e8 stato scoperto a el-Lahun. Erman ritiene che queste siano canzoni laiche usate per salutare il faraone a Menfi, mentre Simpson ritiene che siano di natura religiosa ma afferma che la divisione tra canzoni religiose e laiche non \u00e8 molto netta. Il Canto dell'arpista, il cui testo \u00e8 stato trovato in una tomba del Medio Regno e nel Papiro Harris 500 del Nuovo Regno, doveva essere cantato per gli ospiti a cena nei banchetti formali.\nDurante il regno di Akhenaton (1353\u20131336 a.C.), il Grande Inno ad Aton \u2014 conservato nelle tombe di Amarna, compresa la tomba di Ay \u2014 era dedicato ad Aton, la divinit\u00e0 del disco solare a cui era dato il patrocinio esclusivo durante il suo regno. Simpson compara le parole di questa composizione e la sequenza di idee a quelle del Salmo 104.\n\u00c8 stato conservato un solo inno poetico nella scrittura demotica. Tuttavia, ci sono molto esempi rimanenti di inni egizi del Periodo Tardo scritti in geroglifici sulle pareti dei templi.\nNon ci sono canzoni d'amore egizie datate prima del Nuovo Regno, essendo queste scritte in egizio tardo, nonostante si pensa che esse siano esistite anche in tempi precedenti. Erman compara le canzoni d'amore al Cantico dei cantici, citando le denominazioni di \"sorella\" e \"fratello\" che gli amanti usavano per parlarsi.\nLettere private, lettere modello, ed epistole.\nLe lettere modello e le epistole egizie sono raggruppate in un solo genere letterario. Rotoli di papiro sigillati con timbri di fango venivano usati per lettere a lunga distanza, mentre venivano spesso usati ostraka per scrivere lettere pi\u00f9 corte, non confidenziali, inviate a destinatari vicini. Lettere di corrispondenza reale o ufficiale, originariamente scritte in ieratico, venivano talvolta scritte su pietra in geroglifico. I vari testi scritti da scolare su tavolette di legno includono le lettere modello Lettere private potevano essere usate come lettere modello per gli scolari per essere copiate, comprese lettere scritte dai loro insegnanti o dalle loro famiglie. Tuttavia, queste lettere modello erano raramente incluse nei manoscritti educativi; erano invece usate lettere di finzione trovate in numerosi manoscritti. La formula epistolare comune usata in queste lettere modello era \"L'ufficiale A. dice allo scriba B\".\nLe lettere private pi\u00f9 antiche su papiro sono state trovate in un tempio funerario datato al regno di Djedkara Isesi (2414\u20132375 a.C.) della V dinastia. Pi\u00f9 lettere sono datate alla VI dinastia, il sottogenere delle epistole inizi\u00f2. Il testo educativo \"Kemi\", datato alla XI dinastia, contiene una lista di saluti epistolari, una narrazione con un finale in forma di lettera e terminologia adatta per l'uso in biografie commemorative. Si \u00e8 notato che anche altre lettere dell'inizio del Medio Regno usavano formule epistolare simili a quelle della Kemit. I Papiri di Heqanakht, scritti da un proprietario terriero, sono datati alla Xi dinastia e rappresentano alcune delle lettere conosciute pi\u00f9 lunghe che sono state scritte nell'Antico Egitto.\nDurante la fine del Medio Regno, pu\u00f2 essere visto una pi\u00f9 grande standardizzazione della formula epistolare, ad esempio in una serie di lettere modello prese da dispacci mandati alla Fortezza di Semna in Nubia durante il regno di Amenemhat III (1860\u20131814 a.C.). Anche epistole venivano scritte durante tutte le tre dinastie del Nuovo Regno. Mentre le lettere ai morti sono strate scritte sin dall'Antico Regno, la scrittura di lettere di preghiere in forma epistolare alle divinit\u00e0 inizi\u00f2 nel Periodo Ramesside, diventando molto popolare durante il periodo persiano e tolemaico.\nL'epistola delle \"Lettere satiriche\" del Papiro Anastasi I, scritte durante la XIX dinastia era un testo pedagogico e didattico copiato su numerosi ostraka dagli scolari. Wente descrive la versatilit\u00e0 di questa epistola, che conteneva \"...saluti opportuni con auguri per questa vita e la prossima, la composizione retorica, l'interpretazione di aforismi della letteratura sapienziale, l'applicazione della matematica a problemi di ingegneria, il calcolo di provviste per un esercito, e la geografia dell'Asia occidentale\". Inoltre, Wente la chiama un \"...trattato polemico\" che consiglia contro l'apprendimento dei termini per luoghi, professioni, e cose; ad esempio, non \u00e8 accettabile conoscere sono i nomi dei luoghi dell'Asia occidentale, ma anche \u00e8 importante conoscere anche importanti dettagli sulla sua topografia e sulle sue strade. Per migliorare l'insegnamento, il testo adopera sarcasmo ed ironia.\nTesti biografici e autobiografici.\nCatherine Parke scrive che le pi\u00f9 antiche iscrizioni commemorative appartengono all'antico Egitto e sono datate al III millennio a.C. Scrive: \"Nell'antico Egitto i resoconti formulari delle vite dei faraoni lodavano la continuit\u00e0 del potere dinastico. Anche se tipicamente scritti in prima persona, queste dichiarazioni sono pubbliche, testimonianze generali, non discorsi personali.\" Aggiunge che come in queste antiche iscrizioni, il bisogno umano di \"...celebrare, commemorare, e immortalare, l'impulso della vita contro la morte\", \u00e8 nello scopo delle biografie scritte oggi.\nOlivier Perdu afferma che le biografie non esistevano nell'antico Egitto, e che la scrittura commemorativa debba essere considerata autobiografica. Edward L. Greenstein non \u00e8 d'accordo con la terminologia di Perdu, affermando che il mondo antico non produceva \"autobiografie\" nel significato moderno, e che queste debbano essere distinte dai testi \"autobiografici\" del mondo antico. Tuttavia, sia Perdu che Greenstein sostengono che le autobiografie del Vicino Oriente antico non debbano essere equiparate al concetto moderno di autobiografia.\nJennifer Koosed spiega che non c'\u00e8 un consenso uniforme tra gli studiosi riguardo all'esistenza o meno di biografie e autobiografie nel mondo antico. Una delle maggiori argomentazioni contro questa teoria \u00e8 che il concetto di individualit\u00e0 non esisteva fino al Rinascimento europeo, il che spinge Koosed a scrivere \"...cos\u00ec l'autobiografia \u00e8 resa un prodotto della civilt\u00e0 europea: sant'Agostino gener\u00f2 Rousseau, che gener\u00f2 Henry Adams, e cos\u00ec via\". Koosed sostiene che l'uso della prima persona nei testi funerari commemorativi dell'antico Egitto non debba essere preso letteralmente poich\u00e9 l'ipotetico autore \u00e8 gi\u00e0 morto. I testi funerari dovrebbero essere considerati biografici invece che autobiografici. Koosed avverte che il termine \"biografia\" riferito a questi testi \u00e8 problematico, poich\u00e9 inoltre questi descrivono spesso le esperienze della persona defunta nel viaggiare attraverso l'aldil\u00e0.\nIniziando con le stele funerarie degli ufficiali della fine della III dinastia, veniva aggiunta una piccola quantit\u00e0 di dettagli biografici accanto ai titoli del defunto. Tuttavia, non fu fino alla VI dinastia che le narrazioni della vita e della carriera degli ufficiali del governo vennero scritte. Le biografie nelle tombe divennero pi\u00f9 dettagliate durante il Medio Regno, e includevano informazioni riguardo alla famiglia del defunto. La grande maggioranza di testi autobiografici \u00e8 dedicata a funzionari e scribi, ma durante il Nuovo Regno alcune furono dedicate a ufficiali militari e soldati. Testi autobiografici del periodo tardo pongono un'enfasi maggiore al cercare l'aiuto delle divinit\u00e0 piuttosto che ad agire giustamente per avere successo nella vita. Mentre i primi testi autobiografici trattavano esclusivamente della celebrazione di vite di successo, i testi autobiografici del Periodo Tardo includono lamenti per morti premature, simili agli epitaffi dell'antica Grecia.\nDecreti, cronache, liste reali e narrazioni storiche.\nGli storici moderni considerano che alcuni testi biografici \u2014 o autobiografici \u2014 siano importanti documenti storici. Ad esempio, le steli biografiche di generali militari nelle cappelle delle tombe costruite sotto Thutmose III forniscono la gran parte delle informazioni conosciute riguardo alle guerre in Siria e in Palestina. Tuttavia, anche gli annali di Thutmose III, scolpiti nelle pareti di vari monumenti costruiti durante il suo regno, come quelli a Karnak, conservano informazioni riguardi queste campagne militari. Gli annali di Ramses II (1279\u20131213 a.C.), che raccontano la Battaglia di Qade\u0161 contro gli Ittiti includono, per la prima volta nella letteratura egizia, un poema epico narrativo, distinto da tutta la poesia precedente, che serviva a celebrare ed istruire.\nAltri documenti utili per indagare sulla storia egizia sono le antiche liste reali trovate in laconiche cronache, come la Pietra di Palermo della V dinastia. Questi documenti legittimavano la rivendicazione della sovranit\u00e0 del faraone contemporaneo. Attraverso la storia egizia, decreti reali raccontavano le gesta dei faraoni regnanti. Ad esempio, il faraone nubiano Piankhy (752\u2013721 a.C.), fondatore della XXV dinastia, fece erigere una stele scritta in egizio medio che descrive con sfumature insolite e immagini vivide le sue campagne militari di successo.\nUno storico egizio, conosciuto con il suo nome greco di Manetone (III secolo a.C. circa), fu il primo a scrivere storia completa dell'Egitto. Manetone fu attivo durante il regno di Tolomeo II (283\u2013246 a.C.) e us\u00f2 le \"Storie\" del grevo Erodoto (484 a.C.\u2013425 a.C. circa) come sua principale fonte di ispirazione per una storia dell'Egitto scritta in greco. Tuttavia, le fonti principali dell'opera di Manetone furono le liste reali delle precedenti dinastie egizie.\nGraffiti di tombe e templi.\nFischer-Elfert distingue la scrittura dei graffiti egizi come un genere letterario. Durante il Nuovo Regno, gli scribi che visitavano luoghi antichi spesso lasciavano messaggi di graffiti sulle pareti dei templi funerari e delle piramidi, spesso in commemorazione di queste strutture. Gli studiosi moderni non considerano questi scribi meri turisti, ma pellegrini che visitavano luoghi sacri dove i centri di culto inattivi potevano essere usati per comunicare con gli dei. C'\u00e8 prova da un ostrakon educativo trovato nella tomba di Senenmut (TT71) che la scrittura formulare di graffiti era praticata nelle scuole di scribi. In un messaggio di greffiti, lasciato nel tempio funerario di Thutmose III aa Deir el-Bahari, un detto modificato dalle \"Massime di Ptahhotep\" \u00e8 incorporato in una preghiera scritta sulla parete del tempio. Gli scribi spesso scrivevano i loro graffiti in gruppi separati per distinguere i propri da quelli degli altri. Questo port\u00f2 alla competizione tra gli scribi, che spesso denigravano la qualit\u00e0 dei graffiti scritti da altri.\nEredit\u00e0, traduzione e interpretazione.\nDopo che i Copti si convertirono al cristianesimo nei primi secoli d.C., la loro letteratura copta cristiana divenne separata dalle tradizioni letterarie faraoniche ed ellenistiche. Tuttavia, gli studiosi ipotizzano che la letteratura egizia, forse in forma orale, influenz\u00f2 la letteratura greca e araba. Sono tracciati dei parallelismi tra i soldati egizi che entrarono di nascosto a Joppa nascosti in ceste per conquistare la citt\u00e0 nella storia \"La presa di Joppa\" e i greci micenei che entrano di nascosto a Troia nel Cavallo di Troia. La Presa di Joppa \u00e8 stata anche equiparata alla storia araba di Al\u00ec Bab\u00e0 nelle \"Mille e una notte\". \u00c8 stato ipotizzato che \"Sindbad il marinaio\" possa essere stato ispirato dal \"Racconto del naufrago\". Alcune opere egizie sono state commentate da studiosi nel mondo antico. Ad esempio, lo storico romano-ebraico Flavio Giuseppe (37 d.C.-100 d.C. circa) cit\u00f2 e comment\u00f2 i testi storici di Manetone.\nL'iscrizione geroglifica conosciuta incisa pi\u00f9 recentemente dell'antico Egitto si trova in un tempio a File, datata precisamente al 394 d.C., durante il regno di Teodosio I (379\u2013395 d.C.). Nel IV secolo d.C., l'egizio-ellenico Orapollo compil\u00f2 uno studio di quasi duemila geroglifici egizi e forn\u00ec la sua interpretazione dei loro significati, nonostante la sua comprensione fosse limitata e fosse ignaro dell'uso fonetico di ogni geroglifico. Questo studio fu apparentemente perso fino al 1415, quando l'italiano Cristoforo Buondelmonti lo acquis\u00ec sull'isola di Andro. Athanasius Kircher (1601\u20131680) fu il primo in Europa a rendersi conto che il Copto era un diretto discendente linguistico dell'antico egizio. Nel suo \"Oedipus Aegyptiacus\", egli fece il primo sforzo concertato europeo di interpretare il significato dei geroglifici egizi, sebbene fosse basato su deduzioni simboliche.\nNon fu fino al 1799, con la scoperta napoleonica di un'iscrizione trilingue (geroglifico, demotico e greco) sulla Stele di Rosetta, che gli studiosi moderni furono capaci di tradurre la letteratura dell'antico Egitto. Il primo grande sforzo per tradurre i geroglifici della Stele di Rosetta fu fatto da Jean-Fran\u00e7ois Champollion (1790\u20131832) nel 1822. I primi sforzi di traduzione della letteratura egizia durante il XIX secolo furono tentativi per confermare gli eventi biblici.\nPrima del 1970, l'opinione generale degli studiosi era che la letteratura dell'antico Egitto \u2014 nonostante condividesse delle similitudini con moderne categorie letterarie \u2014 non era un discorso indipendente, ininfluenzato dall'ordine sociopolitico antico. Tuttavia, dal 1970 in poi, un numero crescente di storici e di studiosi di letteratura hanno dubitato di questa teoria. Mentre gli studiosi prima del 1970 trattavano le opere letterarie egizie come fonti storiche che riflettevano accuratamente le condizioni di questa antica societ\u00e0, gli studiosi ora mettono in guardia contro questo approccio. Gli studiosi usano sempre di pi\u00f9 un approccio ermeneutico multiforme per lo studio delle signole opere letterare, in cui non solo lo stile e il contenuto, ma anche il contesto culturale, storico e sociale dell'opera sono tenuti in conto. Le singole opere possono poi essere usate come casi di studio per ricostruire le caratteristiche principali del discorso letterario egizio. "}
{"id": "6332870", "revid": "729019", "url": "https://it.wikipedia.org/wiki?curid=6332870", "title": "Lorenzo Adami", "text": "Biografia.\nFamiglia.\nLorenzo Adami nacque nel dicembre 1630 (battezzato 26 dicembre) a Montelparo, in provincia di Fermo, in una famiglia dell'alta borghesia, settimo dei 18 figli di Bartolomeo Adami (1595-1666) e Polinice Ruffo (1604-1687). \u00c8 stato il capitano della guardia del corpo della Regina Cristina di Svezia e l'inviato del cardinale Decio Azzolino juniore in Svezia nel 1660.\nLa zia Giulia Ruffo era la madre del cardinale Decio Azzolino che quindi era il cugino dell'Adami.\nCarriera e viaggi in Svezia.\nAdami scelse presto la carriera militare. Partecip\u00f2 nel 1657 come capitano della nave da guerra papale \"La Corona d'oro\" in diverse battaglie navali nei Dardanelli nella guerra a Creta (Guerra di Candia) contro l'Impero Ottomano. Nel 1659 entr\u00f2 su iniziativa del cardinale Azzolino al servizio della regina Cristina diventando capitano della Guardia Reale, sua guardia del corpo e l'anno seguente gli fu ordinato di tornare in Svezia nell'inverno tra 1660 e il 1661. Pochi anni dopo Adami partecip\u00f2 ad una missione di ritorno in Svezia per salvaguardare gli interessi della regina Cristina.\nIl Capitano Adami viaggi\u00f2 da Roma il 2 giugno 1665, recandosi prima ad Amburgo al fine di informarsi per conto della ex regina sulla situazione finanziaria precaria del banchiere Diego Teixeira Sampayo. Continu\u00f2 poi per Stoccolma, dove arriv\u00f2 il 1\u00ba agosto 1665. Ha poi viaggiato il 5 settembre a Arensburg per informarsi sulla situazione in Saaremaa e torn\u00f2 a Stoccolma il 28 novembre.\nLa missione dell'Adami in Svezia doveva essere molto pi\u00f9 lunga del previsto. Nonostante i buoni successi ottenuti nel riordinamento delle finanze di Cristina, nell'estate del 1667, scelse di dimettersi per colpa di alcune accuse e voci circolanti tra le persone al servizio della regina. Adami la rincontr\u00f2 per l'ultima volta ad Amburgo nel gennaio 1668, per prendere congedo e rientrare in Italia.\nDopo la carriera.\nAdami fu restituito dopo il suo servizio a Fermo dove si spos\u00f2 nel maggio 1668 con Eufemia Altocomando. La coppia ebbe cinque figli. Trascorse il resto della sua vita vivendo di rendita. Non v'\u00e8 alcuna indicazione che egli abbia mai cercato di tornare a lavorare da qualche parte. Mor\u00ec il 26 novembre 1685 ed \u00e8 sepolto nella Chiesa di San Domenico a Fermo.\nLettere.\nLe 107 lettere di Lorenzo Adami dagli anni 1665-67 sono conservate nella Collezione Azzolino negli Archivi Nazionali di Stoccolma. La raccolta di Lettera \u00e8 la fonte primaria di conoscenza circa la sua missione in Svezia."}
{"id": "6332871", "revid": "436907", "url": "https://it.wikipedia.org/wiki?curid=6332871", "title": "Polarize", "text": "Polarize \u00e8 un brano musicale del duo musicale statunitense Twenty One Pilots, pubblicato nel loro quarto album in studio \"Blurryface\" nel 2015.\nDescrizione.\nDecima traccia di \"Blurryface\", il brano \u00e8 stato prodotto da Mike Elizondo ai Can Am di Tarzana, in California, insieme a \"Stressed Out\", \"Hometown\" e \"Not Today\", ed \u00e8 scritto come di consueto dal cantante del duo Tyler Joseph.\nCome \"Ride\", \"Lane Boy\" e \"Message Man\", \"Polarize\" \u00e8 un brano prettamente reggae, ed \u00e8 incentrato sulla negativit\u00e0 di alcuni comportamenti o abitudini di Joseph."}
{"id": "6332877", "revid": "124123", "url": "https://it.wikipedia.org/wiki?curid=6332877", "title": "Herman Kahn", "text": "Nel 1961 Kahn \u00e8 stato uno dei fondatori dell'Hudson Institute.\nIl personaggio del \u00e8 in parte ispirato alle teorie di Kahn, in particolare per quanto riguarda l'ordigno dell'apocalisse."}
{"id": "6332879", "revid": "767487", "url": "https://it.wikipedia.org/wiki?curid=6332879", "title": "Grande Portogallo", "text": "Il Grande Portogallo (portoghese: Portugal Maior), anche conosciuto come Portogalizia (portoghese: Portugaliza), \u00e8 un'unione proposta dai territori di lingua portoghese, inclusa la regione autonoma di Galizia, la regione dell'Eonaviego, il territorio di Olivenza, e molti altri paesi situati sul confine ispano-portoghese nei quali si parlano i diversi dialetti della lingua galiziano-portoghese, come, ad esempio, la lingua fala.\nIl concetto di un Grande Portogallo trae le sue origini durante l'epoca delle esplorazioni geografiche portoghesi, quando navigatori ed esploratori portoghesi scoprirono terre prima di allora inabitate come l'arcipelago di Madera, le Isole Selvagge, le Azzorre, e molte altre terre nell'Atlantico.\nAnche se si pensa che la proposta abbia ideologie politiche recenti abbracciate da alcuni nazionalisti portoghesi, questa \u00e8 datata molto prima ed \u00e8 stata documentata dall'autore inglese George Young nel suo libro del 1917 intitolato \"Portugal, Old and Young - an Historical Study\" (in italiano: Portogallo, Vecchio e Nuovo - uno studio storico), pubblicato dalla Oxford University Press:\nDurante il XIX secolo, il Grande Portogallo perse uno dei suoi pi\u00f9 preziosi possedimenti, il Brasile, a causa dell'infruttuosa invasione del Portogallo da parte di Francia e Spagna. Nel XX secolo, alcune regioni del Grande Portogallo assunsero maggior importanza e diventarono le principali mete di emigrazione. Altre regioni, come le Azzorre e le isole di Capo Verde furono di grande importanza strategica ed appaiono in alcuni documenti tedeschi della Seconda Guerra Mondiale datati 24 agosto 1940.\nUso corrente.\nIl termine Portugalizia \u00e8 ancora conservato in alcune iniziative politiche. Anche se questo termine non \u00e8 strettamente definito, molti lo interpretano come un'unione delle seguenti aree:"}
{"id": "6332892", "revid": "729019", "url": "https://it.wikipedia.org/wiki?curid=6332892", "title": "Seiji Sakaguchi", "text": "\u00c8 noto per aver fatto parte delle promozioni New Japan Pro-Wrestling, World Wide Wrestling Federation e National Wrestling Alliance tra gli anni settanta e novanta.\nPrima di diventare wrestler ha praticato con successo la disciplina del judo, dove \u00e8 cintura nera quinto dan. Nel 1965 ha vinto la medaglia di bronzo ai mondiali maschili di quell'anno, venendo tuttavia accusato di aver venduto il match valido per l'argento a favore di Mitsuo Matsunaga.\nCarriera.\nSakaguchi comp\u00ec il suo debutto nel mondo del wrestling nell'agosto 1967 presso la Japan Pro-Wrestling Association. Dopo la chiusura della federazione, il 14 aprile 1973, si trasfer\u00ec alla New Japan Pro-Wrestling (NJPW).\nDopo brevi esperienze nella World Wide Wrestling Federation (WWWF) e National Wrestling Alliance (NWA) negli anni ottanta fece ritorno in Giappone, dove concluse la sua carriera nel marzo 1990. Tra il 1992 e il 1993 ricopr\u00ec l'incarico di presidente della NWA.\nIl 14 settembre 2003 torn\u00f2 a combattere esclusivamente per un match quando fece coppia assieme a Masahiro Chono contro Yoshihiro Takayama e Shinya Makabe. A seguito del suo ritiro \u00e8 divenuto un collaboratore della NJPW.\nVita personale.\nI suoi figli Yukio Sakaguchi e Kenji Sakaguchi sono entrati rispettivamente nel mondo del wrestling e della televisione."}
{"id": "6332897", "revid": "588403", "url": "https://it.wikipedia.org/wiki?curid=6332897", "title": "Roman Murtazayev", "text": ""}
{"id": "6332899", "revid": "729019", "url": "https://it.wikipedia.org/wiki?curid=6332899", "title": "Stazione di Sella Elecci", "text": "La stazione di Sella Elecci \u00e8 una stazione ferroviaria situata nel comune di Arzana e posta lungo la linea Mandas-Arbatax, utilizzata esclusivamente per i servizi turistici del Trenino Verde.\nStoria.\nLe origini della stazione risalgono al tardo Ottocento, anni in cui la Societ\u00e0 italiana per le Strade Ferrate Secondarie della Sardegna realizz\u00f2 tra le altre la linea Mandas-Arbatax e con essa lo scalo di Sella Elecci, posto in corrispondenza della casa cantoniera 138 della ferrovia ed attivato il 1\u00ba aprile 1893 insieme al tronco Arbatax-Gairo, uno dei primi della linea per Mandas (terminata poi l'anno seguente) a venire aperti al traffico.\nAlla gestione SFSS nel 1921 subentr\u00f2 quella della Ferrovie Complementari della Sardegna, a cui segu\u00ec nel 1989 la Ferrovie della Sardegna. Sotto l'amministrazione delle FdS la Mandas-Arbatax fu destinata, a partire dal 16 giugno 1997, all'esclusivo impiego per il traffico turistico legato al progetto Trenino Verde, fatto che comport\u00f2 la cessazione di ogni servizio di trasporto pubblico nella stazione. Da allora l'impianto, gestito dal 2010 dall'ARST, viene utilizzato quasi esclusivamente nel periodo estivo, restando per il resto dell'anno pressoch\u00e9 privo di traffico.\nStrutture e impianti.\nLa stazione di Sella Elecci \u00e8 di tipo passante e comprende due binari a scartamento da 950\u00a0mm, di cui il primo di corsa dotato di banchina e affiancante il deposito idrico dell'impianto, del tipo a cisterna metallica su struttura in muratura. In posizione disassata rispetto al fabbricato viaggiatori \u00e8 presente il raddoppio di stazione, con il binario di incrocio (passante) le cui comunicazioni sono poste entrambe ad ovest dell'edificio principale dell'impianto.\nQuest'ultimo presenta le linee tipiche delle case cantoniere della linea (funzione che ebbe in origine), sebbene sia stato ampliato con un'ala comprendente i locali della sala d'aspetto della stazione.\nMovimento.\nDall'estate 1997 la stazione \u00e8 utilizzata esclusivamente per il traffico turistico ed \u00e8 attiva principalmente tra la primavera e l'autunno, in cui vengono effettuati dei treni a calendario, che nell'estate di norma assumono frequenza quasi giornaliera: con riferimento alla stagione turistica 2017 l'impianto \u00e8 collegato sei giorni a settimana nel periodo estivo da corse espletate lungo la tratta Arbatax-Gairo. Nel corso dell'intero anno lo scalo \u00e8 inoltre utilizzabile da eventuali treni organizzati ad hoc su richiesta di comitive di turisti.\nServizi.\nNell'impianto \u00e8 presenti una sala d'attesa, sebbene di norma non accessibile all'utenza."}
{"id": "6332902", "revid": "767487", "url": "https://it.wikipedia.org/wiki?curid=6332902", "title": "You're in Love with a Psycho", "text": "You're in Love with a Psycho \u00e8 un singolo del gruppo musicale britannico Kasabian, il primo estratto dal loro sesto album in studio \"For Crying Out Loud\", pubblicato il 20 marzo 2017.\nVideo musicale.\nIl video ufficiale del brano, ambientato nel fittizio manicomio di West Ryder (che d\u00e0 il titolo a \"West Ryder Pauper Lunatic Asylum\", terzo album dei Kasabian del 2009) e pubblicato il 30 marzo 2017, vede la partecipazione del comico Noel Fielding (gi\u00e0 protagonista del video di \"Vlad the Impaler\") e dell'attore Stephen Graham.\nTracce.\nTesti e musiche di Sergio Pizzorno."}
{"id": "6332904", "revid": "588403", "url": "https://it.wikipedia.org/wiki?curid=6332904", "title": "Mardan T\u00f6lebek", "text": "Carriera.\nClub.\nCresciuto nell', squadra della sua citt\u00e0 natale, esordisce nella massima serie kazaka nel 2010. Con la maglia dell'Ordabas\u0131 disputa undici stagioni, per un totale di oltre 150 presenze.\nNel 2021, si trasferisce al .\nNazionale.\nTra il 2011 e il 2012 conta sei presenza nella nazionale kazaka under-21."}
{"id": "6332905", "revid": "599013", "url": "https://it.wikipedia.org/wiki?curid=6332905", "title": "Eladio Z\u00e1rate", "text": "Carriera.\nClub.\nDurante la sua carriera ha giocato con numerose squadre di club."}
{"id": "6332918", "revid": "1305772", "url": "https://it.wikipedia.org/wiki?curid=6332918", "title": "Mean Streak (videogioco)", "text": "Mean Streak \u00e8 un videogioco di corse e combattimenti in motocicletta pubblicato nel 1987 per Commodore 64 e ZX Spectrum dalla Mirrorsoft. \u00c8 ambientato in un futuro in cui la popolazione, rammollita, viaggia solo tramite teletrasporto, mentre un gruppo di ribelli organizza delle corse mortali con moto pesantemente armate sull'autostrada M25, ora abbandonata e detta \"Battletrack\".\nModalit\u00e0 di gioco.\nLa pista \u00e8 un costante rettilineo privo di paesaggio, mostrato con visuale isometrica e scorrimento in diagonale verso l'alto a destra.\nLa velocit\u00e0 di scorrimento non varia, ma la moto del giocatore pu\u00f2 spostarsi pi\u00f9 avanti o pi\u00f9 indietro rispetto allo schermo, e fare piccoli salti. Come armamenti si dispone di mitragliatrici che sparano in avanti con munizioni illimitate, razzi limitati sparabili in avanti, e olio limitato che pu\u00f2 essere scaricato dietro.\nLa strada, in stato di abbandono, \u00e8 piena di ostacoli da evitare: muri e buche letali, chiazze d'olio o acqua che fanno sbandare, e molti detriti e fessure pi\u00f9 piccoli che rovinano le gomme in modo graduale. Occasionalmente si pu\u00f2 salire su rampe. Lungo il percorso ci sono ricariche delle armi e del carburante da raccogliere. Un radar nella parte bassa dello schermo mostra le posizioni dei vari elementi.\nSi incontrano continuamente moto avversarie, che possono avere le stesse capacit\u00e0 del giocatore tranne i razzi. Giocatore e avversari possono distruggersi a vicenda con le armi o urtandosi e spingendosi contro gli ostacoli o le pareti laterali. Anche i muri si possono eliminare sparando razzi. Si pu\u00f2 perdere una vita venendo colpiti ripetutamente dai nemici, finendo contro ostacoli letali, esaurendo il carburante o la salute delle gomme o il tempo a disposizione per arrivare al traguardo. Colpire i nemici fa vincere un po' di tempo bonus.\nCi sono 5 livelli poco variabili tra loro, a parte l'aumento di ostacoli, di nemici e della loro intelligenza. Su ZX Spectrum la visuale sulla pista \u00e8 monocromatica e cambia il colore di fondo.\nSolo su Commodore 64 \u00e8 disponibile anche la modalit\u00e0 a due giocatori in competizione simultanea. In questo caso non ci sono altri avversari controllati dal computer n\u00e9 limite di tempo e l'obiettivo diventa eliminare l'altro giocatore."}
{"id": "6332940", "revid": "1310927", "url": "https://it.wikipedia.org/wiki?curid=6332940", "title": "Geworg Najaryan", "text": ""}
{"id": "6332948", "revid": "661526", "url": "https://it.wikipedia.org/wiki?curid=6332948", "title": "Cortazar", "text": "Cortazar \u00e8 una citt\u00e0 dello stato di Guanajuato, nel Messico centrale, capoluogo dell'omonima municipalit\u00e0.\nLa municipalit\u00e0 conta 34.500 abitanti e copre un'area di 334,2 \u00a0km\u00b2."}
{"id": "6332982", "revid": "1573940", "url": "https://it.wikipedia.org/wiki?curid=6332982", "title": "Enidae", "text": "Le Enidi (Enidae ) sono una famiglia di molluschi gasteropodi polmonati dell'ordine Stylommatophora.\nDescrizione.\nSono caratterizzati dalla presenza di una conchiglia piuttosto piccola e destrorsa.\nIn questa famiglia, il numero di cromosomi aploidi \u00e8 attestato tra i 21 ed i 25.\nTassonomia.\nLa famiglia comprende 66 generi in due sottofamiglie:"}
{"id": "6332984", "revid": "1305772", "url": "https://it.wikipedia.org/wiki?curid=6332984", "title": "Aquila africana (disambigua)", "text": "La denominazione aquila africana pu\u00f2 riferirsi a:"}
{"id": "6332985", "revid": "86903415", "url": "https://it.wikipedia.org/wiki?curid=6332985", "title": "Aquila minore africana", "text": ""}
{"id": "6332986", "revid": "86903419", "url": "https://it.wikipedia.org/wiki?curid=6332986", "title": "Aquila nera africana", "text": ""}
{"id": "6333004", "revid": "86903593", "url": "https://it.wikipedia.org/wiki?curid=6333004", "title": "Re di Libia", "text": ""}
{"id": "6333007", "revid": "339392", "url": "https://it.wikipedia.org/wiki?curid=6333007", "title": "Stato vassallo", "text": ""}
{"id": "6333012", "revid": "1442080", "url": "https://it.wikipedia.org/wiki?curid=6333012", "title": "Tuba B\u00fcy\u00fck\u00fcst\u00fcn", "text": "Biografia.\nTuba B\u00fcy\u00fck\u00fcst\u00fcn \u00e8 nata il 5 luglio 1982 a Istanbul (Turchia). Si \u00e8 diplomata alla Dogu\u015f High School e in seguito ha studiato costumi e scenografia alla Mimar Sinan Fine Arts University, laureandosi nel 2004. Quando era al college, ha iniziato la sua carriera di attrice presentando vari spot pubblicitari in televisione.\n\u00c8 stata la prima attrice turca ad essere nominata come migliore attrice ai 42\u00ba International Emmy Awards per la sua interpretazione in \"20 Dakika\".\nVita privata.\nIl 28 luglio 2011, ha sposato l'attore Onur Saylak, con il quale ha condiviso un set in \"Asi y G\u00f6n\u00fcl\u00e7elen\". Nel giugno 2017, il suo divorzio da Onur Saylak \u00e8 stato ufficializzato. Insieme sono genitori dei gemelli Maya e Toprak, nati il 19 gennaio 2012.\nNel maggio 2014 \u00e8 stata nominata \"Embajadora de Buena Voluntad\" per l'Unicef.\nDoppiatrici italiane.\nNelle versioni in italiano dei suoi film e delle sue serie TV, Tuba B\u00fcy\u00fck\u00fcst\u00fcn \u00e8 stata doppiata da:"}
{"id": "6333018", "revid": "192549", "url": "https://it.wikipedia.org/wiki?curid=6333018", "title": "Uovo del quindicesimo anniversario di regno", "text": ""}
{"id": "6333022", "revid": "111433", "url": "https://it.wikipedia.org/wiki?curid=6333022", "title": "Kattushili I", "text": ""}
{"id": "6333023", "revid": "111433", "url": "https://it.wikipedia.org/wiki?curid=6333023", "title": "Murshili I", "text": ""}
{"id": "6333035", "revid": "8660", "url": "https://it.wikipedia.org/wiki?curid=6333035", "title": "Tyler Ervin", "text": "Carriera.\nHouston Texans.\nAl college, Ervin gioc\u00f2 a football alla San Jos\u00e9 State University dal 2011 al 2015. Fu scelto nel corso del quarto giro (195\u00ba assoluto) del Draft NFL 2016 dagli Houston Texans. Debutt\u00f2 come professionista nel primo turno contro i Chicago Bears correndo una volta per tre yard. Nella sua stagione da rookie gioc\u00f2 principalmente come kick returner, chiudendo con 12 presenze e 524 yard su ritorno."}
{"id": "6333041", "revid": "686936", "url": "https://it.wikipedia.org/wiki?curid=6333041", "title": "D.J. Reader", "text": "Carriera.\nHouston Texans.\nAl college, Reader gioc\u00f2 a football con i Clemson Tigers. Fu scelto nel corso del quinto giro (166\u00ba assoluto) del Draft NFL 2016 dagli Houston Texans. Debutt\u00f2 come professionista nel primo turno contro i Chicago Bears mettendo a segno un tackle. Il primo sack in carriera lo fece registrare nella settimana 10 su Blake Bortles dei Jacksonville Jaguars. Nella sua stagione da rookie disput\u00f2 tutte le 16 partite, 7 delle quali come titolare, con 22 tackle e un sack.\nCincinnati Bengals.\nIl 17 marzo 2020 Reader firm\u00f2 con i Cincinnati Bengals un contratto quadriennale del valore di 53 milioni di dollari. Il 13 febbraio 2022 part\u00ec come titolare nel Super Bowl LVI ma i Bengals furono sconfitti dai Los Angeles Rams per 23-20."}
{"id": "6333042", "revid": "287204", "url": "https://it.wikipedia.org/wiki?curid=6333042", "title": "Diego Martin", "text": ""}
{"id": "6333043", "revid": "729019", "url": "https://it.wikipedia.org/wiki?curid=6333043", "title": "Supreme Court Gardens", "text": "Supreme Court Gardens \u00e8 un parco nel quartiere centrale degli affari di Perth, Australia Occidentale, delimitata da Riverside Drive, Barrack Street, Governors Avenue, e dagli edifici della Corte Suprema dell'Australia Occidentale.\nStoria.\nAlla fine del 1880 Perth Water si estendeva pi\u00f9 a nord rispetto al suo confine attuale e il fiume copriva parte della zona ora occupata dai Supreme Court Gardens. La terra che era a sud del palazzo di giustizia originale e l'edificio della Corte Suprema del tempo fu occupato dalle stalle della polizia e dalla stazione di polizia di Waterside. Gli edifici della polizia furono demoliti nel 1902, quando fu costruito un nuovo edificio della Corte Suprema e parte del fiume fu bonificato.\nI giardini hanno avuto ampi alberi, arbusti e recinzioni, varie piccole strutture nei diversi momenti della propriet\u00e0 in passato.\nI giardini sono stati a volte molto poco illuminati e avevano molte zone buie a causa della vegetazione. Questo port\u00f2 a preoccupazioni nel 1985 per la sicurezza, a causa della illuminazione insufficiente. A partire dagli anni 2000 grandi quantit\u00e0 di arbusti bassi e recinzioni furono rimossi e fu introdotto un sistema migliore di illuminazione.\nPer molti anni il quotidiano \"The West Australian\" tenne una mostra d'arte annuale nel parco.\nL'Orchestral Shell (tribuna per l'orchestra) fu costruita e aperta nel parco il 22 gennaio 1956 e fu distrutta da un incendio nel 1990.\nI giardini hanno avuto un numero significativo di eventi e concerti, molti associati al Perth International Arts Festival."}
{"id": "6333044", "revid": "2044650", "url": "https://it.wikipedia.org/wiki?curid=6333044", "title": "Diego Mart\u00edn (attore)", "text": "Biografia.\nNato a Madrid, ma cresciuto a Valladolid, dopo il liceo si \u00e8 iscritto all'universit\u00e0 per studiare legge, ma ha abbandonato gli studi per diventare attore. Incomincia a studiare recitazione nel 1993, frequentando alcuni corsi di formazione base per poi iscriversi alla scuola di Juan Carlos Corazza.\nOttiene il suo primo e piccolo ruolo in \"Resultado final\", ultimo film del regista Juan Antonio Bardem. Il primo ruolo di rilievo \u00e8 quello del Jaime Castro nelle serie televisiva poliziesca \"Polic\u00edas, en el coraz\u00f3n de la calle\", interpretato dal 2000 al 2003. Nel corso degli anni si ritaglia altri ruoli in produzioni televisive come \"Aqu\u00ed no hay quien viva\" e \"Hermanos &amp; detectives\".\nNel 2006 interpreta Perotto, il guardiano di Lucrezia Borgia, in \"Los Borgia\" di Antonio Hern\u00e1ndez. L'anno seguente recita in \"Mataharis\" di Ic\u00edar Bolla\u00edn. Nel 2010 interpreta il ruolo di Alejandro in \"Tres metros sobre el cielo\", remake spagnolo di \"Tre metri sopra il cielo\", e nel sequel del 2012 \"Tengo ganas de ti\". Sempre nel 2012 \u00e8 protagonista, assieme a Leticia Dolera, del film horror \"Rec 3 - La genesi\".\nDal 2014 interpreta il ruolo di Enrique Otegui nella serie televisiva \"Velvet\".\nDoppiatori italiani.\nNelle versioni in italiano dei suoi film, Diego Mart\u00edn \u00e8 stato doppiato da:"}
{"id": "6333045", "revid": "71433", "url": "https://it.wikipedia.org/wiki?curid=6333045", "title": "Diego Mart\u00edn Gabriel", "text": ""}
{"id": "6333046", "revid": "486946", "url": "https://it.wikipedia.org/wiki?curid=6333046", "title": "Ni\u00f1os robados", "text": ""}
{"id": "6333052", "revid": "21880", "url": "https://it.wikipedia.org/wiki?curid=6333052", "title": "Enidi", "text": ""}
{"id": "6333054", "revid": "1305772", "url": "https://it.wikipedia.org/wiki?curid=6333054", "title": "Piccione selvatico", "text": ""}
{"id": "6333055", "revid": "86904462", "url": "https://it.wikipedia.org/wiki?curid=6333055", "title": "Piccione selvatico orientale", "text": ""}
{"id": "6333056", "revid": "767487", "url": "https://it.wikipedia.org/wiki?curid=6333056", "title": "Publio Servilio Rullo", "text": "Biografia.\nNel 63 a.C. Rullo divent\u00f2 tribuno della plebe e, convinto da Gaio Giulio Cesare e Marco Licinio Crasso, propose una legge agraria volta a formare una commissione di dieci persone per la ridistribuzione delle terre; probabilmente Cesare e Crasso avevano intenzione di controllare tutti i terreni pubblici attraverso questa commissione, cos\u00ec il console Marco Tullio Cicerone si oppose fortemente alla legge, facendola ritirare."}
{"id": "6333057", "revid": "86904473", "url": "https://it.wikipedia.org/wiki?curid=6333057", "title": "Piccione selvatico occidentale", "text": ""}
{"id": "6333060", "revid": "86904491", "url": "https://it.wikipedia.org/wiki?curid=6333060", "title": "Piccione di Guinea", "text": ""}
{"id": "6333061", "revid": "110157", "url": "https://it.wikipedia.org/wiki?curid=6333061", "title": "Volleyball Thailand League 2016-2017 (pallavolo femminile)", "text": "La Volleyball Thailand League 2016-2017 si \u00e8 svolta dal 19 novembre 2016 al 19 marzo 2017: al torneo hanno partecipato otto squadre di club thailandesi e la vittoria finale \u00e8 andata per la prima volta al Supreme Chonburi Volleyball Club.\nRegolamento.\nFormula.\nLe squadre hanno disputato un girone all'italiana, con gare di andata e ritorno.\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:"}
{"id": "6333096", "revid": "287204", "url": "https://it.wikipedia.org/wiki?curid=6333096", "title": "Khawr Abd Allah", "text": "Il Khawr \u02bfAbd All\u0101h (in arabo: \u062e\u0648\u0631 \u0639\u0628\u062f \u0627\u0644\u0644\u0647) \u00e8 probabilmente una foce ad estuario in via di prosciugamento dello Shatt al-Arab la cui foce \u00e8 ora pi\u00f9 a nord e costituisce la parte sud-orientale del confine tra Iraq e Iran.\nL'estuario (in arabo: \u062e\u0648\u0631 traslitterato Khawr) segna il confine tra il Kuwait e l'Iraq. Nella parte a sud dell'estuario si trovano le isole kuwaitiane di Warbah e Bubiyan, a nord dell'estuario la costa irachena. Estendendosi a nord-ovest la via d'acqua \u00e8 totalmente irachena e cambia il suo nome in Khawr az-Zubayr, in corrispondenza di del porto di Umm Qasr, collegato, attraverso dei canali, allo Shatt al-Arab nei pressi della citt\u00e0 di Bassora.\nEntrambe le isole di Warbah e Bubiyan sono disabitate e caratterizzate da una morfologia piatta e prevalentemente paludosa e appartengono al Kuwait, ma sono state a lungo rivendicate dall'Iraq. Dopo l'invasione del Kuwait da parte dell'Iraq, all'epoca guidato da Saddam Hussein, avvenuta il 2 agosto 1990, avvenimento che ha segnato l'inizio della Prima Guerra del Golfo, nel novembre 1994 l'Iraq ha accettato la definizione del confine col Kuwait come stabilito dalle risoluzioni 687 (1991), 773 (1992) e 833 (1993) del Consiglio di Sicurezza delle Nazioni Unite, ponendo fine ad ogni rivendicazione irachena sul territorio delle due isole. Nell'isola di Warbah \u00e8 presente un punto di controllo della guardia costiera istituito sotto l'egida delle Nazioni Unite.\nNel dicembre 2002 nei pressi dell'isola di Warbah una nave militare irachena ha aperto il fuoco contro due motovedette della guardia costiera kuwaitiana causandone la collisione.\nL'11 novembre 2008, ufficiali irakeni e kuwaitiani hanno siglato un protocollo d\u2019intesa, grazie al quale vengono gestiti i rapporti confinari e le operazioni lungo il Khawr Abd Allah."}
{"id": "6333100", "revid": "767487", "url": "https://it.wikipedia.org/wiki?curid=6333100", "title": "Maldestro", "text": "Biografia.\nComincia giovanissimo a studiare pianoforte ma durante l'adolescenza si avvicina al teatro e da quel momento decide di dedicarsi completamente alla recitazione, alla regia ed alla drammaturgia. Scrive oltre quindici opere e vince numerosi premi e riconoscimenti. Nel 2017 partecipa al Festival di Sanremo, nelle nuove proposte, vincendo il premio della critica Mia Martini e altri numerosi premi, tra i quali: il premio Jannacci, premio Lunezia, premio AssoMusica e quello per il miglior videoclip.\nNel 2013 decide di pubblicare alcune canzoni tra le quali \"Sopra al tetto del comune\" e \"Dimmi come ti posso amare\", brani che gli faranno vincere tra il 2013 e il 2014 numerosi premi tra i quali il Premio Ciampi, De Andr\u00e9, SIAE, AFI, Palco Libero e Musicultura) e che saranno poi contenuti nel suo primo album \"Non trovo le parole\", pubblicato il 14 aprile 2015 e con il quale \u00e8 arrivato secondo alla Targa Tenco come miglior album d\u2019esordio. Maldestro \u00e8 stato inoltre inserito nell\u2019album del Club Tenco dedicato a De Andr\u00e9.\nNel 2017 partecipa al Festival di Sanremo con il brano \"Canzone per Federica\", classificandosi al secondo posto fra le \"Nuove Proposte\" e vincendo il Premio della Critica del Festival della canzone italiana \"Mia Martini\" relativo a tale sezione, il Premio Lunezia, il Premio Jannacci, il Premio Assomusica e il Premio Miglior Videoclip.\nIl 24 marzo 2017 pubblica il secondo album, \"I muri di Berlino\". Il disco contiene fra gli altri il brano \"Abbi cura di te\", che viene inserito nella colonna sonora del film \"Beata ignoranza\".\nIl 9 novembre 2018 pubblica il suo terzo disco di inediti \"Mia madre odia tutti gli uomini\". L'album, uscito per Arealive con distribuzione Warner Music, viene anticipato dal singolo \"Spine\"."}
{"id": "6333110", "revid": "110157", "url": "https://it.wikipedia.org/wiki?curid=6333110", "title": "Il Giardino della Valle", "text": "ll Giardino della Valle \u00e8 un giardino botanico nato negli anni Ottanta da una discarica abusiva e sorge a Cernobbio, nell'alveo del torrente Garrovo, a pochi metri da Villa d'Este. La bonifica dell'area e la realizzazione del giardino \u00e8 opera di Ida Lonati Frati, conosciuta dalla gente del luogo come Nonna Pupa, una signora di Cernobbio che, infastidita dall'insopportabile aspetto che ogni giorno, per colpa dell'immondizia, assumeva la valle, inizi\u00f2 a immaginare un luogo del tutto diverso, dove la natura potesse mostrarsi in tutta la sua meravigliosa bellezza, libera dai rifiuti. La determinazione nel trasformare quella discarica in un giardino botanico la spinse a chiedere al Comune di Cernobbio il permesso di \u201cadottare\u201d la Valle. Questa grandiosa impresa le valse un riconoscimento da parte del Comune, che nel 2009 decise di premiarla con l\u2019iscrizione all\u2019\u201cAlbo d\u2019Oro Citt\u00e0 di Cernobbio\u201d per \u00ab[\u2026] aver trasformato una discarica a cielo aperto in un\u2019oasi verde, per il suo amore all\u2019ambiente, per aver saputo aggiungere un\u2019ulteriore attrattiva alle bellezze del nostro territorio\u00bb.\nNonostante le innumerevoli difficolt\u00e0 incontrate nel suo cammino, Nonna Pupa, insieme all\u2019aiuto speciale della nipotina Giulia, \u00e8 riuscita a trasformare quella che un tempo era conosciuta dalla gente del luogo come la \u201cValle dei Rovi\u201d nel giardino che tutti oggi possono ammirare. Dopo diciotto anni dall\u2019inizio di questa impresa, insieme ad alcuni amici, Nonna Pupa ha fondato l\u2019Associazione il Giardino della Valle: da quel momento, con i proventi delle quote associative, ha potuto permettersi un modesto aiuto ed \u00e8 riuscita anche a migliorare certi aspetti del giardino, fino a completarlo. Il Giardino della Valle ora vanta centrotrenta specie diverse di piante, sculture, stagni, ponticelli in legno e una libreria per il \"bookcrossing\", dove \u00e8 possibile scambiare libri e leggere cullati dal dolce suono del torrente.\nL\u2019atmosfera magica del giardino continua ad attrarre visitatori, che ne rimangono incantati: passeggiando tra i suoi sentieri, \u00e8 facile imbattersi in chi, ispirato dalla tranquillit\u00e0 del luogo e dalla sua atmosfera, legge, dipinge, recita o, semplicemente, presta ascolto alla natura che tutto circonda. Ogni primavera al Giardino della Valle si organizzano mostre d'arte, concerti e varie iniziative per contribuire al suo mantenimento, che confermano questo spazio verde come luogo di incontro e di cultura. Al \u201cGiardino della Valle\u201d sono ispirati anche numerosi progetti artistici, tra cui il film documentario \u201cPupa\u2019s Garden\u201d, premiato al Festival di Quebec City e girato dalla regista Giulia Frati, nipote di Nonna Pupa.\nLa storia del Giardino della Valle \u00e8 riportata nel libro di Manuela Moretti \"Il Giardino di Nonna Pupa\", edito da Carlo Pozzoni FotoEditore, i cui proventi sono destinati all 'Associazione Il Giardino della Valle per mantenere in vita questo luogo speciale.\nIl Giardino della Valle sar\u00e0 inoltre la prima tappa della \"Lake Como Poetry Way\",un'iniziativa di Sentiero dei Sogni che coinvolge associazioni, privati cittadini e amministrazioni che decidono di camminare insieme e aggiungere un proprio tassello con nuove \"little free libraries.\""}
{"id": "6333111", "revid": "6923", "url": "https://it.wikipedia.org/wiki?curid=6333111", "title": "Comarca di \u00c9cija", "text": "La comarca di \u00c9cija \u00e8 una comarca della provincia di Siviglia, in Andalusia. Fu istituita il 28 marzo 2003.\nComuni della comarca.\n\u00c8 costituita dai seguenti comuni:\nConfini.\nConfina a nord-est con la provincia di Cordova, a sud con la comarca di Sierra Sur de Sevilla e ad est con la comarca di Campi\u00f1a de Carmona. Si estende su una superficie totale di 1238,36\u00a0Km2 e nel 2016 contava 55.342 abitanti."}
{"id": "6333115", "revid": "1494169", "url": "https://it.wikipedia.org/wiki?curid=6333115", "title": "Be My Lover", "text": ""}
{"id": "6333120", "revid": "247222", "url": "https://it.wikipedia.org/wiki?curid=6333120", "title": "Antonio Prestieri", "text": ""}
{"id": "6333124", "revid": "729019", "url": "https://it.wikipedia.org/wiki?curid=6333124", "title": "Stazione di Porto Boavista", "text": "La stazione di Porto Boavista (in origine denominata Porto) era la stazione ferroviaria di riferimento delle ferrovie di Guimar\u00e3es e della Porto-P\u00f3voa-Famalic\u00e3o a servizio della citt\u00e0 di Porto, in Portogallo.\nStoria.\nIl 1\u00ba ottobre del 1875 entr\u00f2 in funzione il primo tratto della ferrovia della P\u00f3voa per opera della Companhia do Caminho de Ferro do Porto \u00e0 P\u00f3voa e Famalic\u00e3o che collegava la stazione di Porto a quella di P\u00f3voa de Varzim.\nNel 1909 il binario fino a Senhora da Hora venne raddoppiato.\nNonostante fosse una delle stazioni principali di Porto, la stazione Boavista era piuttosto decentrata rispetto al centro urbano per cui si pens\u00f2 a costruire una nuova stazione a Trindade, nel centro cittadino.\nNel gennaio del 1933 era in costruzione il tratto di accesso a Trindade con un bivio da Boavista; la stazione nuova di Porto Trindade venne inaugurata il 30 ottobre 1938.\nDal 1939 la stazione di Boavista rimase utilizzata quasi esclusivamente per merci; il servizio passeggeri si spost\u00f2 sulla fermata di \"Avenida de Fran\u00e7a\", non molto distante."}
{"id": "6333125", "revid": "116793421", "url": "https://it.wikipedia.org/wiki?curid=6333125", "title": "Tomba di Leubingen", "text": "Il tumulo di Leubingen \u00e8 una tomba regale della prima et\u00e0 del bronzo della cultura di Leubingen (poi nota come cultura di Unetice), risalente al 1940 a.C. circa, che si trova vicino alle colline di Kyffh\u00e4user, presso Leubingen, nello stato orientale tedesco della Turingia.\nSi tratta della tomba di un membro dell'\u00e9lite (un \"principe\"), come dimostrano i ricchi contenuti della camera sepolcrale, nonch\u00e9 la presenza del metallo nel corredo funerario. \nDescrizione.\nQuesta tomba \u00e8 costituita da una sepoltura a camera, che ha grosso modo l'aspetto di una capanna del tempo. Il tetto \u00e8 fatto di pesanti travi di quercia e coperto da pietrame e da un tumulo di terra. Il tumulo ha un'altezza di 7 m e contiene una camera sepolcrale di 3,90 x 2,10 m con altezza massima di 1,7 m.\nIn posizione centrale giaceva il corpo di un uomo di circa 50 anni, sopra cui, all'altezza del bacino, si trova il corpo di una giovane donna che \u00e8 stata apparentemente uccisa subito dopo la morte dell'uomo. Il ricco corredo comprende anelli, bracciali, una spirale in oro, un'ascia da battaglia in pietra, pugnali in bronzo, un'alabarda e ceramiche.\nScavi.\nIl sito \u00e8 stato portato alla luce nel 1877 dal professore d'arte ed archeologo Friedrich Klopfleisch (1831-1898). Durante la costruzione di una strada nel 2011, gli scavi hanno anche rivelato i resti di uno dei pi\u00f9 grandi edifici della Germania preistorica, un'abitazione di 44 m x 10,50 m, o 470 metri quadrati di superficie, un tesoro di oggetti in bronzo e un cimitero di 44 agricoltori."}
{"id": "6333126", "revid": "239497", "url": "https://it.wikipedia.org/wiki?curid=6333126", "title": "Leubingen", "text": ""}
{"id": "6333135", "revid": "767487", "url": "https://it.wikipedia.org/wiki?curid=6333135", "title": "Nade\u017eda Ku\u010der", "text": " \nBiografia.\nDiplomatasi in critica musicale nel 2003 al Conservatorio \"Glinka\" di Minsk, ha completato nel 2011 la classe di canto solista al Conservatorio di San Pietroburgo. Parallelamente ha preso parte a vari progetti, debuttando tra l'altro nel 2007 al Teatro dell'opera e del balletto dello stesso conservatorio, cantando nel 2009 al Teatro Michajlovskij e tenendo nel 2010 il suo primo concerto solista presso la Sala concerti di Pechino, accompagnata al pianoforte da Dmitrij Pavlij.\nNel 2012 ha interpretato il ruolo eponimo nel nuovo allestimento della \"Medea\" di Pascal Dusapin a Perm', ottenendo il premio \"Maschera d'Oro\". Nel 2014 ha debuttato al Teatro municipale di Santiago del Cile nel ruolo di Elvira ne \"I puritani\" di Vincenzo Bellini e pubblicato un disco con Sony Classical, nel quale interpreta composizioni di Jean-Philippe Rameau.\nNel 2015, dopo aver conseguito una seconda volta la \"Maschera d'Oro\" per la parte di Donna Isabella ne \"La regina degli indiani\" di Henry Purcell, ha vinto il prestigioso \"Concorso internazionale per cantanti d'opera\" di Cardiff ed ha debuttato nel ruolo di Matilde nel \"Guglielmo Tell\" di Rossini.\nNello stesso anno ha interpretato il ruolo Violetta ne \"La Traviata\" di Giuseppe Verdi al Teatro Schiller di Berlino, diretta da Daniel Barenboim per la regia di Dieter Dorn."}
{"id": "6333144", "revid": "1340213", "url": "https://it.wikipedia.org/wiki?curid=6333144", "title": "Episodi di Rick and Morty (terza stagione)", "text": "La terza stagione della serie animata Rick and Morty, composta da 10 episodi, \u00e8 stata trasmessa negli Stati Uniti da Adult Swim, dal 1\u00ba aprile al 1\u00ba ottobre 2017. Il primo episodio \u00e8 uscito, senza preavviso, il 1\u00ba aprile 2017, come pesce d'aprile, mentre il resto della stagione \u00e8 stato trasmesso a partire dal 30 luglio 2017.\nIn Italia la stagione \u00e8 stata interamente pubblicata dal servizio di video on demand Netflix, il 5 novembre 2017.\n\"Le ali della Rick-libert\u00e0\".\nTrama.\nMentre Rick si trova in prigione, la Federazione galattica ha colonizzato la Terra. Summer, determinata a salvare Rick, riesuma il cadavere della versione alternativa di Rick, sepolto nel cortile, e recupera la sua pistola spara portali. Morty per\u00f2, per mostrare alla sorella di cosa \u00e8 realmente capace il nonno Rick, imposta come destinazione della pistola l'universo Cronenberg, dove vengono tuttavia subito catturati dalle versioni alternative sopravvissute di Beth, Jerry e Summer. Successivamente i due vengono rintracciati e poi catturati nuovamente da una squadra di Rick, inviata dal Consiglio dei Rick. Il Consiglio, infatti, sapendo Rick in prigione, vuole assassinarlo, prima che possa rivelare i suoi segreti alla Federazione. Nel frattempo la Federazione entra nella mente di Rick per scoprire i suoi segreti e finge di offrirgli la libert\u00e0, in cambio della sua formula di viaggio interdimensionale, ma Rick riesce a fuggire, prima anche che possa arrivare la squadra dei Rick. Rick uccide cos\u00ec la squadra e torna poi al Consiglio. Qui Rick salva i suoi nipoti e trasporta infine il Consiglio nella prigione federale, inducendo un'enorme battaglia tra i Rick e la Federazione. Rick utilizza la confusione generata per accedere al mainframe della Federazione e rivela che questo era fin dall'inizio il suo piano per distruggere l'economia della Federazione. La Federazione cade cos\u00ec nel caos ed \u00e8 costretta a lasciare la Terra. Rick pu\u00f2 tornare sulla Terra con Morty e Summer, ma Jerry offre a Beth un ultimatum: deve scegliere lui o Rick. Beth, scegliendo suo padre, annuncia che ha intenzione di divorziare da Jerry. Con lo status quo restaurato, Rick spiega a Morty che il suo secondo fine era quello di cacciare sia la Federazione sia Jerry, facendo di se stesso, di fatto, l'unica influenza di sesso maschile di Morty. Nella scena dopo i titoli di coda, Tammy osserva la trasformazione di Persuccello in un cyborg, rinominato Perfenice (\"Phoenix Person\").\n\"Al Rick-inseguimento della pietra verde\".\nTrama.\nRick, insieme ai nipoti Morty e Summer, si trova in una versione post-apocalittica della Terra, dove vengono inseguiti da un gruppo di uomini, noti come gli Stalker della morte. Dopo che Summer uccide il capo di questa gang, Rick nota che il gruppo possiede una preziosa roccia di Isotopo 322, quindi lui e i ragazzi decidono di unirsi alla banda per rubarlo. Qui Summer si innamora del leader degli Stalker, mentre Morty, a causa di un esperimento di Rick, viene dotato di un grosso braccio senziente che conduce il ragazzo alla ricerca dell'uomo che ha sterminato la sua gente, nella sua vita precedente. Intanto, nella realt\u00e0, Rick sostituisce i bambini e successivamente se stesso con degli androidi, per ingannare Beth. Al suo ritorno nel mondo post-apocalittico, Rick aiuta gli Stalker della morte a utilizzare l'Isotopo per alimentare una nuova civilt\u00e0 pi\u00f9 avanzata. A Summer, diventata ora la fidanzata del capo degli Stalker, non piace come il cambiamento abbia ammorbidito tutta la gang e decide, dopo alcune settimane, di seguire Rick e Morty a casa, dopo che Rick riesce a rubare l'Isotopo. Quest'esperienza aiuta i ragazzi a superare il divorzio dei genitori: Summer si concilia cos\u00ec con il padre Jerry e Morty decide di dover vivere la propria vita.\n\"Cetriolo Rick\".\nTrama.\nRick si trasforma in un cetriolo, per evitare la seduta di terapia familiare, ordinata dalla scuola. Tuttavia, prima di andarsene con i ragazzi, Beth prende il siero che avrebbe ritrasformato Rick in umano. Lasciato da solo, a causa di un gatto che lo getta gi\u00f9 dal tavolo, Rick finisce cos\u00ec nelle fogne, dove riesce a manipolare i sistemi nervosi di scarafaggi e ratti, per costruirsi un esoscheletro mobile, con numerose armi incorporate. L'uomo per\u00f2, per fuggire, si ritrova involontariamente in un'agenzia governativa straniera. Le guardie della base per questo cercano di uccidere Cetriolo Rick, dietro l'ordine del direttore dell'agenzia, ma Rick li uccide tutti. Nello scontro finale, Rick combatte e infine si allea con un prigioniero, di nome Jaguar che lo aiuta a uccidere il capo dell'agenzia e a tornare dalla sua famiglia, giusto in tempo per la seduta psicologica. Dopo che la dottoressa Wong d\u00e0 la sua diagnosi, nella strada verso casa, Rick si scusa con Beth che usa il siero per ritrasformarlo nuovamente in uomo. Morty e Summer vorrebbero continuare a vedere la dottoressa Wong, ignorati completamente da Beth e Rick. Nella scena dopo i titoli di coda Rick e Morty vengono nuovamente salvati da Jaguar, prima di venire uccisi dal criminale noto come Concerto.\n\"Difensori 3: Il ritorno di Finimondo\".\nTrama.\nA causa dell'insistenza di Morty, Rick accetta di aderire ai Vendicatori, un gruppo di supereroi intergalattici, per combattere contro la loro nemesi Finimondo. Rick prova disprezzo per i supereroi, mentre Morty \u00e8 entusiasta di farne parte. La mattina successiva, i Vendicatori entrano nella base di Finimondo, solo per scoprire che, la notte precedente, Rick da ubriaco lo aveva ucciso e aveva creato una variet\u00e0 di giochi, in stile \"Saw - L'enigmista\", che i Vendicatori avrebbero dovuto risolvere per sopravvivere. Questi ultimi iniziano per\u00f2 a discutere tra loro, morendo uno alla volta, nel tentativo di fuggire o uccidendosi l'un l'altro, mentre Morty risolve tutti i giochi, in quanto conosce Rick quando \u00e8 ubriaco. Dopo che tutti i puzzle sono stati risolti, gli unici rimasti in vita sono Rick, Morty e Supernova. Supernova cerca di uccidere Rick e Morty, ma prima che possa farlo, i tre vengono trasportati a una festa che Rick aveva messo a punto la notte prima e la donna decide di fuggire.\n\"La cospirazione del turbine vorticoso\".\nTrama.\nSu richiesta di Morty, Rick decide di portare all'avventura Jerry, in modo da accrescere la sua autostima. I due vanno cos\u00ec in visita a un resort in un altro mondo che si trova all'interno di un campo di immortalit\u00e0, nel quale nessuno pu\u00f2 essere ucciso o ferito. Qui Jerry incontra Risotto Groupon, un alieno che accusa Rick per l'usurpazione del suo regno. Risotto convince Jerry a partecipare a un complotto per uccidere Rick, ma Jerry, all'ultimo, decide di salvare Rick, dopo che questo si scusa di aver rovinato il suo matrimonio. Nel frattempo anche Summer si occupa di questioni di autostima. Il suo ragazzo, Ethan, la lascia per una fidanzata col seno pi\u00f9 grande e Summer decide perci\u00f2 di allargare il proprio, usando uno dei dispositivi di Rick. Il suo piano tuttavia fallisce miseramente e Summer diventa di dimensioni titaniche. Morty vuole chiamare Rick per l'assistenza, ma Beth rifiuta. La donna, arrogante, cercando di dimostrare la propria autostima, peggiora per\u00f2 solamente la sua situazione. Una volta che Morty scopre come funziona la macchina, riporta la sorella Summer alla normalit\u00e0, dopo che Beth ha fatto pace con la figlia, e utilizza il macchinario per deformare Ethan, in un atto di vendetta.\n\"Rickposo e tranquillit\u00e0\".\nTrama.\nDopo una lunga avventura spaziale di sei giorni che li lascia sull'orlo del crollo psicologico, Rick e Morty decidono di trascorrere un po' di tempo alle terme di un altro pianeta. L\u00ec utilizzano una macchina che estrae i tratti tossici della propria personalit\u00e0. Tuttavia, all'insaputa di Rick e Morty, questi tratti vengono trasposti in controparti fisiche tossiche, intrappolate in una bombola. L'estrazione delle due controparti tossiche, rappresentanti l'arroganza di Rick e l'autocommiserazione di Morty, permette al vero Rick di diventare pi\u00f9 premuroso nelle sue decisioni e a Morty di aumentare la propria fiducia, iniziando cos\u00ec a frequentare ragazze. Rick Tossico, dopo essere riuscito a fuggire dalla bombola insieme al suo Morty, decide di intossicare tutto il mondo, utilizzando un'enorme torre radio, ma viene fermato dal vero Rick che, avendo capito che la sua parte tossica \u00e8 realmente legata al nipote Morty, riesce a rifondersi con lei. Morty invece evita di fondersi con la sua controparte tossica e fugge, continuando a vivere come agente di cambio a New York. Rick tuttavia, dopo qualche tempo, riesce a rintracciarlo con l'aiuto di Jessica, preoccupata anch'ella per il ragazzo, e ripristina l'ordine, introducendo nuovamente in Morty i suoi tratti negativi.\n\"A Ricklantide\".\nTrama.\nMentre Rick e Morty originali decidono di vivere un'avventura ad Atlantide, la scena si sposta nel mostrare gli avvenimenti che accadono nella nuova Cittadella dei Rick. Qui un gruppo di Morty si reca verso un portale, il quale si dice possa esaudire i loro desideri. Intanto Rick, un poliziotto recluta, comincia a lavorare con un esperto poliziotto Morty, per indagare sulla morte di alcuni Morty. Un altro Rick che lavora presso la fabbrica di wafer Semplice Rick, dove l'ingrediente chiave proviene da un Rick, agganciato a una macchina che riesuma i suoi ricordi migliori, tiene l'azienda in ostaggio, dopo che non ha ottenuto una promozione. Nel mentre si tiene l'elezione per il nuovo presidente della Cittadella: malgrado inizialmente fosse sfavorito, riesce a diventare presidente il candidato del partito dei Morty, riuscito a salvarsi dopo un attentato, organizzato dall'ex direttore della sua campagna presidenziale, il quale aveva scoperto che in realt\u00e0 lui era il Morty Malvagio, fuggito al termine dell'episodio \"Incontri ravvicinati del Rick-tipo\". Al termine dell'episodio, dopo aver eliminato il suo direttore della campagna, Morty Malvagio tiene un consiglio di Rick, dove uccide tutti i suoi oppositori e decide di istituire un regime dittatoriale. Nella scena dopo i titoli di coda, gli originali Rick e Morty tornano da Atlantide e Morty si domanda cosa stia accadendo alla Cittadella, ma Rick lo rassicura dicendogli che ci\u00f2 non avr\u00e0 alcun impatto sulle loro avventure.\n\"Gli spappamente di Morty\".\nTrama.\nDopo che Morty chiede a Rick di cancellargli la memoria di una delle sue ultime avventure, Rick mostra al nipote una stanza, in cui ha memorizzato una serie di ricordi rimossi dalla mente di Morty, rinominati spappamente. Qui Morty scopre non solo che sono contenuti tutti i ricordi che lui aveva richiesto di rimuovere perch\u00e9 traumatici, ma anche quelli che gli hanno voluto rimuovere Rick e la sua famiglia. Inizia per questo una lotta tra il nonno e il nipote, dove accidentalmente perdono tutti i loro ricordi. Morty decide perci\u00f2 di capire cosa stia succedendo, guardando vari spappamente, e, dopo aver compreso la malvagit\u00e0 del nonno, convince Rick a uccidersi. In quel momento per\u00f2 entra nella stanza Summer, la quale applica il piano d'emergenza, organizzato in precedenza da Rick, il quale permette ai due di recuperare i loro ricordi passati, facendo loro dimenticare tutto l'accaduto degli spappamente, trascinando poi Rick e Morty sul divano, davanti alla televisione.\n\"L'ABC di Beth\".\nTrama.\nRick e Beth vanno a Frupilandia, un mondo fantasy creato in passato da Rick per la piccola Beth. Il loro obiettivo \u00e8 quello di recuperare Tommy, amico di infanzia di Beth che, a causa dell'amica, \u00e8 rimasto intrappolato per molti anni in questo mondo e impedire cos\u00ec l'esecuzione di suo padre, accusato di aver mangiato il figlio. Tommy che \u00e8 sopravvissuto a tutti questi anni ricorrendo alla bestialit\u00e0, all'incesto e al cannibalismo, rifiuta per\u00f2 di tornare al mondo reale. Rick e Beth decidono perci\u00f2 di salvare la vita a suo padre, creando un clone di Tommy, grazie a Beth che, dopo aver compiuto un massacro, riesce a tagliare un dito all'uomo e a procurarsi il suo DNA. Una volta tornata Beth a casa, Rick, dopo averle detto che la ritiene una mente affine alla sua per intelligenza, propone alla figlia di crearle un clone che la sostituisca in casa, in modo che ella possa viaggiare in giro per il mondo. Nel frattempo Jerry presenta ai figli la sua nuova ragazza aliena Kiara, la quale \u00e8 una cacciatrice. Jerry, capendo che per\u00f2 la donna, per lui, \u00e8 solamente un ripiego di Beth, decide di lasciarla, incolpando tuttavia i figli della sua scelta. Kiara decide perci\u00f2 di uccidere Summer e Morty, ma la situazione viene risolta dopo che si scopre che anche lei sta utilizzando Jerry come ripiego per il suo fidanzato.\n\"Il Rickchurian Mortydate\".\nTrama.\nIl presidente degli Stati Uniti invita Rick e Morty alla Casa Bianca, per sconfiggere un mostro nelle gallerie dell'edificio e i due svolgono il compito loro assegnato con poco sforzo. Infastiditi di non ricevere mai alcuna gratitudine dalla nazione per tutti i lavori da loro svolti, tornano subito a casa, ma vengono subito scoperti dal presidente. Inizia perci\u00f2 una battaglia tra Rick e il presidente per decidere chi \u00e8 il pi\u00f9 forte e per comprendere chi dei due pu\u00f2 fare a meno dell'altro. Al termine dello scontro, vinto da Rick, quest'ultimo decide che non avrebbe pi\u00f9 infastidito il presidente se questo lo avesse teletrasportato dalla sua famiglia che si era nascosta da lui, dopo il riavvicinamento di Beth (che crede di essere un clone) e Jerry. Una volta riunitosi ai suoi familiari Rick allieta tutti, confermando che Beth non \u00e8 un clone. Infine Rick, fingendosi Rick Pescatore, riallaccia i rapporti con il presidente e, vedendo la sua famiglia di nuovo insieme, rimane deluso di questo risultato. Nelle scene dopo i titoli di coda Buchetto per Pop\u00f2 d\u00e0 appuntamento agli spettatori per la quarta stagione, la quale uscir\u00e0, a suo dire, tra molto tempo."}
{"id": "6333162", "revid": "729019", "url": "https://it.wikipedia.org/wiki?curid=6333162", "title": "Stazione di Porto Trindade", "text": "La stazione di Porto Trindade era la stazione ferroviaria di arrivo delle ferrovie di Guimar\u00e3es e della Porto-P\u00f3voa-Famalic\u00e3o a servizio della citt\u00e0 di Porto, in Portogallo. Aveva sostituito la precedente Porto Boavista. Fu chiusa e demolita nel 2001.\nStoria.\nNonostante fosse una delle stazioni principali di Porto, la stazione Boavista era piuttosto decentrata rispetto al centro urbano per cui si pens\u00f2 a costruire una nuova stazione a Trindade, nel centro cittadino.\nNel gennaio del 1933 era gi\u00e0 in costruzione il tratto di accesso a Trindade con un bivio da Boavista; la stazione nuova di Porto Trindade venne inaugurata il 30 ottobre 1938 divenendo la stazione terminale della rete per i servizi viaggiatori su Vila do Conde, P\u00f3voa de Varzim, Vila Nova de Famalic\u00e3o, Maia e Guimar\u00e3es.\nIl 28 aprile 2001 la tratta ferroviaria Trindade-Senhora da Hora e l'edif\u00edcio principale della stazione vennero chiusi all'esercizio per il cambio di scartamento da metrico a normale in vista dell'utilizzo per la Metro do Porto. La stazione di Trindade venne demolita nel corso del 2001.\nTraffico.\nNel 1985 la stazione movimentava 133 convogli giornalieri feriali e 50 nei giorni festivi."}
{"id": "6333167", "revid": "1282260", "url": "https://it.wikipedia.org/wiki?curid=6333167", "title": "Reagente di Dragendorff", "text": "Il reagente o reattivo di Dragendorff, di formula chimica K[BiI4], prende il nome dal chimico Georg Dragendorff (1836-1898). Viene utilizzato per determinare la presenza di alcaloidi, soprattutto negli estratti naturali, e si ottiene dalla reazione tra BiI3 o Bi(NO3)3, ed una soluzione di ioduro di potassio.\nPreparazione.\nIl reattivo consiste in una miscela di acido acetico oppure acido tartarico, acetato d'etile e di due sali inorganici. Vengono comnunemente utilizzati il BiI3, o in alternativa il Bi(NO3)3, ed il KI. Le quantit\u00e0 sono spesso indicative della forza del reattivo stesso, e non esiste una ricetta definita per la preparazione della miscela.\nLa soluzione, che si presenta rosso/arancio, viene anche ottenuta utilizzando come acido l'HCl e come solvente l'acqua, e la reazione che descrive la formazione del reattivo \u00e8 la seguente:\nIl reattivo \u00e8 anche commercialmente disponibile.\nUtilizzi.\nViene utilizzato tipicamente nelle derivatizzazioni postcromatografiche per l'identificazione di alcaloidi, o comunque composti organici contenenti azoto. Infatti l'acidit\u00e0 del reattivo porta alla protonazione dell'azoto, quindi si forma la coppia ionica tra [R3NH]+ ed [BiI4]- la quale porta ad una intensa colorazione rossastra del composto. Questo avviene per ammine terziarie, mentre le ammine secondarie portano a coppie ioniche con minori colorazioni e raramente si ha colorazione per trattamento di ammine primarie.\nIl reattivo viene quindi utilizzato per la rivelazione di questi composti dopo l'eluizione su TLC, oppure direttamente aggiungendolo ad una soluzione contenente il composto incognito. Quest'ultima soluzione tuttavia \u00e8 un metodo distruttivo, e non fornisce le informazioni cromatografiche ottenibili tramite TLC.\nBiI3 pu\u00f2 anche reagire con basi di Lewis come eteri, fosfine e ammine per formare complessi, di cui un esempio \u00e8 BiI3(piridina)3."}
{"id": "6333168", "revid": "123525430", "url": "https://it.wikipedia.org/wiki?curid=6333168", "title": "Umberto Emanuele Oliveri", "text": "Attivit\u00e0 criminale.\nNipote di Umberto Bellocco. \nLo zio viene scarcerato il 14 aprile 2014, dopo una detenzione durata pi\u00f9 di venti anni. Sarebbe stato dimostrato che Umberto ha tentato di riaffermare la propria leadership, con l'aiuto dei Crea, e dei suoi familiari. Bellocco con i sodali a lui vicino, non solo avessero ampia disponibilit\u00e0 di armi, ma si sarebbero attivati per reperirne delle altre di maggior potenza. Lo storico boss per il traffico di droga nella piana di Gioia Tauro, aveva prescelto il nipote Umberto Emanuele Oliveri poi arrestato nell'operazione Sant'Anna del 2014."}
{"id": "6333172", "revid": "640277", "url": "https://it.wikipedia.org/wiki?curid=6333172", "title": "Zuckerman", "text": ""}
{"id": "6333177", "revid": "436907", "url": "https://it.wikipedia.org/wiki?curid=6333177", "title": "Farewell to Childhood", "text": "Farewell to Childhood \u00e8 un album dal vivo del cantante britannico Fish, pubblicato il 5 aprile 2017 dalla Chocolate Frog Records."}
{"id": "6333179", "revid": "118793740", "url": "https://it.wikipedia.org/wiki?curid=6333179", "title": "Filtrazione (matematica)", "text": "In teoria delle probabilit\u00e0 una filtrazione, o base stocastica, su uno spazio formula_1 \u00e8 una famiglia crescente formula_2 di sottotrib\u00f9 di formula_3, con formula_4. Intuitivamente ogni formula_5 rappresenta l'informazione disponibile all'istante formula_6, ossia tutti gli eventi per i quali si pu\u00f2 sapere che si siano verificati oppure no.\nTipi di filtrazione.\nFiltrazione completa.\nUna filtrazione si dice completa se e solo se appartiene ad uno spazio di probabilit\u00e0 completo e per ogni formula_6 la formula_8-algebra formula_5 contiene tutti gli eventi di formula_10 di probabilit\u00e0 nulla. Dato che lo spazio di probabilit\u00e0 \u00e8 completo i sottoinsiemi degli eventi di probabilit\u00e0 nulla sono a loro volta degli eventi contenuti in formula_3.\nFiltrazione continua a destra.\nUna filtrazione si dice continua a destra se e solo se formula_12, con formula_13. In base alla definizione si pu\u00f2 vedere in modo intuitivo che in una filtrazione continua a destra la formula_8-algebra formula_15 contiene tutti gli eventi dei quali si pu\u00f2 sapere la verificabilit\u00e0 o meno agli istanti di tempo successivi.\nFiltrazione ipotesi standard.\nUna filtrazione si dice che soddisfa le ipotesi standard se e solo se \u00e8 completa e continua a destra.\nSpazio di probabilit\u00e0 filtrato.\nUno spazio di probabilit\u00e0 formula_1 munito di una filtrazione formula_2 \u00e8 chiamato spazio di probabilit\u00e0 filtrato, o spazio filtrato e viene denotato con la quadrupla formula_18. Nel caso in cui lo spazio di probabilit\u00e0 sia munito di una filtrazione che soddisfa le ipotesi standard viene detto spazio filtrato standard.\nProcesso stocastico adattato ad una filtrazione.\nUn processo stocastico formula_19si dice adattato alla filtrazione formula_2 se formula_21 \u00e8 misurabile rispetto a formula_5. Quindi, per ogni formula_23 appartenente all'insieme dei valori formula_24 la variabile aleatoria formula_25 deve essere misurabile rispetto a formula_5. In questo caso viene anche detto che formula_25 \u00e8 formula_5-misurabile, cio\u00e8 la variabile aleatoria formula_25 \u00e8 definita sullo spazio formula_30 con valori sullo spazio misurabile di arrivoformula_31, ossia formula_25 \u00e8 un'applicazione tale che formula_33. Questo garantisce che per ogni valore formula_34 di formula_35 appartenente alla filtrazione formula_5, la variabile aleatoria formula_25, che prende come argomento formula_34, \u00e8 definita nell'insieme dei valori dato da formula_39. Si ottiene, cos\u00ec, la seguente definizione: formula_40.\nFiltrazione naturale.\nLa filtrazione naturale associata ad un processo stocastico formula_19 \u00e8 definita come formula_42 ed \u00e8 la pi\u00f9 piccola filtrazione che rende formula_19 adattato, in quanto formula_44 \u00e8 la pi\u00f9 piccola trib\u00f9 (o formula_8-algebra) generata da formula_46. La filtrazione naturale contiene la storia del processo formula_19 fino all'istante formula_23.\nProcesso stocastico prevedibile.\nPonendo formula_49, un processo stocastico formula_50 si dice prevedibile rispetto alla filtrazione formula_51 se e solo se per ogni formula_52 maggiore o uguale di formula_53, la variabile aleatoria formula_54\u00e8 misurabile rispetto a formula_55."}
{"id": "6333186", "revid": "858648", "url": "https://it.wikipedia.org/wiki?curid=6333186", "title": "Gruppo del Partito Popolare Europeo - Democratici Europei", "text": ""}
{"id": "6333188", "revid": "86907054", "url": "https://it.wikipedia.org/wiki?curid=6333188", "title": "Universit\u00e0 dell'Europa centrale", "text": ""}
{"id": "6333189", "revid": "1280900", "url": "https://it.wikipedia.org/wiki?curid=6333189", "title": "Fascio spino-talamico", "text": ""}
{"id": "6333191", "revid": "76963", "url": "https://it.wikipedia.org/wiki?curid=6333191", "title": "Elizabeth Mansfield", "text": "Ha studiato all'Elmhurst Ballet School, alla Guildhall School of Music and Drama e al City of Leeds College of Music. \nHa recitato in diversi musical a Londra, tra cui \"Piaf\" (1992), \"Flora: The Red Manace\" (1994) e \"Marie\" (1996), per cui \u00e8 stata candidata al Laurence Olivier Award alla migliore attrice in un musical."}
{"id": "6333192", "revid": "124247517", "url": "https://it.wikipedia.org/wiki?curid=6333192", "title": "Neil Druckmann", "text": "\u00c8 co-presidente dell'azienda produttrice di videogiochi statunitense Naughty Dog, conosciuto principalmente per i suoi lavori svolti nei videogiochi \"The Last of Us\" e l'intera serie di Uncharted\".\" Nato e cresciuto fino all'et\u00e0 di 10 anni in Israele, dove le sue esperienze nell'ambito dell'intrattenimento hanno influenzato le sue tecniche di narrazione. Ha studiato informatica presso l'Universit\u00e0 Carnegie Mellon, prima di trovare lavoro nell'ambito dei videogiochi.\nLa prima esperienza di Druckmann nell'ambito videoludico \u00e8 stata con la Naughty Dog come stagista. Prima di diventare sviluppatore di ' e ', nel 2004 fu uno dei programmatori di \"Jak 3\" e \"Jak X\". Successivamente ottenne il ruolo di direttore creativo per lo sviluppo di \"The Last of Us\" e di \"\". \u00c8 anche uno scrittore di fumetti, lavor\u00f2 sul cortometraggio animato \"Uncharted: Eye of Indra\" e, successivamente, alla creazione del proprio romanzo grafico \"A Second Chance at Sarah\". Ha lavorato insieme al fumettista Faith Erin Hicks alla serie \"The Last of Us: American Dreams\", un prequel a fumetti in quattro volumi incentrato sull'infanzia di Ellie. Il 19 giugno \u00e8 uscito \"The Last Of Us Parte II\" diretto da lui.\nDruckmann ha ricevuto grandi apprezzamenti per il suo lavoro in \"The Last of Us,\" ricevendo premi e nomination per i suoi contributi, inclusi due BAFTA Awards, due DICE Awards e tre WGA Awards.\nBiografia.\nDruckmann \u00e8 nato il 5 dicembre 1978 in Israele da Judy e Jerry Druckmann. In giovane et\u00e0 il fratello maggiore di Neil, Emanuel, gli mostr\u00f2 fumetti, videogiochi e film; queste forme di intrattenimento, in modo particolare i videogiochi della Sierra Entertainment e LucasArts, lo aiutarono a studiare inglese. Fu particolarmente interessato allo storytelling, e scrisse alcuni fumetti.\nNel 1989 si trasfer\u00ec negli Stati Uniti con la sua famiglia. Frequent\u00f2 la middle school e l'high school a Miami, Florida, e successivamente studi\u00f2 criminologia presso l\u2019Universit\u00e0 della Florida.\nDruckmann visse a Tallahassee, Florida, dove ben presto divenne assistente ricercatore presso l\u2019Universit\u00e0 statale della Florida. Egli dedic\u00f2 un anno al lavoro universitario nella Visualization Lab nella School of Computational Science and Information Technology, cominciata a luglio del 2002. Durante questo periodo, egli inizi\u00f2 a sviluppare il gioco \"Pink-Bullet\", per Linux e Microsoft Windows, con alcuni amici. Dopo aver scelto una classe di programmazione, Druckmann si rese conto che questa fosse la sua strada, e cos\u00ec nel dicembre del 2002 inizi\u00f2 il percorso per ottenere il titolo di Bachelor of Computer Science, conseguito poi l\u2019anno seguente.\nDruckmann and\u00f2 a Pittsburgh, dove frequent\u00f2 l\u2019Universit\u00e0 di Carnegie Mellon; nell\u2019agosto del 2003, cominci\u00f2 il master in Entertainment Technology, che ottenne nel 2005 dall\u2019Entertainment Technology Center. Nell\u2019aprile del 2004, Druckmann svilupp\u00f2 il gioco \"Dikki Painguin in: TKO for the Third Reich\" per la Nintendo Entertainment System come studente alla Carnegie Mellon in collaborazione con il compagno di classe Allan Blomquist.\nCarriera.\nAlla Game Developers Conference, Druckmann incontr\u00f2 il co-fondatore della Naughty Dog, Jason Rubin. Nel 2004, Druckmann entr\u00f2 a far parte della Naughty Dog come stagista programmatore, prima di essere promosso a tempo pieno come \u201cgameplay programmer\u201d alcuni mesi dopo. Durante lo sviluppo di \"Jak 3\" (2004) e \"Jak X: Combat Racing\" (2005), Druckmann continu\u00f2 a chiedere al co-presidente Evan Wells di spostarlo nel design team. Wells dapprima fu trattenuto nella decisione di spostarlo perch\u00e9 egli era stato inizialmente assunto come programmatore, ma in seguito ha accettato di esaminare i lavori di design di Druckmann solo se li avesse completati dopo l\u2019orario di lavoro. Dopo lo sviluppo di \"Jak X\", Wells alla fine dedusse l'abilit\u00e0 di Druckmann nel campo del design, e gli assegn\u00f2 cos\u00ec il ruolo di game designer per lo sviluppo di ' (2007). In questa posizione, egli lavor\u00f2 a stretto contatto con Amy Hennig per scrivere la storia di Uncharted, prima di lavorare su (2009) come guida del design team, diventando sempre pi\u00f9 coinvolto nella scrittura principale del gioco. Druckmann lavor\u00f2 anche sul design originale e sulla storia di ' (2009) prima dell'abbandono del gioco da parte della Naughty Dog; High Impact Games complet\u00f2 lo sviluppo.\nNel 2009, Druckmann lavor\u00f2 sul cortometraggio animato \"Uncharted: Eye of Indra,\" come scrittore e direttore. Un prequel di , \"Eye of Indra\" racconta la storia di Nathan Drake prima degli eventi del primo gioco. Il primo romanzo grafico di Druckmann, \"A Second Chance at Sarah,\" \u00e8 stato pubblicato dall'Ape Entertainment nel febbraio 2010. Con le illustrazioni dell'artista Joysuke Wong, il romanzo mostra l'interesse di Druckmann di viaggiare indietro nel tempo per incontrare sua moglie in et\u00e0 pi\u00f9 giovane. \"C'\u00e8 qualcosa di carino e poetico in questa idea\", spieg\u00f2 Druckmann. Egli sentiva che condivideva molte somiglianze con il protagonista del romanzo, Johnny, e che \"molti difetti e paure di Johnny derivano dalle proprie (sue) carenze\". Il fumetto \u00e8 stato rilasciato originariamente il 24 febbraio 2010; i critici hanno apprezzato in modo particolare le illustrazioni di Wong, nonch\u00e9 lo sviluppo e la scrittura di Druckmann.\nDopo lo sviluppo di \"Uncharted 2\", Naughty Dog si divise in due squadre per lavorare contemporaneamente sui progetti. Una squadra lavor\u00f2 su \",\" i co-presidenti Evan Wells e Christophe Balestra scelsero Druckmann e Bruce Straley per guidare lo sviluppo di un nuovo gioco; Druckmann fu scelto per la sua determinazione e per il suo talento nel design. Anche se essi furono originariamente scelti per sviluppare un nuovo gioco per \"la serie Jak e Daxter\", la squadra ha ritenuto di \"non fare servizio ai fans del franchise\" e ha deciso di creare un nuovo gioco, intitolato \"The Last of Us.\"\nQuando concep\u00ec le idee per \"The Last of Us\", Druckmann utilizz\u00f2 un concetto che cre\u00f2 quando fu studente alla Carnegie Mellon University. La sua idea era di unire il gioco \"Ico\" (2001) in una storia ambientata durante un'apocalisse zombie, come quella di \"La notte dei morti viventi\" (1968), con un protagonista simile a John Hartigan di \"Sin City\" (1991-2000). Il protagonista, un poliziotto, avrebbe il compito di proteggere una ragazza; tuttavia, a causa della condizione cardiaca del protagonista, i giocatori spesso assumono il controllo della ragazza, invertendo i ruoli. Egli ha basato \"The Last of Us\" su questo concetto, sostituendo il poliziotto con Joel, e chiamando la ragazza, Ellie. Druckmann scrisse \"The Last of Us\" con l'intenzione di avere la storia \"radicata nella realt\u00e0\", una partenza sconvolta dalla precedente sensazione \"leggera e sciolta\" della Naughty Dog. \"Aveva bisogno di avvicinarsi a un po' pi\u00f9 dark [di Uncharted] per esplorare un tema pi\u00f9 triste\", ha spiegato. Prima di dirigere il gioco, Druckmann ha preso lezioni di recitazione al fine di \"parlare con [gli attori] nella stessa lingua\". Il gioco \u00e8 stato distribuito il 14 giugno 2013 al successo di critica, con particolare elogio diretto verso il lavoro di Druckmann sulla storia. Ha ottenuto numerosi riconoscimenti per il suo lavoro sul gioco, inclusi un BAFTA, un DICE Award, un Game Developers Choice Awards, un Golden Joystick Award e un Writers Guild of America Award.\nDruckmann ha lavorato pi\u00f9 avanti sul DLC \"The Last Of Us: Left Behind\", un prequel incentrato sul rapporto di Ellie con la sua amica Riley, il quale \u00e8 stato accolto al successo di critica. Ha ottenuto ulteriori riconoscimenti per il suo lavoro su \"Left Behind\", tra cui un secondo BAFTA e Writer Guild of America Award. In particolare, \u00e8 stato elogiato per la scrittura di una scena che coinvolge un bacio tra due personaggi femminili, la quale \u00e8 stata definita \"un importante punto di svolta\" per i videogiochi. Ha anche co-scritto le quattro miniserie di fumetti \"The Last Of Us: American Dreams\", con lo scrittore e artista Faith Erin Hicks. \u00c8 stato pubblicato dalla Dark Horse Comics, con il primo numero pubblicato nell'aprile 2013, ed \u00e8 stato elogiato per la scrittura di Druckmann e lo sviluppo del personaggio, cos\u00ec come le illustrazioni semplicistiche Hicks.\nDopo la partenza di Hennig da Naughty Dog nel marzo 2014, \u00e8 stato annunciato che Druckmann e Straley lavoravano rispettivamente su \"\" (2016) rispettivamente come direttore creativo e game-director. I primi rapporti hanno affermato che Hennig \u00e8 stato \"costretta a lasciare\" la Naughty Dog per Druckmann e Straley, anche se i co-presidenti Evan Wells e Christophe Balestra successivamente lo negarono. Druckmann co-scrisse la storia accanto a Josh Scherr; Druckmann considerava Scherr \"il divertente\", permettendogli di scrivere l'umorismo di \"Uncharted 4\" a causa dell'impossibilit\u00e0 di Druckmann a scrivere scherzi. Egli ha apprezzato la collaborazione di scrivere su \"Uncharted 4\", avendo scritto \"The Last of Us\" quasi completamente indipendentemente. Il gioco \u00e8 stato distribuito il 10 maggio 2016 al successo di critica, con la continua lode diretta verso la storia. \u00c8 stato premiato come Best Narrative al The Game Awards 2016, e Outstanding Achievement in Videogame Writing al 69\u00b0 Writers Guild of America Awards.\nNel marzo 2014, Sony ha annunciato che Druckmann stava scrivendo un adattamento cinematografico di \"The Last of Us\", prodotto da Sam Raimi e distribuito da Screen Gems. Nel gennaio 2015, Druckmann aveva scritto la seconda bozza del copione, ed effettuato una lettura con alcuni attori. Pochi lavori si sono verificati in seguito, Druckmann ha affermato nell'aprile del 2016 che il film era entrato nell'inferno dello sviluppo. Druckmann successivamente ha co-scritto un sequel del primo gioco, intitolato \"The Last of Us: Part II\", al fianco di Halley Gross; Straley non torner\u00e0 a co-dirigere il gioco. Il gioco \u00e8 uscito il 19 giugno 2020.\nIl 9 marzo 2018 Druckmann \u00e8 stato nominato vicepresidente della Naughty Dog da Evan Wells.\nIl 4 dicembre 2020 viene nominato co-presidente della compagnia.\nStile di scrittura.\nLa filosofia di scrittura di Druckmann, che realizz\u00f2 mentre parlava all'autore di videogiochi Cory Barlog, \u00e8 \"storia semplice, personaggi complessi\"; Druckmann non ama i videogiochi con un'esposizione complicata, ma si diverte a scrivere complesse relazioni dei personaggi. Durante la sua scrittura, Druckmann si avvicina a scene che si concentrano su ogni personaggio, tentando di entrare nella mentalit\u00e0 di ogni singolo personaggio. Egli prova a ignorare i tropi dei personaggi nel tentativo di scrivere \"onestamente\". Druckmann scrive anche con una mentalit\u00e0 minimalista, spesso chiedendo a se stesso \"Che cos\u2019\u00e8 realmente questa scena? Qual \u00e8 il minimo che dobbiamo dire o fare per trasmetterlo e non pi\u00f9?\".\nPrima di scrivere un gioco, Druckmann e Straley, creano un intero profilo della storia, prima esplorando la narrazione pi\u00f9 intricata, discutendo dei \u201cbattiti momento per momento\u201d di ogni livello che porta a un evento pi\u00f9 grande. Essi, generalmente, iniziano con il centro della storia, in quanto \u00e8 il nucleo del gioco e della narrativa, prima di esplorare il climax del gioco e lo sviluppo del personaggio. John Horn, presentatore di \"The Frame\" ha individuato un tema ricorrente nelle storie di Druckmann, come \"A Second Chance at Sarah\" e \"The Last of Us,\" che \u00e8 il concetto dei personaggi di tentare o sperare di alterare il loro passato in qualche modo; Druckmann ha ammesso di non aver notato questa tendenza, anche se ha concordato con esso e ha riconosciuto la sua ricorrenza in una prossima storia alla sua.\nInfluenze.\nDruckmann cita il game-writer Sam Lake come una grande ispirazione, chiamandosi un \"fan di lunga data\". I videogiochi preferiti di Druckmann comprendono ', \"Ico,\" e \"Resident Evil 4\", \"Bioshock\" e ', e spesso egli \u00e8 ispirato dai fumetti caratteristici come \"Preacher\" (1995-2000), e \"Y - L'ultimo uomo sulla Terra\" (2002-2008). Mentre scrisse \"The Last of Us\", Druckmann fu ispirato da diversi film, tra cui \"Gli spietati\" (1992), per la sua capacit\u00e0 di creare il supporto del pubblico verso il protagonista nonostante la sua immoralit\u00e0; \"Non \u00e8 un paese per vecchi\" (2007), a causa della sua sottile e scarsa esecuzione, costringendo l'impegno del pubblico; e \"Gravity\" (2013), per quanto riguarda la semplicit\u00e0 e l'intensit\u00e0.\nPensiero.\nDruckmann \u00e8 un sostenitore regolare della parit\u00e0 di genere nei videogiochi, citando Anita Sarkeesian come sua influenza; ha presentato il Premio Ambasciatore a Sarkeesian nel 2014 al Game Developers Choice Awards e ha regolarmente sostenuto i suoi progetti. Attraverso lo sviluppo di \"Uncharted 4\", Druckmann \u00e8 stato influenzato dal concept artist Ashley Swidowski per includere pi\u00f9 personaggi femminili nel gioco. \"Mi sta costantemente contestando e spingendo per la diversit\u00e0 nel nostro cast\", ha detto. Al momento di una critica da parte di un focus group per quanto riguarda l'inserimento di un personaggio femminile in \"Uncharted 4\", Druckmann ordin\u00f2 loro di andarsene, rispondendo \"Wow, perch\u00e9? Che importa?\".\nAllo stesso modo, Ellie di \"The Last of Us\" \u00e8 stata inizialmente ricevuta negativamente nei focus group. Druckmann \u00e8 orgoglioso che Ellie sia un \"forte e caratteristico personaggio principale femminile non sessualizzato\" e spera che altri sviluppatori adotteranno approcci simili senza avere paura di essere impopolari. Druckmann e Straley sono stati sorpresi da alcuni contraccolpi riguardo ai ruoli di genere in \"The Last of Us,\" anche se Druckmann ha osservato che \"pi\u00f9 facciamo progressi, pi\u00f9 emergono questi problemi\". Ha definito \"un malinteso\" il fatto che i protagonisti femminili ostacolano le vendite di gioco, evidenziato dal successo di \"The Last Of Us\".\nVita privata.\nDruckmann vive a Los Angeles, California con sua moglie Maya e la figlia. Egli divenne padre durante lo sviluppo di The Last of Us; sua figlia fu una \"grande ispirazione\" per lui quando scrisse la trama. La nascita della figlia contribu\u00ec a rafforzare le sue idee sulla famiglia, rendendosi conto che avrebbe \"fatto qualsiasi cosa\" per lei. Druckmann \u00e8 ebreo."}
{"id": "6333193", "revid": "1354930", "url": "https://it.wikipedia.org/wiki?curid=6333193", "title": "Giro del Piemonte 1951", "text": "Il Giro del Piemonte 1951, quarantaduesima edizione della corsa, si svolse il 29 giugno 1951 su un percorso di 272\u00a0km. La vittoria fu appannaggio dell'italiano Gino Bartali, che complet\u00f2 il percorso in 7h16'11\", precedendo i connazionali Pasquale Fornara e Vincenzo Rossello.\nSul traguardo del Motovelodromo Corso Casale 46 ciclisti, su 96 partiti da Torino, portarono a termine la competizione; Serse Coppi, fratello di Fausto, cadde nell'ultimo km e mor\u00ec in serata per le conseguenze di tale caduta. "}
{"id": "6333195", "revid": "729019", "url": "https://it.wikipedia.org/wiki?curid=6333195", "title": "Campionati mondiali di bob 1981", "text": "I Campionati mondiali di bob 1981, trentacinquesima edizione della manifestazione organizzata dalla Federazione Internazionale di Bob e Skeleton, si sono disputati dal 30 gennaio all'8 febbraio 1981 a Cortina d'Ampezzo, in Italia, sulla Pista olimpica Eugenio Monti, il tracciato sul quale si svolsero le competizioni del bob ai Giochi di e le rassegne iridate maschili del 1937 (unicamente nel bob a due), del 1939 (soltanto nel bob a quattro), del 1950, del 1954, del 1960 in entrambe le specialit\u00e0 e del 1966 (solo bob a due in quanto venne cancellata la gara a quattro). La localit\u00e0 italiana ha ospitato quindi le competizioni iridate per la sesta volta nel bob a due uomini e per la quinta nel bob a quattro.\nL'edizione ha visto prevalere la Germania Est che si aggiudic\u00f2 entrambe le medaglie d'oro e una d'argento sulle sei disponibili in totale, lasciando alla Svizzera un argento e i due bronzi. I titoli sono stati infatti conquistati nel bob a due uomini da Bernhard Germeshausen e Hans-J\u00fcrgen Gerhardt e nel bob a quattro da Bernhard Germeshausen, Henry Gerlach, Matthias Tr\u00fcbner e Hans-J\u00fcrgen Gerhardt.\nRisultati.\nBob a due uomini.\nLa gara si \u00e8 disputata il 30 gennaio e il 1\u00ba febbraio 1981 nell'arco di quattro \"manches\". Campioni mondiali in carica nonch\u00e9 campioni olimpici di specialit\u00e0 a erano gli svizzeri Erich Sch\u00e4rer e Josef Benz, giunti terzi in questa edizione e vincitori della medaglia di bronzo, e il titolo \u00e8 stato pertanto vinto dai tedeschi orientali Bernhard Germeshausen e Hans-J\u00fcrgen Gerhardt, entrambi bronzo olimpico a a e alla loro prima medaglia iridata di specialit\u00e0, davanti ai connazionali Horst Sch\u00f6nau e Andreas Kirchner, vincitori della medaglia d'argento e anch'essi per la prima volta su un podio mondiale nel bob a due.\nBob a quattro.\nLa gara si \u00e8 disputata il 7 e l'8 febbraio 1981 nell'arco di quattro \"manches\". Campione mondiale in carica era il quartetto tedesco occidentale formato da Stefan Gaisreiter, Dieter Gebard, Hans Wagner e Heinz Busche, non presenti in questa edizione, e il titolo \u00e8 stato pertanto vinto dall'equipaggio tedesco orientale composto da Bernhard Germeshausen, Henry Gerlach, Michael Tr\u00fcbner e Hans-J\u00fcrgen Gerhardt, con Germeshausen e Gerhardt campioni olimpici della specialit\u00e0 a (assieme a Meinhard Nehmer e Bogdan Musiol) e gi\u00e0 campioni mondiali a Sankt Moritz 1977, bronzo a Lake Placid 1978 e argento nella precedente edizione di Sch\u00f6nau am K\u00f6nigssee 1979. La medaglia d'argento and\u00f2 invece alla formazione svizzera composta da Hans Hiltebrand, Kurt Poletti, Franz Weinberger e Franz Isenegger, tutti alla loro prima medaglia iridata di specialit\u00e0, davanti all'altra compagine elvetica costituita da Erich Sch\u00e4rer, Max R\u00fcegg, Tony R\u00fcegg e Josef Benz, con Sch\u00e4rer reduce dal bronzo olimpico di e alla sua settima medaglia mondiale nel bob a quattro, di cui tre d'oro vinte nel 1971, nel 1973 e nel 1975, due d'argento nel 1977 e nel 1978 e una di bronzo colta nella precedente rassegna del 1979, mentre Benz fu anch'egli bronzo alle olimpiadi del 1980, oro mondiale nel 1975, due volte argento e una volta bronzo iridato alla pari di Sch\u00e4rer.\nUn incidente occorso nella seconda manche, poco prima della linea del traguardo, ha causato la morte di Jim Morgan, pilota dell'equipaggio statunitense, deceduto a causa di una violenta compressione del collo contro la parete destra che delimitava la pista."}
{"id": "6333196", "revid": "899609", "url": "https://it.wikipedia.org/wiki?curid=6333196", "title": "Tamagnini de Abreu", "text": ""}
{"id": "6333197", "revid": "2074952", "url": "https://it.wikipedia.org/wiki?curid=6333197", "title": "Gary Payton (1992)", "text": "Biografia.\n\u00c8 figlio di Gary Payton, Hall Of Famer e campione NBA nel 2006 con i Miami Heat, Medaglia d'oro ad Atlanta 1996, 9 volte All-Star, 9 volte membro dell'All-NBA Team e vincitore del DPOY nel 1996.\nCarriera.\nNBA (2015-in corso).\nHouston Rockets e Rio Grande Valley Vipers (2016-2017).\nDopo 4 anni in NCAA tra Salt Lake e Oregon State, Payton si candid\u00f2 al Draft NBA 2016; tuttavia Payton non venne selezionato da nessuna franchigia rimanendo cos\u00ec undrafted. Payton il giorno successivo al Draft firm\u00f2 da undrafted free agent con gli Houston Rockets, con cui disput\u00f2 la Summer League 2016.\nIl 25 ottobre 2016 venne tagliato dai Rockets poco prima dell'inizio della stagione. Si aggreg\u00f2 cos\u00ec al roster dei Rio Grande Valley Vipers, franchigia affiliata ai Rockets in D-League.\nMilwaukee Bucks e Wisconsin Herd (2017).\nIl 2 aprile 2017, a seguito del taglio di Terrence Jones, Payton firm\u00f2 con i Milwaukee Bucks (franchigia in cui milit\u00f2 il padre per 4 mesi nel 2003). Debutt\u00f2 con i Bucks il giorno stesso nella gara persa col punteggio di 109-105 in casa contro i Dallas Mavericks in cui segn\u00f2 5 punti in 8 minuti, ben impressionando il coach dei Bucks Jason Kidd. Non gioc\u00f2 nessuna partita nel corso dei playoffs, in cui la franchigia del Wisconsin venne eliminata al primo turno in 6 gare dai Toronto Raptors.\nIl 14 ottobre 2017 venne tagliato dai Milwaukee Bucks, che 3 giorni dopo lo rifirmarono tramite two-way contract.\nIl 23 novembre 2017 gioc\u00f2 per la prima volta nel quintetto titolare dei Bucks nella sfida vinta in trasferta per 113-107 contro i Phoenix Suns.\nIl 17 dicembre 2017 venne tagliato dai Bucks per fare spazio al free agent Sean Kilpatrick. Durante il secondo anno, come previsto dal two-way contract, gioc\u00f2 in alcune occasioni in G-League con i Wisconsin Herd.\nLos Angeles Lakers, South Bay Lakers e parentesi ai Portland Trail Blazers (2018).\nIl 15 gennaio 2018 pass\u00f2 da free agent ai Los Angeles Lakers (altra franchigia in cui milit\u00f2 il padre, e con cui perse le NBA Finals 2004), con cui firm\u00f2 un two-way contract. Gioc\u00f2 pi\u00f9 partite con i South Bay Lakers in G-League, venendo schierato 17 volte complessive, mentre con i Los Angeles Lakers gioc\u00f2 per 11 volte. Il 12 aprile 2018, in occasione dell'ultima sfida della stagione, mise a referto 25 punti e 12 rimbalzi (andando cos\u00ec in \"doppia-doppia\") nel derby cittadino vinto per 115-100 contro i Los Angeles Clippers.\nA fine stagione non rinnov\u00f2 il proprio contratto con i Lakers, e il 4 settembre si accas\u00f2 ai Portland Trail Blazers, con cui firm\u00f2 un contratto non garantito. Il 13 ottobre, dopo alcune partite di \"pre-season\", venne tagliato dalla franchigia dell'Oregon.\nRitorno ai Vipers, Washington Wizards, South Bay Lakers e Golden State Warriors (2018-in corso).\nIl 12 dicembre 2018 venne annunciato il suo ritorno ai Rio Grande Valley Vipers. Dopo 13 partite giocate il 22 gennaio 2019 firm\u00f2 un contratto decadale per gli Washington Wizards. Gioc\u00f2 3 partite con la franchigia della capitale (debuttando in occasione del vittorioso 101-87 in casa contro i Detroit Pistons) prima che il suo contratto scadde, e arrivato al termine la societ\u00e0 non glielo rinnov\u00f2.\nIl 2 febbraio 2019 torn\u00f2 ai Vipers, e vi rimase fino al termine della stagione.\nRimasto svincolato, il 24 ottobre 2019 firm\u00f2 con i Canton Charge, che due giorni dopo lo cedettero ai South Bay Lakers. Dopo avere disputato 16 partite con i gialloviola, il 24 dicembre fece ritorno agli Washington Wizards.\nAttualmente milita nei Golden State Warriors, dove si \u00e8 conquistato un posto nelle rotazioni dopo anni difficili di adattamento nella lega.\nHa disputato 41 partite fino ad ora con la franchigia, (10 nella scorsa stagione), ed \u00e8 impiegato da coach Steve Kerr per circa 15 minuti a partita quest\u2019anno."}
{"id": "6333198", "revid": "585241", "url": "https://it.wikipedia.org/wiki?curid=6333198", "title": "Forze armate rumene", "text": ""}
{"id": "6333218", "revid": "287204", "url": "https://it.wikipedia.org/wiki?curid=6333218", "title": "Carol Woods", "text": "Il suo ruolo pi\u00f9 celebre \u00e8 quello di \"Mama\" Morton nel musical di John Kander e Fred Ebb \"Chicago\", un ruolo che ha interpretato a Broadway in diversi periodi tra il 2007 e il 2015 e nei tour statunitensi del 1997 e del 2013. Ha recitato anche in altri musical, tra cui \"One Mo'Time\" (Off Broadway, 1979), \"Grind\" (Broadway, 1985), \"Blues in the Night\" (Londra, 1987; candidata al Laurence Olivier Award alla migliore attrice in un musical), \"King\" (Londra, 1988), \"Ma Rainey's Black Bottom\" (Londra, 1989) \"The Goodbye Girl\" (Broadway, 1993), \"First Lady Suite\" (Off Broadway, 1993), \"One Touch of Venus\" (New York, 1996), \"Follies\" (Broadway, 2001) e \"The Full Monty\" (tour, 2001 e 2002)."}
{"id": "6333220", "revid": "83531", "url": "https://it.wikipedia.org/wiki?curid=6333220", "title": "\u00deorfinn Fracassacrani", "text": "Famiglia.\nThorfinn era figlio minore di Einarr della Torba, primo jarl delle Orcadi. Einarr era figlio di R\u00f6gnvaldr Eysteinsson, jarl di M\u00f8re, ed era stato spedito dal padre nelle isole per contrastare due vichinghi che saccheggiavano la contea. Il soprannome \"della Torba\" \u00e8 dovuto al fatto che Einarr, approdato nelle Orcadi, si accorse che non c'erano sufficienti alberi per fare fuoco; quindi and\u00f2 in Scozia, a Torfnes (odierna \"Tarbat Ness\"), ed estrasse torba da importare nelle isole come combustibile.\nEinarr aveva altri due figli, Arnkell ed Erlendr, che \"perirono in Inghilterra, militando sotto re Eir\u00edkr Ascia di sangue\"\nThorfinn ebbe cinque figli: \"Arnfinnr, il pi\u00f9 anziano, poi H\u00e1var\u00f0r il propizio, per terzo Hl\u00f6\u00f0vir, quarto Lj\u00f3tr, e quinto Sk\u00fali\". Loro madre era Grelad, figlia del Conte Dungad di Katanes (odierno \"Caithness\") e di Gr\u00f3a, figlia di Thorstein il Rosso. Inoltre, Thorfinn ebbe anche due figlie, delle quali non si conosce il nome, che a loro volta ebbero come figli Einarr Pane-e-burro ed Einarr Grugnoduro. Arnfinnr spos\u00f2 pi\u00f9 tardi Ragnhildr Eir\u00edksd\u00f3ttir, figlia di Eir\u00edkr, che lo fece uccidere e spos\u00f2 suo fratello H\u00e1var\u00f0r.\nThorfinn visse fino a tarda et\u00e0 e potrebbe essere morto nel 963 a causa di una malattia. \nI suoi figli divennero \"jarlar\" dopo di lui; tuttavia le Orcadi vennero sconvolte da numerose lotte fratricide, come per esempio il conflitto tra Lj\u00f3tr e Sk\u00fali."}
{"id": "6333222", "revid": "1869172", "url": "https://it.wikipedia.org/wiki?curid=6333222", "title": "Francesco Mercuri", "text": "Biografia.\nOriginario di Melicucco, frazione di Polistena, Inizia la sua latitanza negli anni trenta poi arrestato per pascolo abusivo, appropriazione indebita di terreni e possesso di armi da fuoco. Francesco Mercuri, detto \"U Zzi Cicciu\" o \"U Malandrinu\", si stabil\u00ec nella Polistena vecchia, acquistando molti terreni e associandosi poi alla famiglia Corica, dove controllavano il mercato del bestiame, decisero anche in merito a matrimoni e litigi tra vicini di casa. Al Mercuri nel 1939 gli vengono confiscati degli immobili e terreni, e gi\u00e0 nel 1950 era detenuto nel carcere di Cinquefrondi (con Valente Edoardo e Giuseppe Lamanna) venne nuovamente arrestato nel 1952, e condotto nel carcere di Palmi. Non fu, per altro, l'unico membro della famiglia ad essere arrestato; lo furono anche suoi familiari per pascolo abusivo, appropriazione indebita di terreni e possesso di armi da fuoco: Nino Mercuri (detto Coppulinu), Vincenzo Macr\u00ec, Antonio Cotrone (detto U Zoppu), Michele Zurzolo, Michelangelo Mui\u00e0 (detto 'Mpernu). Francesco Mercuri mor\u00ec il 6 settembre 1968, seguito l'anno seguente dalla moglie, con la famiglia che si divise tra Roma e Polistena."}
{"id": "6333224", "revid": "125351197", "url": "https://it.wikipedia.org/wiki?curid=6333224", "title": "Magnetoricezione", "text": "La magnetoricezione o magnetocezione \u00e8 la facolt\u00e0 di vari animali di fare uso del campo geomagnetico per orientarsi durante le migrazioni o gli spostamenti in genere. Si conoscono principalmente due meccanismi di magnetoricezione. Uno dei due meccanismi si basa sulla presenza di un minerale magnetico ricco di ferro, la magnetite, mentre il secondo meccanismo detto di coppia di radicali funziona con criptocromi, che sono flavoproteine presenti nella retina dell'occhio di vari animali ed \u00e8 dipendente dalla luce. \u00c8 stato studiato soprattutto nell'uccello migratore pettirosso (\"Erithacus rubecula\"). \nLa magnetite.\nIn batteri \u00e8 stata trovata la magnetite talvolta come cristalli di Fe3O4 oppure di greigite Fe3S4. La magnetite, che \u00e8 un minerale con propriet\u00e0 magnetiche, \u00e8 presente anche in molluschi, salmoni e lungo il bordo del becco del piccione. Si supponeva quindi che i cristalli potevano orientarsi e allinearsi secondo il campo geomagnetico, ma non sono mai stati trovati i recettori responsabili della trasformazione dell'orientamento della magnetite in base al campo geomagnetico in un impulso nervoso. Il meccanismo sarebbe analogo a una bussola che si orienta rispetto all'asse Nord-Sud. Se vengono messi in certe condizioni di luce, gli uccelli migratori mostrano risposte di \"direzione fissa\" al campo magnetico, che ha origine nei recettori nel becco. Questi risultati sottolineano che ci sono magnetorecettori a base di magnetite situati nella parte superiore del becco vicino alla pelle. Tuttavia, questa ipotesi \u00e8 stata ridimensionata dimostrando che le cellule contenenti magnetite nel becco degli uccelli migratori erano macrofagi e non neuroni magnetosensitivi. \nI criptocromi.\nGeneralit\u00e0.\nLa magnetoricezione mediante coppia di radicali era gi\u00e0 stata ipotizzata nel 1978 da Schulten. Gli autori supponevano che meccanismi gi\u00e0 noti propri della fotosintesi potevano essere validi anche per sensori biomagnetici ossia per la magnetoricezione. Gli studi che seguirono confermarono questa ipotesi. La magnetoricezione mediante coppia di radicali dipende dalla luce ed \u00e8 nell'occhio degli uccelli migratori che sono state trovate delle molecole proteiche, i criptocromi. Queste proteine sono le uniche a formare radicali liberi al momento dell'eccitazione da parte di un fotone. Il nome deriva dalle Criptogamae, che sono piante come i felci, muschi e licheni nelle quali sono stati scoperti i criptocromi. Anche le piante contengono quindi criptocromi, infatti in Arabidopsis thaliana i criptocromi facilitano la crescita quando la luce blu \u00e8 limitante. Sono in seguito scoperti criptocromi nell'occhio di molte specie animali. In Drosophila melanogaster (il moscerino della frutta) potrebbe avere sia la funzione di magnetoricezione sia quella di regolatore del ritmo circadiano. Nei mammiferi quali il topo e l'uomo i criptocromi hanno un ruolo unicamente nella regolazione del ritmo circadiano. \nMeccanismo.\nLa magnetoricezione mediante coppia di radicali \u00e8 dipendente dalla luce. Infatti il meccanismo si verifica nella retina dell'occhio dei vertebrati. Nella retina, a livello delle cellule fotorecettrici, si trovano inclusi tra le membrane i criptocromi che sono una classe di flavoproteine. Tra questi il criptocromo 4 (CRY4) \u00e8 particolarmente interessante in quanto \u00e8 l'unico che si trova nella retina dei vertebrati che navigano con questo tipo di 'bussola'. Le flavoproteine contengono degli accettori di elettroni come il flavina adenina dinucleotide (FAD) e sono responsanbili delle reazioni redox. Il FAD \u00e8 inserito profondamente nel criptocromo che possiede alcuni residui di triptofano (Trp) importanti nel trasferimento degli elettroni. Quando il criptocromo \u00e8 colpito da un fotone, un elettrone in FAD viene spostato e deviato verso i residui di Trp, che sono le molecole accettori. Si creano cos\u00ec due radicali liberi, che sono molto reattivi. Gli elettroni della coppia di radicali sono entangled e sono quindi correlati allo spin ma spazialmente separati. La coppia di radicali oscilla tra lo stato di singoletto e quello di tripletta e avviene la ricombinazione della coppia per formare un prodotto o segnale chimico. Il prodotto chimico formato dipende dall'essere in uno stato di singoletto o di tripletta, che a sua volta dipende dal campo magnetico. Il prodotto chimico potrebbe essere un neurotrasmettitore ma non \u00e8 mai stato dimostrato. A questo punto \u00e8 stata avanzata l'ipotesi che l'uccello possa \"vedere\" il campo geomagnetico. Non si tratta quindi di una bussola come nel caso della magnetite, ma di una bussola 'a inclinazione' che permette al pettirosso, o a un'altra specie di uccello, un orientamento rispetto al campo geomagnetico per quanto riguarda la direzione e l'intensit\u00e0, che varia a seconda della latitudine. Il campo si allarga andando verso l'equatore, ma si restringe andando verso Nord dove si intensifica e permette quindi di \"vedere\" o comunque di sentire l'inclinazione e determinare la latitudine e longitudine come \u00e8 stato dimostrato da studi sulla cannaiola (\"Acrocephalus scirpaceus)\"\".\" \nLa magnetoricezione mediante coppia di radicali \u00e8 considerato un fenomeno quantistico e fa quindi parte della biologia quantistica. \nDa notare.\nI pettirossi migrano soprattutto di notte quando i fotoni necessari per la magnetoricezione sono scarsi. \u00c8 stato dimostrato che le flavoproteine, il criptocromo, contenente il FAD, dopo essere attivati nella fase diurna da fotoni di luce blu, formano radicali liberi insieme al triptofano. Ulteriori fotoni di luce verde e blu riducono il FAD a FADH. In assenza di fotoni, il FADH pu\u00f2 tornare a formare una coppia di radicali con una molecola di superossido o altro radicale libero per tornare in seguito allo stato ossidato o FADox. "}
{"id": "6333225", "revid": "86907989", "url": "https://it.wikipedia.org/wiki?curid=6333225", "title": "Piccione domestico", "text": ""}
{"id": "6333226", "revid": "436907", "url": "https://it.wikipedia.org/wiki?curid=6333226", "title": "Faccio un casino (album Coez)", "text": "Faccio un casino \u00e8 il quarto album in studio del cantante italiano Coez, pubblicato il 5 maggio 2017 dalla Undamento con la distribuzione di Sounday/Self.\nDescrizione.\nComposto da dodici brani, il disco \u00e8 stato realizzato con la collaborazione di Sine e Niccol\u00f2 Contessa de I Cani, autori di gran parte delle musiche, mentre alla produzione sono stati coinvolti anche Ceri, Frenetik &amp; Orange3, Stabber, Squarta, Ford78 e il gi\u00e0 citato Sine. Tra i cantanti ospiti sono presenti Gemello, Gemitaiz e Lucci.\n\"Faccio un casino\" \u00e8 stato anticipato da quattro singoli: l'omonimo \"Faccio un casino\", pubblicato il 10 marzo sulle piattaforme digitali, \"Taciturnal\" e \"Occhiali scuri\", pubblicati contemporaneamente per il download digitale il 18 aprile, e \"E yo mamma\", uscito dieci giorni pi\u00f9 tardi. Come quinto singolo \u00e8 stato estratto \"La musica non c'\u00e8\", la cui melodia \u00e8 stata scritta da Niccol\u00f2 Contessa."}
{"id": "6333227", "revid": "111416084", "url": "https://it.wikipedia.org/wiki?curid=6333227", "title": "Antinoo delfico", "text": "L'Antinoo di Delfi \u00e8 una statua antica che \u00e8 stata rinvenuta nel sacrario di Apollo delfico durante un'operazione di scavo.\nAntinoo era un giovane greco di straordinaria bellezza proveniente dalla Bitinia che divenne l'amato compagno e amante dell'imperatore romano Adriano, ma in seguito mor\u00ec nel corso di un viaggio lungo il fiume Nilo in circostanze misteriose.\nCosternato per la morte di Antinoo, Adriano, che era sempre stato un ammiratore e sostenitore appassionato dell'antichit\u00e0 classica greca, cos\u00ec come un benefattore dell'Oracolo di Delfi, fece ordinare che tutta una serie di statue del bellissimo giovane, che aveva amato cos\u00ec appassionatamente, fossero erette in tutti i santuari e le citt\u00e0 del suo vasto impero. Inoltre, ordin\u00f2 l'istituzione e la creazione di giochi in onore di Antinoo, che da allora in poi \u00e8 stato onorato e adorato come un dio.\nCos\u00ec, una statua di Antinoo venne fatta erigere anche all'interno del santuario di Delfi, dopo la sua morte avvenuta nel 130 d.C. Durante gli scavi, la statua \u00e8 stata scoperta in posizione verticale sul suo piedistallo, accanto alla parete di una camera in mattoni, a fianco del tempio santo. Dalle monete romane coniate per onorare \u0391ntinous veniamo informati che la rappresentazione della statua \u00e8 stata accompagnata dall'epiteto \"Propylaeus\". Quindi \u00e8 legittimo supporre che essa sia stata originariamente collocata all'ingresso del santuario.\nIn seguito sub\u00ec parecchi danni e si ruppe all'altezza del ginocchio, di modo che dovette essere spostata pi\u00f9 vicino al tempio di Apollo, in una sorta di cappella, dove \u00e8 stata ritrovata durante gli scavi, in condizioni relativamente buone. Le sue caratteristiche idealizzate cos\u00ec come la lucidatura intensa della sua superficie in marmo con un olio speciale (che ha contribuito a sopravvivere scintillante ed in ottime condizioni), \u00e8 indicativo del tempo di Adriano.\nSe diamo uno sguardo pi\u00f9 da vicino alla statua si vede che la testa del giovane Antinoo \u00e8 inclinata da un lato come se lui stesso fosse in uno stato di profonda riflessione. Intorno alla sua folta capigliatura e magistralmente scolpita, che circonda il suo volto e cade sulla fronte e sulle guance, possiamo vedere diversi fori che sono stati utilizzati per fissare una corona in bronzo di alloro. Il suo corpo \u00e8 scolpito in un modo che gli conferisce quel tratto di nudo eroico che ha caratterizzato le statue di dei ed eroi dell'antichit\u00e0 classica."}
{"id": "6333229", "revid": "436907", "url": "https://it.wikipedia.org/wiki?curid=6333229", "title": "Faccio un casino (singolo Coez)", "text": "Faccio un casino \u00e8 un singolo del cantante italiano Coez, pubblicato il 10 marzo 2017 come primo estratto dall'album omonimo.\nVideo musicale.\nIl videoclip, diretto da Coez e montato dagli YouNuts!, \u00e8 stato pubblicato il 27 marzo 2017 attraverso il canale YouTube del cantante."}
{"id": "6333230", "revid": "1934238", "url": "https://it.wikipedia.org/wiki?curid=6333230", "title": "Columba livia domestica", "text": "Il piccione domestico (nome scientifico Columba livia domestica) \u00e8 una variet\u00e0 dei Columbidae che deriva dal piccione selvatico, il primo uccello che sia mai stato addomesticato. L'addomesticamento dei piccioni pi\u00f9 di 5000 anni fa \u00e8 attestato sia dalle tavolette cuneiformi della Mesopotamia sia dai geroglifici egizi.. Gli studiosi ipotizzano che i primi addomesticamenti risalgano a 10.000 anni fa. "}
{"id": "6333231", "revid": "114869485", "url": "https://it.wikipedia.org/wiki?curid=6333231", "title": "Liber Notitiae Sanctorum Mediolani", "text": "Il Liber Notitiae Sanctorum Mediolani \u00e8 un manoscritto conservato presso la Biblioteca capitolare di Milano con elenchi relativi alle chiese dell'arcidiocesi di Milano.\nContenuto.\nIl volume raccoglie numerose informazioni utili per la storia della diocesi milanese. Elencando alfabeticamente i santi, l'autore inserisce informazioni relative a eventi storici, festivit\u00e0, chiese e altari esistenti dedicate ai diversi santi.\n\u00c8 considerato una delle poche fonti per la ricostruzione della storia delle chiese di Milano e del territorio diocesano tra il XIII e il XIV secolo.\nL'attribuzione del testo a Goffredo da Bussero, negata nell'edizione critica del 1917, venne riproposta da Angelo Mazzi nel 1919.\nPievi.\nNel testo, a parte le chiese della citt\u00e0 di Milano, sono citate chiese relative a 58 pievi. L'effettiva appartenenza della pieve di Mandello alla diocesi di Milano alla fine del XIII secolo \u00e8 ritenuta dubbia."}
{"id": "6333232", "revid": "834", "url": "https://it.wikipedia.org/wiki?curid=6333232", "title": "Hurstville", "text": "Hurstville \u00e8 una citt\u00e0 situata nella Local government area di Hurstville, nel Nuovo Galles del Sud, in Australia. Si trova a circa 16 km dal Distretto affaristico centrale di Sydney."}
{"id": "6333233", "revid": "640277", "url": "https://it.wikipedia.org/wiki?curid=6333233", "title": "Chicken tikka", "text": ""}
{"id": "6333235", "revid": "594414", "url": "https://it.wikipedia.org/wiki?curid=6333235", "title": "Tess dei d'Urbervilles", "text": ""}
{"id": "6333238", "revid": "640277", "url": "https://it.wikipedia.org/wiki?curid=6333238", "title": "Chicken tikka masala", "text": ""}
{"id": "6333244", "revid": "486946", "url": "https://it.wikipedia.org/wiki?curid=6333244", "title": "Chicken Tandoori", "text": ""}
{"id": "6333246", "revid": "124123", "url": "https://it.wikipedia.org/wiki?curid=6333246", "title": "Zoraida Beato", "text": "Biografia.\nZoraida Beato ebbe una carriera internazionale, viaggiando con il maestro Ernesto Lecuona che la scelse come una delle sue interpreti.\nDotata di una bellissima voce da soprano lirico e di grande presenza scenica, fu una delle preferite dal pubblico che seguivano sia la musica lirica che le canzoni popolari, che interpretava con molto sentimento, oltre che ad essere cantante di numerose Zarzuela teatrali. Lasci\u00f2 almeno una registrazione ufficiale delle sue opere, tra cui \"Tus Ojos\", la sua canzone pi\u00f9 conosciuta, di cui fu anche autrice.\nDopo essere emigrata da Cuba, visse principalmente a Miami, dove rimase fino alla fine del 1900. Fece ritorno nella sua citt\u00e0 natale solo una volta, in visita per andare a trovare suo padre che era molto anziano e che non vedeva da quando abbandon\u00f2 l'isola, ma si ammal\u00f2 di polmonite non appena arrivata e mor\u00ec in poche ore. Suo figlio torn\u00f2 a recuperare la salma per riportarla a Miami dove \u00e8 sepolta tuttora."}
{"id": "6333249", "revid": "86908726", "url": "https://it.wikipedia.org/wiki?curid=6333249", "title": "Tavolette cuneiformi", "text": ""}
{"id": "6333254", "revid": "1670527", "url": "https://it.wikipedia.org/wiki?curid=6333254", "title": "TSG Entertainment", "text": "TSG Entertainment Finance LLC \u00e8 una casa di produzione cinematografica statunitense fondata nel 2012, che si occupa di finanziare i film della 20th Century Studios.\nStoria.\nNel maggio 2011 Chip Seelig, un associato della Dune Entertainment, lasci\u00f2 la compagnia per mettersi in proprio.\nNel 2012, in seguito alla distribuzione di \"Parental Guidance\", Dune rescisse il suo contratto con la 20th Century Fox, la quale cominci\u00f2 quindi a cercare un nuovo finanziatore. Seelig, finanziato principalmente dalla Magnetar Capital, fond\u00f2 quindi la sua finanziatrice, la TSG Entertainment, e chiuse con la Fox un accordo valido per i successivi cinque anni, finanziando la major per 400 milioni di dollari. \"Variety\" descrisse l'affare come \"la pi\u00f9 grande transazione dall'inizio della crisi finanziaria del 2007\".\nNel novembre 2015, la cinese Bona Film Group ha investito nella TSG 235 milioni di dollari.\nLogo.\nIl logo della TSG rappresenta l'episodio della \"Odissea\" di Omero in cui Ulisse, sfidato dai Proci, scaglia una freccia attraverso una fila di asce, facendo centro."}
{"id": "6333283", "revid": "933835", "url": "https://it.wikipedia.org/wiki?curid=6333283", "title": "Servilio Rullo", "text": ""}
{"id": "6333286", "revid": "124621257", "url": "https://it.wikipedia.org/wiki?curid=6333286", "title": "Funimation Channel", "text": "Funimation Channel \u00e8 una piattaforma statunitense di streaming video ed ex canale televisivo via cavo che si occupa di anime, di propriet\u00e0 di Sony e gestito da Funimation. \u00c8 disponibile su vari piattaforme di Console videogiochi, Media center, Smart TV, e Smartphone."}
{"id": "6333287", "revid": "287204", "url": "https://it.wikipedia.org/wiki?curid=6333287", "title": "Gr\u00eamio Esportivo Catanduvense", "text": "Il Gr\u00eamio Esportivo Catanduvense, noto anche semplicemente come Catanduvense, era una societ\u00e0 calcistica brasiliana con sede nella citt\u00e0 di Catanduva, nello stato di San Paolo.\nStoria.\nIl Gr\u00eamio Esportivo Catanduvense \u00e8 stato fondato il 5 febbraio 1970, due anni dopo che un altro club di Catanduva, chiamato Catanduva Esporte Clube, era fallito, adottando il blu e il bianco come colori ufficiali. Il club aveva anche ereditato il posto del Cataduva EC nel Campeonato Paulista Segunda Divis\u00e3o, all'epoca la terza divisione statale.\nIl club ha vinto la seconda divisione del Campionato Paulista nel 1974, ma all'epoca non c'era nessuna promozione per la massima divisione statale.\nIl Catanduvense ha partecipato alla seconda divisione del Campionato Paulista nel 1988, e ha adottato il rosso e il bianco come colori ufficiali, che erano anche i colori originali del Catanduva Esporte Clube. Dopo una buona campagna, il club \u00e8 stato finalista, solo dietro al Bragantino di Vanderlei Luxemburgo, il club venne cos\u00ec promosso per l'anno successivo nella massima divisione statale.\nIl club ha partecipato alla massima divisione statale per la prima volta nel 1989, terminando all'8\u00ba posto nel proprio gruppo. Nello stesso anno, il Catanduvense ha partecipato al Campeonato Brasileiro S\u00e9rie B, nella prima fase, il club era nello stesso gruppo di Am\u00e9rica-SP, Botafogo-SP, Goi\u00e2nia, Goiatuba e Uberl\u00e2ndia, e aveva terminato al secondo posto. Nella seconda fase, il club \u00e8 stato eliminato da Bragantino, dopo una sconfitta di 0-1 in casa nella gara di andata, e un pareggio di 1-1 a Bragan\u00e7a Paulista. Il Catanduvense termin\u00f2 nella classifica generale al 27\u00ba posto.\nIl club era profondamente pieno di debiti nel 1993, e alla fine venne sciolto."}
{"id": "6333291", "revid": "106376", "url": "https://it.wikipedia.org/wiki?curid=6333291", "title": "Chiesa di Sant'Agata (Tremenico)", "text": "La chiesa di Sant'Agata \u00e8 una chiesa parrocchiale situata a Tremenico, in provincia di Lecco.\nLa parrocchia \u00e8 parte della \"Comunit\u00e0 Pastorale San Carlo Borromeo in Alto Lario\" nel decanato Alto Lario dell'arcidiocesi di Milano.\nStoria.\nDedicata a Sant'Agata, la chiesa \u00e8 citata nel \"Liber Notitiae Sanctorum Mediolani\" (fine del XIII secolo) come parte della pieve di Dervio (\"Alia in loco cremenego, plebis de Deruio\").\nLa chiesa divenne parrocchiale con atto del 4 giugno 1367, a seguito della separazione dalla parrocchia di Dervio.\nRiedificata nel 1596,\" la chiesa fu rimaneggiata nel secolo successivo e riorientata nel 1878\".\nDescrizione.\nLa chiesa \u00e8 collocata in una piazza con fontana del 1838.\nAll'interno della chiesa, tra le opere donate dai tremenicesi emigrati, che rappresenta i santi Ambrogio, Domenico, Pietro e Sfirio. Al centro della tela sono raffigurate la Madonna del Rosario con il Bambino; ai loro piedi: alcuni esponenti della locale confraternita, fondata nel 1597, devota appunto alla Madonna del Rosario.\"\" Il dipinto, pur contenendo alcuni elementi stilistici tipici del tardo Cinquecento, sarebbe stato realizzato poco dopo l'inizio del Seicento.\"\" \nAlla seconda met\u00e0 del XV secolo risale una \"Madonna con Santi\" affrescata. Successivi sono l'affresco dell'altarmaggiore - una raffigurazione della santa titolare della chiesa, datata 1696, e quelli ad opera di Luigi Tagliaferri. "}
{"id": "6333298", "revid": "121354420", "url": "https://it.wikipedia.org/wiki?curid=6333298", "title": "Volvo Car Open 2017 - Singolare", "text": "Sloane Stephens era la detentrice del titolo, ma non partecipa per infortunio.\nIn finale Dar'ja Kasatkina ha sconfitto Je\u013cena Ostapenko con il punteggio di 6-3, 6-1.\nTeste di serie.\nLe prime otto teste di serie hanno ricevuto un bye per il secondo turno."}
{"id": "6333299", "revid": "6923", "url": "https://it.wikipedia.org/wiki?curid=6333299", "title": "Inva Mula", "text": "Biografia.\nInva Mula \u00e8 nata da padre originario di Tropoje e da madre di origine russa.\nNel 1993 viene premiata all'Operalia di Parigi.\nCarriera.\nDebutta all'Op\u00e9ra National de Paris nel marzo 1994 come Micaela in Carmen (opera) diretta da Serge Baudo seguita da La Bagnarde in Lady Macbeth del Distretto di Mcensk diretta da Myung-whun Chung ed una donna ne Le nozze di Figaro con Lella Cuberli, Andrea Rost, Ferruccio Furlanetto e Michel S\u00e9n\u00e9chal.\nNel 1995 \u00e8 Norina in Don Pasquale con Claudio Desderi a Los Angeles.\nAl Wiener Staatsoper debutta nel 1998 come Antonia in Les contes d'Hoffmann.\nNel 1999 \u00e8 Nannetta in Falstaff (Verdi) diretta da Antonio Pappano con Bryn Terfel, Bernadette Manca di Nissa e Lucio Gallo all'Opera di Chicago. \nNel 2000 a Vienna \u00e8 Lucia di Lammermoor diretta da Fr\u00e9d\u00e9ric Chaslin con Franco Vassallo.\nNel 2001 \u00e8 Nannetta nella prima di \"Falstaff\" diretta da Riccardo Muti con Ambrogio Maestri, Roberto Frontali, Juan Diego Fl\u00f3rez, Barbara Frittoli, la Manca di Nissa ed Anna Caterina Antonacci al Teatro alla Scala di Milano, Gilda in Rigoletto diretta da Marcello Viotti con Leo Nucci in Arena di Verona trasmessa da Rai 5, Musetta ne La boh\u00e8me con Carlo Rizzi (direttore d'orchestra) e Marcello Giordani al Metropolitan Opera House di New York ed a Parigi diretta da Daniel Oren con Vincenzo La Scola.\nNel 2002 per la Scala \u00e8 Violetta nella prima di La traviata diretta da Muti con Marcelo \u00c1lvarez e Frontali al Teatro degli Arcimboldi e Gilda nella prima di \"Rigoletto\" con Giuseppe Filianoti e Nucci ed al Royal Opera House, Covent Garden di Londra Violetta ne \"La traviata\" diretta da Paolo Carignani.\nNel 2003 \u00e8 Micaela in \"Carmen\" a Bilbao.\nNel 2004 per la Scala \u00e8 Lauretta nella prima di Gianni Schicchi diretta da James Conlon con Nucci, Filianoti, Matteo Peirone ed Angelo Romero agli Arcimboldi, Violetta ne \"La traviata\" a Parigi con Rolando Villaz\u00f3n e Frontali ed a Vienna con Vassallo.\nNel 2005 \u00e8 Corinna ne Il viaggio a Reims con Patrizia Ciofi, Sara Mingardo, Rockwell Blake e Ruggero Raimondi al Grand Th\u00e9\u00e2tre de Monte Carlo e Violetta ne \"La traviata\" con Piotr Becza\u0142a a Bilbao.\nNel 2006 \u00e8 Manon (Massenet) con Massimo Giordano (tenore) nella prima alla Scala, Gilda in \"Rigoletto\" diretta da Donato Renzetti con Beczala a Bilbao, Violetta ne \"La traviata\" diretta da Oren con Massimo Giordano e Vassallo al Teatro Verdi (Trieste) e Margherita in Faust diretta da Renzetti con Michele Pertusi e Luca Salsi al Teatro Regio di Parma.\nNel 2007 a Bilbao canta ne I Capuleti e i Montecchi diretta da Riccardo Frizza con Daniela Barcellona e nel 2008 al Teatro Regio di Torino Gilda in \"Rigoletto\" diretta da Renato Palumbo con Frontali e Riccardo Zanellato.\nNel 2009 a Vienna \u00e8 \"Manon\" con Ram\u00f3n Vargas ed a Parigi la protagonista di Mireille (opera) diretta da Marc Minkowski ed a Parigi Mim\u00ec ne \"La boh\u00e8me\" diretta da Oren con Stefano Secco, Peirone e Natalie Dessay.\nNel 2010 a Parigi \u00e8 Antonia in \"Les contes d'Hoffmann\" con Filianoti e Marenka ne La sposa venduta con Beczala e Heinz Zednik.\nNel 2011 a Vienna \u00e8 Mim\u00ec ne \"La boh\u00e8me\" con Francesco Demuro ed a Parigi Marguerite in \"Faust\" con Roberto Alagna.\nNel 2012 a Vienna \u00e8 Marguerite in \"Faust\" con Jonas Kaufmann ed Albert Dohmen ed al Teatro Comunale di Bologna Nedda in Pagliacci (opera).\nNel 2013 a Bilbao canta ne \"La boh\u00e8me\" con Secco.\nNel 2014 \u00e8 Nedda in \"Pagliacci\" a Vienna diretta da Carignani con Neil Shicoff e Maestri ed al Teatro Municipal de S\u00e3o Paulo con Alberto Gazale ed al Teatro romano di Orange Desdemona in Otello (Verdi) diretta da Chung con l'Orchestre Philharmonique de Radio France ed Alagna e Rozenn in Le Roi d'Ys all'Op\u00e9ra municipal de Marseille.\nNel 2015 \u00e8 Nedda in \"Pagliacci\" a Bilbao con Gregory Kunde ed a Tirana dove cura anche la regia e Micaela in \"Carmen\" con Kate Aldrich e Kaufmann ad Orange.\nNel 2016 \u00e8 Mim\u00ec ne \"La boh\u00e8me\" al Teatro nazionale a Belgrado."}
{"id": "6333303", "revid": "122326270", "url": "https://it.wikipedia.org/wiki?curid=6333303", "title": "Gilbert Baker", "text": "Attivista per i diritti LGBT noto per essere l'inventore della bandiera arcobaleno, diventata simbolo globale della comunit\u00e0 gay.\nBiografia.\nNato nel 1951 a Chanute, Kansas, ma \u00e8 cresciuto a Parsons, dove la nonna possedeva un negozio di abbigliamento femminile. Suo padre era un giudice mentre sua madre era un'insegnante.\nBaker ha servito Esercito degli Stati Uniti dal 1970 al 1972. Era di stanza a San Francisco all'inizio del movimento per i diritti gay e dopo il suo congedo con onore dall'esercito si \u00e8 stabilito in citt\u00e0, ha insegnato cucito e ha usato le sue abilit\u00e0 per creare banner per diritti dei gay e marce di protesta contro la guerra. Fu durante questi anni che ha incontrato e stretto amicizia con il politico e attivista Harvey Milk. Baker ha creato la prima bandiera arcobaleno nel 1978.\nNel 1979 Baker ha lavorato alla Paramount Flag Company di San Francisco, realizzando cartelloni per Dianne Feinstein, il primo ministro cinese, il re di Spagna, il presidente francese e per altre figure politiche dell'epoca. Inoltre ha progettato e creato per numerosi eventi civici e per il gay pride di San Francisco. Nel 1984 ha progettato le bandiere per la Democratic National Convention.\nNel 1994, Baker si trasferisce a New York, dove ha vissuto per il resto della sua vita. Qui, ha continuato il suo lavoro creativo e di attivismo. Nello stesso anno ha creato la pi\u00f9 grande bandiera del mondo (a quel tempo) per celebrare il 25\u00ba anniversario dei Moti di Stonewall del 1969.\nNel 2003, per commemorare il 25\u00ba anniversario della bandiera arcobaleno, Baker ha creato una bandiera arcobaleno a Key West che si estendeva per due chilometri dal Golfo del Messico verso l'Oceano Atlantico. Dopo la commemorazione, ha inviato sezioni della bandiera pi\u00f9 di 100 citt\u00e0 in tutto il mondo.\nBaker \u00e8 morto nel sonno il 30 marzo 2017, all'et\u00e0 di 65 anni, a New York. Egli \u00e8 sopravvissuto a sua madre e sua sorella, entrambe residenti in Texas, e al suo compagno di vita Alex Bruno.\nBandiera.\nLa prima bandiera \u00e8 stata realizzata per il gay pride di San Francisco del 25 giugno 1978 ed \u00e8 stata cucita e tinta a mano dall'artista con l'aiuto di una trentina di volontari. In origine era composta da otto colori, ognuno simboleggiante un aspetto della simbologia \"New Age\" (serenit\u00e0, spiritualit\u00e0, natura, vita, sessualit\u00e0). Per ragioni di difficolt\u00e0 e costo nel reperire tutti i colori previsti, le tinte si sono successivamente ridotte a sei.\nNel giugno 2015 il Museum of Modern Art (MoMA) di New York ha acquistato la bandiera originale ad otto colori, esponendola nella galleria di design contemporaneo.\nMedia.\nNel 2003, Baker e il suo progetto a Key West sono stati al centro di un documentario intitolato \"Rainbow Pride\", diretto da Marie-Jo Ferron. Baker ha ricreato la bandiera arcobaleno originale per il pluripremiato film \"Milk\" e viene mostrato durante un'intervista nei contenuti speciali dell'edizione in DVD del film.\nNel 2017 Baker viene interpretato dall'attore Dylan Arnold nella miniserie televisiva \"When We Rise\"."}
{"id": "6333310", "revid": "599013", "url": "https://it.wikipedia.org/wiki?curid=6333310", "title": "Ben\u00ectez", "text": ""}
{"id": "6333311", "revid": "125981537", "url": "https://it.wikipedia.org/wiki?curid=6333311", "title": "SCH (rapper)", "text": "Biografia.\nFiglio di un'infermiera francese e di un camionista tedesco, inizia ad avvicinarsi al rap da adolescente ispirato dalla musica di artisti quali Eminem e 50 Cent. Comincia a rappare intorno ai 13 anni e negli anni successivi pubblica i primi lavori sul suo blog con il nome Schneider, successivamente stilizzato in Sch (o SCH).\nTra 2014 e 2015 affina il proprio stile e pubblica una serie di singoli su YouTube (tra cui \"Mardi gras\" e \"Massimo\") e viene notato dal rapper Lacrim, star del rap francese, che lo vuole sul proprio mixtape \"R.I.P.R.O. vol. 1\": Sch diventa l'artista rap emergente pi\u00f9 seguito in Francia.\nA novembre 2015 pubblica il suo attesissimo lavoro d'esordio, il mixtape \"A7\", con cui raggiunge il doppio platino nel giro di sei mesi (pi\u00f9 di esemplari venduti tra copie fisiche e streaming).\nA maggio 2016 Sch, ormai uno degli artisti pi\u00f9 in vista nel panorama musicale francese, pubblica l'album ufficiale \"Anarchie\" sotto etichetta Def Jam France/Universal e ottiene il disco di platino. Il disco, interamente prodotto da DJ Kore, vede un'unica collaborazione con altri rapper: la traccia \"Cartine Cartier\" (uno dei singoli ufficiali) realizzata insieme al milanese Sfera Ebbasta (successivamente inserita anche nell'album omonimo di quest'ultimo, uscito a settembre dello stesso anno) e coprodotta insieme al producer milanese Charlie Charles.\nIl 5 aprile 2017 annuncia l'uscita del suo nuovo album, dal titolo \"Deo Favente\", prevista per il 5 maggio. L'album, uscito sotto etichetta Capitol/Universal, diventa disco d'oro in meno di un mese e a settembre raggiunge il platino. A dicembre Sch diventa testimonial Adidas per il lancio delle nuove sneaker Prophere.\nA gennaio 2018 Sch fonda la propria etichetta dal nome \"Maison Baron Rouge\", che lavorer\u00e0 in collaborazione con Rec. 118 (label facente parte di Warner Music France).\nA settembre 2018 realizza un'importante collaborazione internazionale con i rapper tedeschi Farid Bang, Capo e il rapper americano 6ix9ine sulla traccia \"International Gangstas\". Il 19 ottobre invece pubblica il suo terzo lavoro ufficiale, dal titolo \"JVLIVS\"; le tracce sono prodotte da Katrina Squad mentre nella tracklist compaiono degli interludi recitati da Jos\u00e9 Luccioni, doppiatore di Al Pacino in francese. L'uscita dell'album \u00e8 anticipata dalla pubblicazione su YouTube di un cortometraggio intitolato \"Absolu Tome 1\" ispirato all'immaginario dell'album: Sch interpreta Julius, criminale marsigliese di origini siciliane che torna in Sicilia per sistemare dei dissidi all'interno del suo clan a seguito della morte del padre Otto, boss rimasto ucciso. Otto \u00e8 anche il vero nome del padre di Sch, deceduto nel 2017. \"Jvlivs\" viene certificato disco d'oro francese in meno di un mese.\nStile ed influenze.\nSch ha uno stile che si rif\u00e0 molto al gangsta rap e al mafioso rap, in quanto nei suoi testi interpreta spesso personaggi che hanno a che fare con il crimine organizzato, la vendita di armi e droga e che vivono nel lusso, anche se con un'immagine diversa rispetto ai canoni classici e, anzi, molto androgina accompagnata da un'aura tenebrosa. Inoltre ci sono frequenti riferimenti a opere cinematografiche e serie televisive come \"Gomorra\" (ad esempio, uno dei suoi video pi\u00f9 celebri \u00e8 girato alle Vele di Scampia ed \u00e8 intitolato proprio \"Gomorra\"). Non mancano comunque alcuni pezzi pi\u00f9 introspettivi e generalmente i suoi testi sono pervasi da una malinconia di fondo. Stilisticamente la sua musica \u00e8 caratterizzata da strumentali trap e forte uso di autotune per rendere il tutto pi\u00f9 melodico; lo stile di Sch \u00e8 reso riconoscibile da un uso particolare dell'intonazione di voce, molto cupa e graffiata."}
{"id": "6333312", "revid": "6923", "url": "https://it.wikipedia.org/wiki?curid=6333312", "title": "BTCC 2017", "text": "La stagione 2017 del British Touring Car Championship \u00e8 la sessantesima edizione del campionato gestito dalla ToCA. \u00c8 iniziata il 2 aprile a Brands Hatch ed \u00e8 terminata il 1\u00ba ottobre nello stesso circuito. Il titolo piloti \u00e8 stato vinto Ashley Sutton, mentre la BMW si \u00e8 aggiudicata il suo secondo titolo costruttori in carriera e il suo team, la West Surrey Racing, si \u00e8 aggiudicato il suo terzo titolo scuderie. Per quanto riguarda i titoli riservati ai privati, Tom Ingram si \u00e8 aggiudicato quello piloti, mentre il suo team, la Speedworks Motorsport, si \u00e8 aggiudicato quello riservato alle scuderie. Il trofeo Jack Sears \u00e8 stato invece vinto da Senna Proctor."}
{"id": "6333314", "revid": "933835", "url": "https://it.wikipedia.org/wiki?curid=6333314", "title": "Sovrani achemenidi", "text": ""}
{"id": "6333339", "revid": "775504", "url": "https://it.wikipedia.org/wiki?curid=6333339", "title": "Wanggwa na", "text": "Wanggwa na (, lett. \"Il re ed io\"; titolo internazionale The King and I) \u00e8 un serial televisivo sudcoreano trasmesso su SBS dal 27 agosto 2007 al 1\u00ba aprile 2008.\nIl serial ruota attorno alla vita di Kim Cheo-sun, considerato il migliore eunuco vissuto durante Joseon. Grazie allo share iniziale del 20-25%, fu esteso da 50 a 67 episodi, ma, in seguito alla caduta dovuta alla competizione con \"Yi San\", fu portato a 61 e poi a 63 episodi.\nTrama.\nKim Cheo-sun ama in segreto la sua amica d'infanzia Yoon So-hwa, ma non pu\u00f2 dichiararle il suo amore a causa della differenza di classe sociale. Quando la ragazza va in sposa a re Seongjong, diventandone la seconda concubina, Cheo-sun si fa castrare ed entra a palazzo come eunuco per starle accanto e proteggerla. Alla morte della regina, So-hwa diventa la regina Jeheon, ma, vittima delle lotte politiche tra fazioni diverse, viene infine privata del suo titolo ed esiliata. Nonostante Cheo-sun tenti di aiutarla, la donna viene condannata a morte ed \u00e8 l'eunuco stesso a consegnarle il veleno, prendendosi poi cura del figlio di lei, il principe Yeonsan."}
{"id": "6333342", "revid": "1543377", "url": "https://it.wikipedia.org/wiki?curid=6333342", "title": "A Take to the Skies 10 Year Celebration", "text": "A Take to the Skies 10 Year Celebration \u00e8 stato un tour europeo e nordamericano del gruppo musicale britannico Enter Shikari, realizzato in celebrazione del decimo anniversario dell'uscita dell'album di debutto della band, \"Take to the Skies\".\nHa avuto inizio il 10 marzo 2017 a Pomona, in California, e si \u00e8 protratto sino al 29 maggio 2017, ultima data dello Slam Dunk Festival a cui gli Enter Shikari partecipano in veste di headliner.\nIn occasione dell'annuncio del tour, il cantante e tastierista Rou Reynolds ha dichiarato:\nDi fatto, durante il tour sono state suonate canzoni come \"Today Won't Go Down in History\", mai suonata dal vivo prima, e \"Adieu\" e \"Jonny Sniper\", non pi\u00f9 suonate dal gruppo da oltre 7 anni.\nInfine, Reynolds ha aggiunto:\nLa prima serie di concerti, tenuti nel Nord America, viene aperta dai Being as an Ocean, mentre durante le date di maggio in Europa gli Enter Shikari vengono supportati dai Mallory Knox e, solo in alcune date, dai Crossfaith."}
{"id": "6333343", "revid": "767487", "url": "https://it.wikipedia.org/wiki?curid=6333343", "title": "Paris, Palace H\u00f4tel", "text": "Paris, Palace Hotel \u00e8 un film del 1956 diretto da Henri Verneuil.\nTrama.\nFran\u00e7oise lavora come manicure nel centro estetico del Palace Hotel di Parigi. Incontrando un giovanotto in ascensore si fa passare per la figlia del ricco Delormel e si danno appuntamento per il giorno successivo. Anche il giovane per\u00f2 non \u00e8 chi sembra essere, pur arrivando con una macchina costosa lui \u00e8 solo un garagista.\nAiutati dal signor Delormel che ha preso in simpatia la ragazza i due giovani passano assieme la vigilia di Natale e la scoperta della loro vera identit\u00e0 non impedisce la nascita di un amore sincero."}
{"id": "6333347", "revid": "1305772", "url": "https://it.wikipedia.org/wiki?curid=6333347", "title": "Campi\u00f1a de Jerez", "text": "Campi\u00f1a de Jerez \u00e8 una comarca dell'Andalusia che si trova nella provincia di Cadice. Ha una superficie totale di 1.412\u00a0km2 e al 2013 contava 219.640 abitanti. \u00c8 costituita da due soli comuni, San Jos\u00e9 del Valle e Jerez de la Frontera, che ne \u00e8 anche il capoluogo.\nGeografia.\nConfina a nord con la comarca di Bajo Guadalquivir, nella provincia di Siviglia, ad ovest con la comarca Costa Noroeste de C\u00e1diz, a sud con la comarca di Bah\u00eda de C\u00e1diz e quella di La Janda e a est con le comarche di Sierra de C\u00e1diz e di Serran\u00eda de Ronda, in provincia di Malaga.\nStoria.\nLa comarca contiene resti archeologici disseminati, in particolare legati ad Asta Regia e un'importante serie di fortezze, torrioni e osservatori pi\u00f9 volte costruiti su precedenti edufici"}
{"id": "6333348", "revid": "1543377", "url": "https://it.wikipedia.org/wiki?curid=6333348", "title": "Danimarca ai XXIII Giochi olimpici invernali", "text": "La Danimarca ha partecipato ai XXIII Giochi olimpici invernali, che si sono svolti dal 9 al 28 febbraio 2018 a Pyeongchang in Corea del Sud, con una delegazione di 17 atleti.\nCurling.\nTorneo maschile.\nLa Danimarca ha diritto a partecipare al torneo maschile di curling dopo aver terminato tra le prime due posizioni il torneo di qualificazione olimpica\nTorneo femminile.\nLa Danimarca ha diritto a partecipare al torneo femminile di curling dopo aver terminato tra le prime due posizioni il torneo di qualificazione olimpica\nPattinaggio di figura.\nLa Danimarca ha qualificato nel pattinaggio di figura due atleti, un uomo e una donna, in seguito ai Campionati mondiali di pattinaggio di figura 2017.\nIl 28 settembre 2017 la Danimarca annuncia che non parteciper\u00e0 alle Olimpiadi nelle gare di pattinaggio."}
{"id": "6333351", "revid": "183694", "url": "https://it.wikipedia.org/wiki?curid=6333351", "title": "Josef Redtenbacher", "text": "Biografia.\nEra il fratello all'entomologo Ludwig Redtenbacher (1814-1876), studi\u00f2 medicina e botanica presso l'Universit\u00e0 di Vienna; fu influenzato dal lavoro del mineralogista Friedrich Mohs. Dopo la laurea, rimase a Vienna come assistente del chimico Joseph Franz von Jacquin. In seguito viaggi\u00f2 in Germania, dove studi\u00f2 mineralogia e chimica organica sotto gli insegnanti: Heinrich Rose a Berlino e con Justus von Liebig all'Universit\u00e0 di Giessen.\nIn seguito, divenne professore di chimica presso l'Universit\u00e0 di Praga, e nel 1849, torn\u00f2 a Vienna come successore di Adolf Martin Pleischl. Poco prima della sua morte, stava progettando, insieme all'architetto Heinrich von Ferstel, la costruzione di un nuovo laboratorio universitario di Vienna.\nEgli \u00e8 accreditato per le scoperte sull'acroleina e acido acrilico. Svolse anche importanti ricerche che coinvolsero la composizione della taurina."}
{"id": "6333353", "revid": "123399117", "url": "https://it.wikipedia.org/wiki?curid=6333353", "title": "Casey Prather", "text": ""}
{"id": "6333354", "revid": "278406", "url": "https://it.wikipedia.org/wiki?curid=6333354", "title": "Turchia ai XXIII Giochi olimpici invernali", "text": "La Turchia ha partecipato ai XXIII Giochi olimpici invernali, che si sono svolti dal 9 al 28 febbraio 2018 a PyeongChang in Corea del Sud, con una delegazione composta da 8 atleti.\nPattinaggio di figura.\nLa Turchia ha qualificato nel pattinaggio di figura due atleti, un uomo e una donna, in seguito ai Campionati mondiali di pattinaggio di figura 2017.\nSalto con gli sci.\nLa Turchia ha qualificato nel salto con gli sci un solo atleta, un uomo."}
{"id": "6333355", "revid": "33751", "url": "https://it.wikipedia.org/wiki?curid=6333355", "title": "Etichetta major", "text": ""}
{"id": "6333376", "revid": "436907", "url": "https://it.wikipedia.org/wiki?curid=6333376", "title": "Mimosa (album)", "text": "Mimosa \u00e8 la prima raccolta del gruppo musicale statunitense Fun Lovin' Criminals, pubblicata il 7 dicembre 1999."}
{"id": "6333377", "revid": "729019", "url": "https://it.wikipedia.org/wiki?curid=6333377", "title": "Luca di Canale", "text": "Biografia.\nLe prime battaglie.\nAll'inizio della sua carriera milit\u00f2 nella Compagnia di San Giorgio di Alberico da Barbiano. Nel 1392 combatt\u00e9 nel perugino per Biordo Michelotti contro lo Stato Pontificio. L'anno successivo (1393) lasci\u00f2 la Marca di Ancona con Edoardo Michelotti dopo la caduta di Citt\u00e0 della Pieve nelle mani di Pandolfo e Pelino Baglioni, nemici del partito dei Raspanti e dei Michelotti. Con altri appartenenti al suo stesso partito poi liber\u00f2 la rocca di Citt\u00e0 della Pieve da un assedio e si impadron\u00ec con un trattato di questa localit\u00e0. In seguito scacci\u00f2 i Baglioni anche da Piegaro. Nel settembre dello stesso anno imprigion\u00f2 nel castello di Monte Penna Andrea Tomacelli, fratello di Papa Bonifacio IX.\nMontegranaro.\nNel 1394 Luca di Canale giunse a Montegranaro con l'intento di impossessarsene: fece un patto con Andrea Zeno, fratello di Marco Zeno, lo spodestato signore di Montegranaro, al fine di impedire a tutti i costi il ritorno di quest'ultimo. Tra la fine di febbraio e l'inizio di marzo del 1394 giunsero nel castello marchigiano le milizie del condottiero Mostarda dalla Strada, che, riunite con quelle di Luca di Canale, formarono una brigata di 400 cavalieri. A causa delle precedenti scorrerie compiute in territorio fermano da questi soldati, i priori ed il magistrato di Fermo decisero di ingaggiare le genti dei capitani di ventura agli stipendi di Antonio Acquaviva di Offida, come Ottobuono de' Terzi ed altri, che entrarono a Fermo alle 3 di notte del 26 marzo 1394. Queste soldatesche cavalcarono verso il feudo di Montegranaro, con il piano di far uscire fuori dalle mura gli armigeri paesani e lo stesso Luca di Canale per catturarli. Intuito il tranello, sia i montegranaresi che Luca di Canale rimasero asserragliati all'interno del castello, facendo fallire il piano dei fermani e costringendoli a desistere. Le milizie del Mostarda e dei suoi capitani non furono sufficienti a portare la pace nella provincia: nonostante il loro intervento, la Marca continuava a vivere in un clima travagliato da continue guerre tra le diverse fazioni locali. Nel frattempo la provincia della Marca si era alleata con Conte da Carrara, che aveva ai suoi stipendi 300 lancieri, Mostarda dalla Strada e Luca di Canale, i quali avevano promesso di difendere quelle comunit\u00e0 da qualsiasi nemico. Ciononostante, Conte e Mostarda, avendo deciso di scendere verso la Puglia allo scopo di redimerla, assunsero Marino di Santa Vittoria con 150 cavalieri, Marino Abate di Montereale con altri 50 cavalieri e molti altri, tanto che in tutto formavano un'armata di circa 3000 cavalieri. Erano gi\u00e0 su Ascoli quando seppero dell'entrata di Biordo da Perugia nella Marca. Conte da Carrara ed i suoi alleati immediatamente retrocessero in direzione di Fermo e posero il campo nei pressi del fiume Ete Morto, tra Montegranaro, Sant'Elpidio a Mare e Monte Urano. Per alcuni giorni quei venturieri si scontrarono, sino a che non trovarono un comune accordo, decidendo quindi di procedere insieme alla redenzione delle citt\u00e0 ribelli. Per liberarsi da Michelotti, gli ascolani furono costretti a sborsare 3000 ducati. Rimosso l'assedio, le soldatesche continuarono le loro scorrerie ed arrivarono a San Flaviano, nei pressi di Ascoli. Qui Luca fu ferito alla gola da una freccia lanciata con una balestra.\nLa cattura.\nCostretto a ritirarsi, una volta raggiunta la costa si imbarc\u00f2 con Rubeo di San Ginesio, allo scopo di raggiungere Civitanova via mare e quindi far ritorno a Montegranaro, in cui intendeva rifugiarsi e farsi curare. Ma marted\u00ec 22 giugno 1395, poco dopo aver preso il mare, fu visto dagli uomini del castello di Grottammare che, dopo aver armato alcune barche, catturarono Luca e tutti gli uomini che erano con lui. Il gioved\u00ec seguente Rubeo di San Ginesio e gli armigeri catturati furono condotti a Fermo, mentre venerd\u00ec 25 giugno fu portato in citt\u00e0 anche il Canale dopo aver raggiunto il porto di Fermo in barca. Le decisioni del Canale avevano creato un clima di tensione da parte fermana nei confronti della comunit\u00e0 veregrense, che sfoci\u00f2 nel successivo saccheggio del paese alla fine dell'anno 1395; inoltre Montegranaro era sempre rimasto nelle mire di Fermo, ma anche in quelle dei Da Varano di Camerino e della citt\u00e0 di Girifalco. Fermo invi\u00f2 due ambasciatori a Fabriano per incontrare il Michelotti e decisero che Biordo avrebbe venduto Montegranaro a Fermo in cambio del rilascio di Luca di Canale, che fu liberato il 4 dicembre 1395. Non si sa se torn\u00f2 pi\u00f9 a Montegranaro, ma solo che l'anno successivo era ancora nella Marca, a combattere per conto del Mostarda.\nGli ultimi scontri.\nNel settembre del 1396 si spost\u00f2 in Toscana, dove segu\u00ec Alberico da Barbiano contro i fiorentini e i pisani con 400 cavalli e 400 fanti per difendere la citt\u00e0. In seguito si alle\u00f2 con il visconteo Paolo Savelli, signore di Milano, contro la Repubblica di Firenze con 300 cavalli e 300 fanti. L'anno seguente (1397) appoggi\u00f2 Alberico da Barbiano sotto Lucca. Nel 1398 si trovava vicino Barbialla con 150 cavalli e 300 fanti per averne la rocca mediante un complotto ordito con il locale castellano. I fiorentini prevennero il suo intervento e fecero prigionieri fra i suoi uomini tutti i cavalli e 100 fanti. Nel 1399 sostenne la signoria degli Appiano a Pisa quando sorsero dei tumulti per le voci inerenti alla cessione della citt\u00e0 al duca di Milano. Non si conosce l'anno della sua morte, che pare sia avvenuta intorno al 1400."}
{"id": "6333378", "revid": "1305772", "url": "https://it.wikipedia.org/wiki?curid=6333378", "title": "Campionato mondiale di curling maschile 2017", "text": "Il Campionato mondiale di curling maschile 2017 \u00e8 stato la 69\u00aa edizione del torneo. Si \u00e8 disputata ad Edmonton, in Canada, dall'1 al 9 aprile 2017.\nGirone all'italiana.\nRisultati.\nSessione 1.\n1 aprile 2017, ore 14:00 (UTC-7)\nSessione 2.\n1 aprile 2017, ore 19:00 (UTC-7)\nSessione 3.\n2 aprile 2017, ore 9:00 (UTC-7)\nSessione 4.\n2 aprile 2017, ore 14:00 (UTC-7)\nSessione 5.\n2 aprile 2017, ore 19:00 (UTC-7)\nSessione 6.\n3 aprile 2017, ore 9:00 (UTC-7)\nSessione 7.\n3 aprile 2017, ore 14:00 (UTC-7)\nSessione 8.\n3 aprile 2017, ore 19:00 (UTC-7)\nSessione 9.\n4 aprile 2017, ore 9:00 (UTC-7)\nSessione 10.\n4 aprile 2017, ore 14:00 (UTC-7)\nSessione 11.\n4 aprile 2017, ore 19:00 (UTC-7)\nSessione 12.\n5 aprile 2017, ore 9:00 (UTC-7)\nSessione 13.\n5 aprile 2017, ore 14:00 (UTC-7)\nSessione 14.\n5 aprile 2017, ore 19:00 (UTC-7)\nSessione 15.\n6 aprile 2017, ore 9:00 (UTC-7)\nSessione 16.\n6 aprile 2017, ore 14:00 (UTC-7)\nSessione 17.\n6 aprile 2017, ore 19:00 (UTC-7)\nFase finale.\nPlayoff.\nQualificazione in finale.\n7 Aprile 2017, ore 19:00\n8 Aprile 2017, ore 14:00\nSemifinale.\n8 Aprile 2017, ore 19:00\nFinale.\n9 Aprile 2017, ore 18:00"}
{"id": "6333381", "revid": "688552", "url": "https://it.wikipedia.org/wiki?curid=6333381", "title": "Ahmed El Sheikh", "text": "Caratteristiche tecniche.\nEsterno d'attacco - in grado anche di giocare da trequartista a supporto della manovra - in possesso di discrete doti tecniche, preciso sui calci piazzati e abile nel servire assist ai compagni di squadra.\nCarriera.\nClub.\nMuove i suoi primi passi nelle giovanili del Telephonat Beni Suef. Esordisce in prima squadra il 29 dicembre 2013 contro l'Ismaily, subentrando al 37' al posto di Ahmed Aboul-Fetouh.\nIl 3 agosto 2014 firma un triennale con il Misr Lel Makasa in cambio di 3 milioni di EGP. Il 29 luglio 2015 sottoscrive un quinquennale con l'Al-Ahly. Esordisce con l'Al-Ahly il 10 gennaio 2016 contro l'Al-Mokawloon, subentrando al 34' della ripresa al posto di Ramadan Sobhi.\nComplice la presenza in rosa di Sobhi, Said, Zakaria e Soliman, non riesce a ritagliarsi uno spazio da titolare sotto la guida di Jos\u00e9 Peseiro. Alla ricerca di un maggior minutaggio, il 2 agosto 2016 torna al Misr Lel Makasa tramite la formula del prestito, laureandosi capocannoniere del campionato con 17 reti.\nIl 3 gennaio 2018 passa in prestito per sei mesi all'Al-Ettifaq, in Arabia Saudita. Nel 2020 conquista uno storico \"treble\", vincendo il campionato, la coppa nazionale e la CAF Champions League. Il 7 dicembre 2020 passa a parametro zero al , firmando un triennale.\nNazionale.\nIl 20 marzo 2017 viene convocato dal CT H\u00e9ctor C\u00faper in vista dell'amichevole contro Togo. Esordisce quindi con la selezione dei \"Faraoni\" otto giorni dopo, subentrando nella ripresa al posto di Alexander Jakobsen e segnando una delle tre reti con cui gli egiziani vincono l'incontro.\nStatistiche.\nPresenze e reti nei club.\n\"Statistiche aggiornate al 15 gennaio 2021.\""}
{"id": "6333382", "revid": "1522738", "url": "https://it.wikipedia.org/wiki?curid=6333382", "title": "Raggruppamento per la Cultura e la Democrazia", "text": "Il Raggruppamento per la Cultura e la Democrazia (in francese: \"Rassemblement pour la Culture et la D\u00e9mocratie\"; in berbero: \"Agraw i Yidles d Tugdut\"; in arabo: \u0627\u0644\u062a\u062c\u0645\u0639 \u0645\u0646 \u0623\u062c\u0644 \u0627\u0644\u062b\u0642\u0627\u0641\u0629 \u0648\u0627\u0644\u062f\u064a\u0645\u0642\u0631\u0627\u0637\u064a\u0629) \u00e8 un partito politico algerino.\n\u00c8 stato fondato nel 1989 da Sa\u00efd Sadi."}
{"id": "6333383", "revid": "76963", "url": "https://it.wikipedia.org/wiki?curid=6333383", "title": "Jer\u00f3nimo Fern\u00e1ndez", "text": "Biografia.\nFernandez fu l'avvocato della corte dell'imperatore Carlo V, e pubblic\u00f2, a Siviglia nel 1545, le prime due parti del libro cavalleresco \"Belian\u00eds de Grecia\", che ebbe un notevole successo. \nDato il grandioso interesse sul libro, Fern\u00e1ndez scrisse un altro capitolo, che non riusc\u00ec a terminare a causa della morte di Carlo V e di Fern\u00e1ndez. Il capitolo fu terminato dal fratello Andr\u00e9s Fern\u00e1ndez, che lo pubblic\u00f2 a Burgos nel 1579 in due parti (identificato come terza e quarta serie). Pedro Guiral de Verrio scrisse il quinto capitolo."}
{"id": "6333410", "revid": "124123", "url": "https://it.wikipedia.org/wiki?curid=6333410", "title": "Th\u00e9odore Gosselin", "text": "Biografia.\nScrisse articoli per importanti periodici quali \"Le Figaro\", \"Revue des Deux Mondes\", \"Le Monde illustr\u00e9\" e \"Le Temps\". Produsse anche numerose opere che trattavano della rivoluzione francese, in particolare il Regime del Terrore, basate su fonti primarie di quel periodo che resero la sua opera apprezzata dai contemporanei. Il suo lavoro fu riconosciuto e ammirato dai suoi coetanei.\nGosselin fu un ufficiale della Legion d'Onore e nel 1932 fu eletto membro alla Acad\u00e9mie fran\u00e7aise, tuttavia mor\u00ec poco prima di entrare a far parte dell'Accademia, e non riusc\u00ec a pronunciare un discorso che aveva scritto in omaggio al suo predecessore, Ren\u00e9 Bazin.\nOpere.\nLes Feuillants- Le Temple-La Conciergerie\u2019\u2019\nL\u00e9gendes de Noel\n Teatro"}
{"id": "6333413", "revid": "124123", "url": "https://it.wikipedia.org/wiki?curid=6333413", "title": "Edmond Goblot", "text": "Biografia.\nSi form\u00f2 presso l'Ecole Normale Superieure di Parigi, consegu\u00ec il dottorato in filosofia della scienza. Insegn\u00f2 a Caen e presso l'Universit\u00e0 di Lione. Si \u00e8 considerato pi\u00f9 un seguace del razionalismo francese, vicino ai postulati di L\u00e9on Brunschvicg e Andr\u00e9 Lalande.\nLa sua opera pi\u00f9 significativa fu lo studio della borghesia francese del 1925 e la logica dei giudizi di valore 1927. Come filosofo, ha contribuito al rinnovamento della teoria della dimostrazione. Ha anche cercato di definire il ragionamento teleologico."}
{"id": "6333414", "revid": "124284909", "url": "https://it.wikipedia.org/wiki?curid=6333414", "title": "Puliti", "text": "Quella dei Puliti o Politi \u00e8 stata una famiglia appartenente alla nobilt\u00e0 senese, influente negli ambienti politici e culturali cittadini intorno ai secoli XV, XVI e XVII. Appartenevano al \"Monte dei nove\" e si fregiavano del titolo di \"conti di San Quirico\", citt\u00e0 della Val d'Orcia nella quale detenevano diversi possedimenti.\nStoria familiare.\nLa famiglia condivide le origini biografiche con quella degli illustri conti Politi di Recanati, che riconosce capostipite in Salvone, originario di San Gimignano, crociato al seguito di Federico II e comandante supremo delle truppe a Ioppe, antica Giaffa, morto sul campo di battaglia. A Siena la famiglia diede alla luce illustri personalit\u00e0 tra le quali si annoverano capitani del popolo, letterati e uomini di chiesa. Fra questi si ricorda Ambrogio Catarino, eminente teologo, giurista e arcivescovo di Conza e Minori. Contrassero inoltre legami di parentela con la famiglia senese dei conti Caterini. Le notizie sui Puliti si diradano a partire dal seicento, secolo durante il quale visse l'ultimo membro illustre della famiglia, Adriano, che fu un erudito traduttore di Tacito e segretario di cardinali presso la Citt\u00e0 Santa. Probabilmente essa fu soggetta a un repentino declino economico che la fece decadere nell'anonimato, anche se non esistono tutt'oggi fonti che lo attestino. Alcuni membri sono ancora sepolti nella cappella di famiglia presso la basilica di San Francesco in Siena.\nStemma e motto.\nLo stemma dei Puliti \u00e8 costituito da sei cime d'oro su sfondo azzurro, al monte delle quali si trova un ramo di palma, simbolo di fertilit\u00e0. Lo stemma \u00e8 ancora visibile in una delle sale di Palazzo Pubblico, insieme a quelli delle altre famiglie della nobilt\u00e0 cittadina. Il motto della casata era: \"Nec in arido defit\" (letteralmente: \"Non manca in terra\"), ad indicare la fertilit\u00e0 delle terre possedute dalla famiglia."}
{"id": "6333415", "revid": "73843", "url": "https://it.wikipedia.org/wiki?curid=6333415", "title": "Contea di Besal\u00fa", "text": " \nLa contea di Besal\u00fa (catalano: \"Comtat de Besal\u00fa\", IPA: [kumtad d\u0259 \u03b2\u0259z\u0259\u026bu]; latino: \"Comitatus Bisuldunensis\") \u00e8 stata una delle contee medievali della Catalogna. La sua capitale era il villaggio di Besal\u00fa, intorno a cui si estendeva il suo territorio, governato da un conte.\nTerritorio.\nIl suo territorio coincide con quello della moderna comarca di Garrotxa ma diversi momenti della sua storia si estendeva pi\u00f9 a nord fino, a Corbi\u00e8res, nell'Aude, ora parte della Francia. Originariamente comprendeva La Garrotxa e alcuni territori limitrofi, da Mogrony e Setcases, nella comarca di Ripoll\u00e8s ad Agullana e Figueres, nella comarca di Alt Empord\u00e0 e Banyoles, nella comarca di Girona.\nStoria.\nNell'844 il villaggio di Besal\u00fa fu annesso alla contea di Girona, allora governata da Sunifredo I, padre di Goffredo il Villoso. \n&lt;br&gt;Quando Sunifredo I mor\u00ec nell'848, Besal\u00fa rimase unito alla contea di Girona che fu trasferita al visconte, Goffredo I, un nobile carolingio di cui non si conoscono gli ascendenti, che fu elevato a conte e poi ai suoi successori, sino all'878, quando al consiglio di Troyes, le contee Barcellona e Girona, con Besal\u00fa, furono assegnate a Goffredo il Villoso, che le un\u00ec a quelle di Cerdanya e Urgell, che gi\u00e0 possedeva. \nCreazione della contea.\nIn una data imprecisata, Goffredo diede il villaggio di Besal\u00fa a suo fratello Rodolfo, col titolo di conte e da allora Besal\u00fa col suo territorio fu denomimato contea. \n&lt;br&gt;Quando Rodolfo mor\u00ec, senza discendenza, nel 913 circa, la contea pass\u00f2 al figlio di Goffredo il Villoso, Mir\u00f3 (913-927), gi\u00e0 conte di Cerdanya, Conflent e Berga. La contea di Besal\u00f9 rimase legata ai conti di Cerdanya fino al 988, in quanto a Mir\u00f3 II succedettero i suoi quattro figli: \nQuando, nel 988, si ritir\u00f2 a Montecassino la divisione dei domini di Oliva detto Cabreta inizi\u00f2 una dinastia propria e indipendente di conti di Besal\u00fa.\nIndipendenza della contea.\nBernardo I Tagliaferro (988-1020), figlio maggiore di Oliva detto Cabreta, ottenne la contea di Besal\u00fa, insieme ai villaggi di Vallespir, Fenollet e Perapertusa; Besal\u00fa fu al centro dei suoi domini e ottenne anche la sede vescovile a Besal\u00fa. Intorno al 1003, quando suo fratello, Oliva (abate) gli cedette la contea di Berga e Ripoll, Bernardo, dal 1017, cre\u00f2 tre viscontee per amministrare il territorio: quella di Besal\u00fa, poi chiamato di Bas, quella di Vallespir, poi chiamato di Castellnou e quello di Fenollet. \n&lt;br&gt;Gli succedette il figlio Guglielmo I il Grosso (1020-52); quindi la contea pass\u00f2 ai suoi due figli, Guglielmo II, probabilmente assassinato nel 1066, e Bernardo II (1066-1100), che gi\u00e0 governava con suo fratello, e che fu un sostenitore della riforma religiosa portata avanti da papa Gregorio VII, e, nel 1077, organizz\u00f2 il concilio di Besal\u00fa, che introdusse la riforma gregoriana con il rinnovamento dei canoni contro la simonia e il concubinato dei sacerdoti. Bernardo II offr\u00ec la maggior parte delle abbazie della sua contea al Papa e ai legati riformatori, che le unirono a case religiose oltre i Pirenei, in particolare a Marsiglia e Moissac.\nAnnessione alla contea di Barcellona.\nBernardo III, figlio di Guglielmo II, fu prima sotto la tutela di suo zio Bernardo II, e, in seguito, govern\u00f2 insieme a lui e poi da solo (1100-1111); aveva sposato Jimena o Maria, figlia primogenita del conte Raimondo Berengario III di Barcellona e nipote del Cid, che gli port\u00f2 in dote la Contea di Osona. I conti di Besal\u00fa e Barcellona avevano stretto un patto sulla successione nelle loro contee: se Bernardo III fosse morto senza discendenza, la contea sarebbe passata a Raimondo Berengario III; alla morte di Bernardo III, senza discendenza, nel 1111, la contea di Besal\u00fa e i territori che dipendevano da essa furono trasferiti al suocero e si unirono definitivamente alla contea di Barcellona.\nMonete.\nLa contea di Besal\u00fa batteva una propria moneta dal 969, anche se fino al 1020 ci sono solo riferimenti documentari. Bernardo I Tagliaferro probabilmente coniava monete d'oro. Dopo questo periodo, si conoscono tre tipi di monete d'argento, coniate tra il 1020 e il 1111. Le incisioni coniate della contea sono considerate una delle migliori dell'arte romanica.\nMonasteri.\nNella contea di Besal\u00fa c'erano molte delle abbazie pi\u00f9 importanti della Catalogna Pirenaica: Monastero di Ripoll, monastero di Sant Joan de les Abadesses, monasteri di Arles, Monasterio di Santo Stefano a Banyoles, monastero di Besal\u00fa, monastero di san Pietro a Camprodon eil monastero di Saint-Paul-de-Fenouillet."}
{"id": "6333416", "revid": "83531", "url": "https://it.wikipedia.org/wiki?curid=6333416", "title": "Associazione Sportiva Lodigiani 1990-1991", "text": "Questa voce raccoglie le informazioni riguardanti l'Associazione Sportiva Lodigiani nelle competizioni ufficiali della stagione 1990-1991."}
{"id": "6333418", "revid": "729019", "url": "https://it.wikipedia.org/wiki?curid=6333418", "title": "Stazione di Cartiera", "text": "La stazione di Cartiera era una fermata ferroviaria presente ad Arbatax, nel comune di Tortol\u00ec, posta lungo la linea Mandas-Arbatax.\nStoria.\nLa fermata venne creata nella seconda met\u00e0 del Novecento in corrispondenza della casa cantoniera 149 della ferrovia, posta nei pressi della cartiera all'epoca attiva ad Arbatax: lo scalo risultava in uso nel 1994 sotto la gestione delle Ferrovie della Sardegna e fu attivo per il solo servizio passeggeri. Con la cessazione del servizio di trasporto pubblico sulla Mandas-Arbatax, destinata ai soli treni turistici a partire dal 16 giugno 1997, la fermata venne successivamente abbandonata sempre durante la gestione FdS, che nei primi anni duemila non si servivano pi\u00f9 dell'impianto per i treni a calendario del Trenino Verde.\nStrutture e impianti.\nLa fermata, di tipo passante, comprendeva il singolo binario di corsa, a scartamento da 950 mm, affiancato da una banchina ancora presente nell'area, cos\u00ec come il fabbricato della ex casa cantoniera numero 149.\nMovimento.\nLo scalo non \u00e8 pi\u00f9 in uso dopo la riconversione a linea turistica della Mandas-Arbatax, bench\u00e9 nell'area dell'impianto vi transitino ancora i convogli del Trenino Verde in servizio sulla linea. Prima dell'estate 1997 lo scalo fu attivo esclusivamente per il servizio viaggiatori."}
{"id": "6333422", "revid": "287204", "url": "https://it.wikipedia.org/wiki?curid=6333422", "title": "Cuenca Minera", "text": "La Cuenca Minera \u00e8 una comarca della provincia di Huelva, nella comunit\u00e0 autonoma dell'Andalusia, in Spagna. Sita nella parte orientale della provincia di appartenenza, Cuenca Minera confina a est con la provincia di Siviglia, a sud con la comarca di Condado, a ovest con la comarca di El And\u00e9valo e a nord con la comarca della Sierra de Huelva.\nComuni.\nLa comarca di Cuenca Minera \u00e8 formata dai comuni di:"}
{"id": "6333425", "revid": "1005847", "url": "https://it.wikipedia.org/wiki?curid=6333425", "title": "Fronte Islamico di Salvezza", "text": "Il Fronte Islamico di Salvezza (in francese: \"Front Islamique du Salut\"; in lingua araba: \"\u0627\u0644\u062c\u0628\u0647\u0629 \u0627\u0644\u0625\u0633\u0644\u0627\u0645\u064a\u0629 \u0644\u0644\u0625\u0646\u0642\u0627\u0630, al-Jabhah al-Isl\u0101miyah lil-Inq\u0101dh\") \u00e8 stato un partito politico algerino di matrice fondamentalista islamica.\nSi afferm\u00f2 alle elezioni parlamentari del 1991, in cui raggiunse il 47,3% dei voti. L'esito elettorale avrebbe posto fine al predominio del Fronte di Liberazione Nazionale, ma l'ascesa degli islamisti fu duramente contrastata: gli scontri condussero ad una sanguinosa guerra civile e il governo fu assunto da una giunta militare.\nDopo lo scioglimento del partito, avvenuto il 4 marzo 1992, i gruppi fondamentalisti dettero vita al Gruppo Islamico Armato."}
{"id": "6333426", "revid": "121138394", "url": "https://it.wikipedia.org/wiki?curid=6333426", "title": "Monterrey Open 2017 - Singolare", "text": "Heather Watson era la detentrice del titolo, ma \u00e8 stata sconfitta nei quarti di finale da Angelique Kerber.\nIn finale Anastasija Pavlju\u010denkova ha sconfitto Kerber con il punteggio di 6-4, 2-6, 6-1."}
{"id": "6333429", "revid": "1086846", "url": "https://it.wikipedia.org/wiki?curid=6333429", "title": "Associazione Sportiva Ostia Mare Lido Calcio 1990-1991", "text": "Questa voce raccoglie le informazioni riguardanti l'Associazione Sportiva Ostia Mare Lido Calcio nelle competizioni ufficiali della stagione 1990-1991."}
{"id": "6333434", "revid": "599013", "url": "https://it.wikipedia.org/wiki?curid=6333434", "title": "Han Kwang-song", "text": "Caratteristiche tecniche.\nDi ruolo ala, pu\u00f2 svariare su tutto il fronte d'attacco. Ambidestro, \u00e8 dotato di buona tecnica e velocit\u00e0.\nCarriera.\nClub.\nFormatosi calcisticamente in patria nelle file del , tra il 2013 e il 2014 intraprende una prima esperienza all'estero militando nel Centro Europeo de Tecnofutbol di Barcellona.\nDopo un'ulteriore parentesi in patria, all'inizio del 2017 arriva in Italia per allenarsi in una scuola calcio di Perugia; il 24 febbraio si aggrega in prova al , con cui il mese seguente disputa il Torneo di Viareggio segnando una rete all'esordio. Il 10 marzo 2017 firma il vincolo giovanile con lo stesso club sardo, divenendo cos\u00ec un tesserato della squadra a tutti gli effetti. Ad avallare il suo arrivo nel calcio italiano, anche i buoni uffici dell'allora senatore Antonio Razzi presso la \"nomenklatura\" di Pyongyang.\nIl suo esordio avviene il 2 aprile 2017, nella trasferta di campionato vinta contro il (3-1). Sette giorni pi\u00f9 tardi, realizza la sua prima rete con i rossobl\u00f9, nella partita persa in casa contro il (2-3), segnando al 5' di recupero il secondo gol della sua squadra: nello spazio di una settimana diventa cos\u00ec il primo calciatore nordcoreano a giocare prima, e segnare poi, nella storia della Serie A.\nIl 7 agosto 2017 viene ceduto in prestito (con opzione di riscatto e controriscatto) al , in Serie B. Il 13 dello stesso mese debutta con la maglia dei grifoni, nella vittoriosa sfida di Coppa Italia sul campo del (4-0); il 26 agosto fa il suo esordio in campionato, trovando una tripletta nella goleada degli umbri in casa dell' (5-1).\nDopo 7 reti nel suo semestre perugino, il 31 gennaio 2018 il Cagliari richiama anticipatamente il giocatore dal prestito. Il successivo 27 febbraio gioca per la prima volta da titolare con il Cagliari, e in Serie A, nella sconfitta interna per 5-0 contro il . Una volta chiusa la stagione in Sardegna, il 15 agosto 2018 viene nuovamente girato in prestito annuale al Perugia. Frenato nei primi mesi da un infortunio, con gli umbri segna il primo gol stagionale il 26 gennaio 2019, nella vittoriosa trasferta contro l' (0-3); chiude la sua seconda esperienza perugina con 4 reti totali.\nTornato inizialmente a Cagliari nell'estate 2019, il successivo 2 settembre viene acquistato dalla , che lo aggrega alla formazione Under 23 militante in Serie C. Debutta in maglia bianconera il 15 dello stesso mese, nella partita casalinga contro la (2-2), subentrando nei minuti finali a Clemenza; il successivo 6 novembre segna il primo gol con la squadra torinese, trasformando il rigore decisivo nella partita dei sedicesimi di Coppa Italia di Serie C contro l' (1-0).\nL'8 gennaio 2020 passa a titolo definitivo all'. Nel gennaio del 2021, a causa delle sanzioni inflitte dal Consiglio di sicurezza delle Nazioni Unite ai lavoratori nordcoreani all'estero, il calciatore \u00e8 costretto a tornare in patria.\nNazionale.\n\u00c8 stato capitano della con cui ha vinto il campionato asiatico di categoria 2014, segnando 2 reti nelle qualificazioni e 4 nella fase finale. Ha fatto parte della rosa della ai campionati mondiali di categoria 2015. \nCon la ha giocato 3 partite e segnato 1 gol, il 20 ottobre 2016 nella sconfitta contro i pari et\u00e0 degli (1-3), nel campionato asiatico di categoria 2016.\nL'11 maggio 2017 viene convocato per la prima volta in nazionale maggiore dal commissario tecnico J\u00f8rn Andersen. Debutta in nazionale il 6 giugno 2017, nell'amichevole disputata contro il ; l'esordio ufficiale avviene invece il 13 giugno 2017, in occasione della partita di qualificazione alla Coppa d'Asia 2019 giocata in casa di .\nViene convocato per la Coppa d'Asia 2019, in cui debutta venendo espulso nella sconfitta per 4-0 contro l'Arabia Saudita.\nIl 14 novembre 2019 realizza la prima rete in nazionale nella sconfitta per 3-1 contro il Turkmenistan.\nStatistiche.\nPresenze e reti nei club.\n\"Statistiche aggiornate al 31 dicembre 2019.\""}
{"id": "6333436", "revid": "287204", "url": "https://it.wikipedia.org/wiki?curid=6333436", "title": "Storia dell'omosessualit\u00e0 in Spagna", "text": "L'omosessualit\u00e0 in Spagna non ha subito un trattamento uniforme nel corso della storia ma si \u00e8 adattata di volta in volta alle idee e alle convinzioni prevalenti. A partire dalla sessualit\u00e0 nell'antica Roma, che comprendeva l'avere pi\u00f9 relazioni sessuali e che manteneva della massima importanza la relazione di potere nell'atto sessuale, fino alla consapevolezza moderna dell'omosessualit\u00e0 come una forma naturale di sessualit\u00e0 ci sono stati molti cambiamenti e sviluppi.\nIl principale \u00e8 stato dato dall'influenza preponderante dell'ideologia del cristianesimo, che ha caratterizzato la sessualit\u00e0 come un atto destinato esclusivamente ai fini della procreazione, di modo che qualsiasi altro tipo di attivit\u00e0 sessuale che non era destinata a facilitare la nascita veniva giudicata come peccaminosa e contraria alla legge divina. Questo sviluppo \u00e8 giunto fino al punto che la cosiddetta \"sodomia di tradimento\" contro lo Stato venisse identificata e punita con la morte sul rogo.\nIl punto di svolta di questa tendenza \u00e8 rappresentato dall'Illuminismo, in cui le libert\u00e0 individuali iniziano ad acquisire la dovuta importanza, giungendo all'eliminazione del reato di sodomia nel 1822 dal codice penale spagnolo. L'evoluzione verso l'accettazione dell'omosessualit\u00e0, lento e difficile, \u00e8 stata bruscamente interrotta dalla guerra civile spagnola e dalla successiva dittatura militare portata in essere da Francisco Franco; questa ha introdotto una feroce repressione denominata \"violetas\".\nA partire dal periodo di transizione spagnola l'evoluzione verso l'accettazione \u00e8 continuata, anche se l'omofobia rimane una forza potente all'interno della societ\u00e0 spagnola. Secondo un sondaggio del 2013 la Spagna sarebbe la nazione pi\u00f9 gay-friendly nel mondo: oltre l'88% della popolazione ritiene infatti che l'omosessualit\u00e0 debba essere accettata dalla societ\u00e0.\nI Romani.\nGli antichi Romani portarono, insieme con gli altri elementi della loro cultura, anche la loro specifica moralit\u00e0 sessuale. Nella sessualit\u00e0 romana lo status era pi\u00f9 importante del sesso della persona amata; cos\u00ec gli uomini potevano indifferentemente penetrare schiavi, eunuchi e prostituti allo stesso identico modo delle schiave, concubine e prostitute. Tuttavia nessun cittadino, a costo della perdita della reputazione, si sarebbe mai lasciato penetrare da un altro uomo, senza alcuna distinzione di et\u00e0 o status.\nLa distinzione era rafforzata tra le attivit\u00e0 omosessuali attive (in cui si poteva liberamente dormire a volte con le donne e a volte con gli uomini) e la condizione di passivit\u00e0, che veniva vista come servile e indice di effeminatezza. Questa particolare morale \u00e8 stata utilizzata per esempio contro Giulio Cesare, la cui presunta relazione con il sovrano del regno di Bitinia Nicomede IV era sulla bocca di tutti a Roma. Generalmente nell'antica Roma ha governato una forma di omosessualit\u00e0 molto simile a quella della pederastia greca.\nAnche il lesbismo era conosciuto, sia tra le donne femminili che condividevano il sesso con altre donne sia come tribadismo, in cui le donne assumevano ruoli ed attivit\u00e0 pi\u00f9 prettamente maschili e virili, tra cui la lotta, la caccia e le relazioni con le donne.\nMarco Valerio Marziale, grande poeta e avvocato hispano-romano cresciuto ed educato a B\u00edlbilis (nei pressi dell'odierna Calatayud), ma che trascorse gran parte della propria vita a Roma, ci ha caratterizzato la vita sociale romana in tutta una serie di poemi ed \"Epigrammi\"; in prima persona parla circa i costumi sessuali dell'epoca raccontando tra l'altro che tanto gli uomini quanto le donne ricevevano volentieri la fellatio.\nUn altro esempio \u00e8 dato dall'imperatore romano Adriano, uno degli 11 imperatori nati in terra d'Hispania (vedi Spagna romana); egli regn\u00f2 dal 117 al 138 ed \u00e8 famosa la sua relazione col giovinetto Antinoo, deificato dopo la morte avvenuta sul Nilo e in onore del quale fece costruire la citt\u00e0 di Antinopoli in terra egizia.\nL'arrivo del cristianesimo.\nLa morale romana aveva cominciato a cambiare a partire dal IV secolo, con lo studioso di storiografia romana Ammiano Marcellino che critica aspramente i costumi barbari dei Taifali, una trib\u00f9 situata tra i monti Carpazi e il Mar Nero, che praticava l'omosessualit\u00e0 come i Greci. Nel 342 gli imperatori Costantino II e Costante II fecero introdurre una legge che puniva gli atti omosessuali passivi, possibilmente con la pena della castrazione.\nLa legislazione \u00e8 stata poi ampliata nel 390 da Teodosio I facendo mandare al rogo tutti gli omosessuali passivi che lavoravano nei bordelli. Nel 438 la legge \u00e8 stata estesa a tutti gli omosessuali passivi e nel 533 Giustiniano pun\u00ec qualsiasi atto omosessuale con la castrazione mentre il diritto sulla pena di morte \u00e8 stato esteso nel 559.\nVi sono state principalmente tre ragioni che hanno provocato questo cambiamento di atteggiamento. Procopio di Cesarea, storico presso la corte giustinianea, fu incline a considerare queste leggi come motivate da intenti politici, in quanto permisero al sovrano di eliminare tutti i propri nemici politici ed acquisire le loro propriet\u00e0, mentre non hanno avuto molta efficacia nell'eliminazione dell'omosessualit\u00e0 tra le persone del popolo.\nLa seconda ragione \u00e8 forse quella di maggior peso, sarebbe stata cio\u00e8 la diffusione capillare del cristianesimo all'interno della societ\u00e0 romana, per cui si stava per assumere il paradigma cristiano che voleva il sesso dover servire esclusivamente per la riproduzione. Colin Spencer, nel suo libro \"Homosexuality. A history\" dice un altro possibile motivo sia stato il tentativo di aumentare la pressione riproduttiva sugli individui. Questo fenomeno potrebbe essere combinato con l'estensione dello stoicismo nei territori dell'impero romano.\nFino al 313 vi fu una dottrina cristiana comune nei confronti dell'omosessualit\u00e0, ma gi\u00e0 in precedenza Paolo di Tarso aveva criticato l'omosessualit\u00e0 come innaturale:\nA poco a poco i chierici si misero a creare tutta una serie di testi sull'omosessualit\u00e0 e la sessualit\u00e0 in generale i quali, in termini molto energici, condannavano nella maniera pi\u00f9 assoluta il sesso, cominciando a combattere quello che fino ad allora non era mai stato considerato come un problema. In alcune occasioni vi sono state pratiche omosessuali anche all'interno della Chiesa, anche se la dottrina cristiana era esplicitamente contraria a questa forma di sessualit\u00e0. Queste relazioni coinvolsero anche esponenti di spicco della chiesa primitiva.\nInoltre l'omosessualit\u00e0 \u00e8 stata identificata molto presto con l'eresia, non solo per ragioni eminentemente politiche, ma anche perch\u00e9 alcuni specifici rituali delle sette rifacentesi allo gnosticismo e al manicheismo praticavano - secondo Agostino d'Ippona - forme ritualistiche omosessuali.\nI Visigoti.\nLe popolazioni dei Germani denigravano l'omosessualit\u00e0 passiva e le donne, che erano messe allo stesso livello della condizione di schiavit\u00f9, mentre glorificavano il cameratismo guerriero fra gli uomini. Tuttavia nei paesi scandinavi vi sono notizie riguardanti sacerdoti effeminati che praticavano il travestitismo e le stesse divinit\u00e0 della mitologia norrena (gli Asi), tra cui Thor e Odino, riuscivano a conseguire la conoscenza arcana bevendo dello sperma.\nDurante l'Alto Medioevo gli atteggiamenti verso l'omosessualit\u00e0 che esistevano nel tardo impero romano furono sostanzialmente mantenuti. Chiari casi di omosessualit\u00e0 sono noti che, anche se non era accettata, non ne soffriva alcuna conseguenza. Questo \u00e8 il caso del re dei Franchi Sali Clodoveo I (VI secolo) il quale, nel giorno del suo battesimo, confess\u00f2 di aver avuto rapporti con uomini o Alcuino di York, poeta anglosassone del IX secolo i cui versi e lettere stillano di omoerotismo. Ma la morale cristiana a poco a poco, strettamente correlata alla sessualit\u00e0 e basata sull'idea ebraica che il sesso fosse esclusivamente un atto per la riproduzione, si convert\u00ec in disposizioni canoniche le quali influenzarono fortemente la legalit\u00e0 vigente.\nI visigoti, dopo aver invaso l'Hispania nel 416 e aver sottomesso le popolazioni locali (ad esempio i Celti) e convertitisi alla fede cristiana nel 587, imposero una legge, che probabilmente risale al 650, che definiva il comportamento omosessuale come un crimine civile: \"L'omosessualit\u00e0 \u00e8 quel crimine che dovrebbe essere sempre detestato\".\nUno dei primi corpus legali che consideravano un crimine l'omosessualit\u00e0 maschile in Europa \u00e8 stato il \"Liber Iudiciorum\" o codice visigoto, promulgato nel VII secolo. La legge visigota contenuta in tale codice (L. 3,5,6) puniva la conclamata sodomia con la pena dell'esilio e della castrazione. All'interno del termine \"sodomia\" venivano inclusi tutti i crimini sessuali considerati innaturali, tra cui si contava l'omosessualit\u00e0 maschile, il sesso anale (eterosessuale o omosessuale) e la zoofilia. Il lesbismo veniva preso in considerazione soltanto se s'includeva in esso la sodomia attuata con strumenti fallici.\nFu il re Chindasvindo (642-53) che impose nei confronti dell'omosessualit\u00e0 la pena della castrazione. Questa sanzione era precedentemente sconosciuta all'interno delle leggi visigote, fatta eccezione per gli ebrei che praticavano la circoncisione. Oltre alla sofferenza dovuta alla castrazione, il prigioniero ritenuto colpevole veniva consegnato al vescovo locale per essere bandito. Se era sposato il matrimonio veniva annullato, la dote restituita alla donna e i beni ripartiti tra gli eredi.\nNel 693 il re visigoto Egica (687-702) ordin\u00f2 i vescovi di riconsiderare la questione dell'omosessualit\u00e0: le condizioni degli omosessuali si complicano. Il re dei visigoti infatti, preoccupato del dilagare di tali rapporti, decide di rafforzare la pena prevista dalla legge e nel 693 chiese a un concilio della Chiesa di esprimersi sull'argomento. Queste le sue parole:\nRiuniti nel XVI Concilio di Toledo quello stesso anno i prelati, che bruciavano di zelo per il Signore, affermarono che era un fatto molto ben noto che molti uomini si trovavano ad essere infettati dal peccato di Sodoma:\nL'insistenza della chiesa visigota nell'affrontare il problema con pene severe, nei maggiori concili legislativi dell'epoca, mostrano che la pratica carnale tra individui dello stesso sesso era molto comune, In considerazione elle portata delle pratiche omoerotiche i vescovi decisero di confermare il severo castigo precedentemente ordinato da Chindasvinto, aggiungendovi cento frustate e la decavalcazione; inoltre l'esilio avrebbe dovuto durare in perpetuo. Il concilio riconobbe che l'omosessualit\u00e0 era presente anche tra i vescovi, i sacerdoti e i diaconi, ma per questi casi decret\u00f2 sanzioni molto pi\u00f9 lievi; i colpevoli dovevano essere semplicemente secolarizzati e mandati in esilio.\nSuccessivamente Egica estese anche al clero la pena della castrazione e le altre punizioni imposte dal concilio solo per i laici; senza dubbio in un periodo gi\u00e0 di per s\u00e9 decadente e debole di autorit\u00e0, la legge consent\u00ec di essere soddisfatta.\nIl dominio musulmano.\nLa civilt\u00e0 di al-Andalus era molto tollerante nei confronti della sessualit\u00e0, con l'eccezione dell'intervallo rappresentato dalla dinastia degli Almoravidi e soprattutto tra gli Almohadi. Paradossalmente il \"Corano\" vieta l'omosessualit\u00e0, anche con la pena di morte.\nNel \"Risala fi-l-Fiqh\", un compendio di diritto islamico (Fiqh) elaborato da Ibn Abi Zayd (un Faqih della scuola dei Malikiti), si precisa che l'uomo che giace con un ragazzo di et\u00e0 maggiore a quella consentita, il quale consente all'atto, dovrebbe causare la lapidazione di entrambi.\nGrandi governanti come Abd al-Rahman III, al-Hakam II ibn Abd al-Rahman, Hisham II ibn al-Hakam e Muhammad al-Mu\u02bftamid avrebbero avuto dei ragazzi come amanti. Si arriv\u00f2 al punto estremo che, per garantirne la prole, vi fosse una ragazza camuffata da maschio con l'intento di sedurre al-Hakam II. Queste usanze furono estese anche alla nobilt\u00e0 e alle classi pi\u00f9 alte.\nPer avere un'idea dell'atmosfera lo storico tunisino Abdelwahab Bouhdiba descrive la seguente situazione nel suo libro \"La sessualit\u00e0 nell'Islam\", riferendosi in particolare al califfato di Cordova: \"Esistevano nelle periferie delle citt\u00e0 o nelle campagne vicine luoghi molto frequentati per passeggiate all'aperto, con taverne e fattorie dipendenti di castelli bizantini, romani o persiani, o anche di monasteri cristiani. Seguendo la migliore tradizione del vino, i monaci non si fermavano con la generosa offerta di buone bottiglie in qualit\u00e0 di 'allegri compagni di sincerit\u00e0, la sidqin fity\u0101na di cui parla Abu Nuwas. Queste taverne erano luoghi in cui il piacere multiforme veniva servito senza vergogna e senza alcuna esclusivit\u00e0. Cantanti, ballerini, giocatori, ma anche giovani datesi al piacere, gay e lesbiche e pedofili, ci hanno insegnato l'arte di godere di una giovent\u00f9 per cui l'Islam aveva deciso di eliminare ogni senso di vergogna o colpa\".\n\u00c8 noto difatti che la prostituzione maschile fosse meglio pagata rispetto a quella femminile in quei tempi.\nCi sono anche testi che condannano l'omosessualit\u00e0 e Ahmad al-Tifashi nel suo \"Nuzhat-al-Albab\" (La gioia dei cuori) afferma che gli uomini che cercano altri uomini della propria stessa et\u00e0 avranno una vita breve in quanto rischiano di venir derubati o uccisi; le storie incluse nel libro possono servire a dimostrare che l'atteggiamento della societ\u00e0 islamica verso l'omosessualit\u00e0 fosse positivo, negativo o indifferente. L'autore Colin Spencer commenta che \u00e8 possibile che i tre atteggiamenti fossero presenti in una persona nello stesso tempo.\nAnche il lesbismo \u00e8 stato una pratica comune, soprattutto all'interno degli harem anche se, naturalmente, i rapporti tenuti con la discrezione dovuta a quel tipo di rapporto avrebbero potuto essere utilizzati anche negli intrighi politici, Alcune donne andaluse del tempo ebbero un accesso privilegiato all'istruzione ed esistono almeno due antologie moderne di poesia scritta da donne dell'epoca (di Teresa Garulo e Mahmud Subh) in cui l'amore tra donne appare trattato con normalit\u00e0.\nPoesia omoerotica hispano-araba.\nNonostante tutto le notizie che si sono conservate sull'omosessualit\u00e0 sono poche; la maggior parte delle informazioni ci proviene dalla poesia omoerotica hispano-araba, che era tant popolare come la sua equivalente in Medio Oriente. Questa forma di poesia \u00e8 stata riscoperta in Occidente nel corso degli anni venti del XX secolo con la pubblicazione dello studio \"Poemas arabigoandaluces\" dell'arabista spagnolo Emilio Garc\u00eda G\u00f3mez.\nAbitualmente \u00e8 dedicata a giovani imberbi delle classi inferiori, schiavi o cristiani, la cui bellezza e grazia \u00e8 stata largamente elogiata nei versi a loro dedicati, anche se vi sono molti casi di poemi dedicati a uomini adulti. I giovani vengono nominati come \"gazzelle\" e viene nominata spesso la prima lanugine della barba, con la quale gli efebi raggiungono il culmine della loro bellezza.\nTra i poeti vanno nominati Ibn Hazm e il suo libro \"Il collare della colomba\", in cui vengono narrati una serie di poesie e storie d'amore sia etero che omosessuali del suo autore e dei suoi contemporanei; il libro ci permette di vedere i costumi amorosi vigenti sia nelle corti sia all'interno dell'aristocrazia andalusa. Altri poeti importanti furono il re di Siviglia Muhammad al-Mu\u02bftamid, Ibn Quzm\u0101n, Ibn Sara As-Santarini, Ibn Sahl di Siviglia e Mar\u0177 al-Ku\u1e25l.\nA titolo di esempio ecco una poesia di Muhammad ibn Hani al Andalusi al Azdi, tradotta e pubblicata in \"La poes\u00eda \u00e1rabe cl\u00e1sica\":\nPoesia omoerotica hispano-ebraica.\nAll'interno dello splendore della cultura ebraica medioevale \u00e8 stato scoperto, grazie agli studi di Hayyim Schirmann e Norman Roth, che l'omoerotismo e l'omosessualit\u00e0 hanno avuto una grande importanza all'interno della societ\u00e0 ebraica del tempo. La cultura ebraica iberica ha avuto il suo culmine nel corso dell'XI secolo nel sultanato di Granada, momento in cui l'omosessualit\u00e0 si \u00e8 estesa in maniera capillare tra l'aristocrazia e si pu\u00f2 dire che fosse abituale. Infatti nella cultura cristiana e nel corso dei secoli XIII-XV fino al XVII secolo, l'ebraismo \u00e8 stato associato con la perversione sessuale e l'omosessualit\u00e0, come testimonia la poesia satirica dell'epoca.\nLa poesia omoerotica hispano-giudaica no trov\u00f2 un'alta propagazione e rimase poco conosciuta, in quanto era scritta per lo pi\u00f9 in ebraico e nella maggioranza dei casi non veniva tradotta. Gli autori che dichiarano il proprio amore sia nei confronti dei ragazzi sia degli uomini adulti sono stati anche importanti leader della comunit\u00e0 o rabbini come \u00e8 il caso di Avicebron, Samuel ibn Naghrillah, Moses ibn Ezra e Yehuda Ha-Levi.\nMedioevo cristiano.\nLa reconquista reintrodusse la morale cristiana nella societ\u00e0 spagnola; tuttavia, fino all'arrivo dei re cattolici vigeva una relativa tolleranza, in particolare tra le classi pi\u00f9 potenti. Paradossalmente, mentre i musulmani del secolo XII hanno criticato la empatia del clero cristiano nei confronti della sodomia, la cultura cristiana considerava quella musulmana del sud come morbida, debole e degenerata, esemplificata dal fatto dell'utilizzo di prigionieri cristiani in qualit\u00e0 di schiavi sessuali. L'esempio pi\u00f9 noto \u00e8 stato quello del giovane martire Pelagio di Cordova, che venne fatto giustiziare per aver resistito alle avances di Abd al-Rahman III.\nLa situazione, che era stata relativamente liberale fino all'XI secolo, cominci\u00f2 a cambiare nel corso del XII secolo. Raimondo di Pe\u00f1afort definisce il termine \"contro natura\" e dice che tutta la pratica sessuale che non viene eseguita da un uomo e una donna utilizzando gli organi appropriati \"deve essere respinta e, se non punita, dev'essere severamente condannata come un peccato\". Si cominci\u00f2 a confondere l'usura, l'eresia, l'ebraismo e la sodomia apparentemente tra il 1250 e il 1300. Le prime leggi sulla sodomia che condannano i colpevoli alla pena di morte nella maggior parte dell'Europa non sono suffragate da prove evidenti sul fatto che tali leggi fossero ampiamente utilizzate, si usarono per\u00f2 certamente come arma politica.\nL'unica prova conosciuta proviene dal regno di Navarra. Nel 1290 un moro di Arguedas fu condannato per aver \"giaciuto con altri uomini\". Nel 1345 si condann\u00f2 alla morte sul rogo Juce Abolfa\u00e7a e Simuel Naham\u00e1n, due ebrei di Olite, per aver commesso il peccato di sodomia. I prigionieri furono torturati per ottenerne le confessioni e vennero poi accompagnati al luogo dell'esecuzione da un corteo composto da 20 persone che suonavano l'A\u00f1afil, Nel 1346 venne bruciato un certo Pascoal de Rojas a Tudela per il reato di \"eresia con il suo corpo\", Infine \u00e8 noto il caso di un servo che nel 1373 \u00e8 stato scoperto a compiere sodomia con un altro servitore.\nNel XIII secolo i \"Siete Partidas\" di Alfonso X di Castiglia fecero applicare la pena di morte per i peccati contro natura; i Partidas incorporano elementi del codice giustinianeo che, come visto sopra, gi\u00e0 avevano condannato l'omosessualit\u00e0.\nUn esempio di utilizzo dell'omosessualit\u00e0 come arma politica \u00e8 rappresentato dal processo svoltosi contro Ponce V di Emp\u00faries il quale fu oggetto dell'ira del re Giacomo II di Aragona quando si rifiut\u00f2 di procedere contro i Templari, che a loro volta erano stati distrutti dal re Filippo IV di Francia, con l'approvazione pontificia, sotto l'accusa di eresia e sodomia. Il processo contro i cavalieri templari \u00e8 il primo esempio del suo genere avvenuto nell'Europa cristiana.\nUno dei primi omosessuali conosciuti nei regni cristiani fu quello dell'infante Giacomo d'Aragona, primogenito di Giacomo II. Fin da quando era bambino era stato programmato il suo matrimonio con Eleonora di Castiglia, sorella del re Alfonso XI di Castiglia. Tuttavia, nel 1319, Giacomo disse al padre che rinunciava alla corona e quindi anche a sposarsi, il tutto per potersi dedicare alla vita religiosa. Dopo molte discussioni riuscirono a convincerlo a sposarsi nel Gandesa il 18 ottobre 1319 con Leonor. Tuttavia, non appena la cerimonia fu terminata, Giacomo rinunci\u00f2 alla corona davanti alla Corte generale d'Aragona convocata a Tarragona in favore del fratello Alfonso IV di Aragona e il 23 dicembre dello stesso anno entr\u00f2 nel monastero dei Frati Minori. La storia non gli perdona la sua decisione e lo ha raffigurato come libertino irresponsabile, disonesto e con pensieri spregevoli e abietti:\nUn altro omosessuale di stirpe reale fu Giovanni II di Castiglia; sembra che il rapporto col suo protettore \u00c1lvaro de Luna possa essere stato anche di tipo carnale, come sospettato dall'intellettuale Gregorio Mara\u00f1\u00f3n. Don Alvaro, che era noto per la sua corpulenza, divenne cos\u00ec influente sul re da venire nominato Connestabile di Castiglia nel 1422, nonostante l'opposizione della nobilt\u00e0. Il rapporto del re con Don Alvaro and\u00f2 via via raffreddandosi a causa delle pressioni esercitate dalla famiglia e dalla casta nobiliare, fino a quando nel 1453 non firm\u00f2 la sua condanna a morte. L'omosessualit\u00e0 del re sembra che sia stata conosciuta, tanto che i nobili ribelli lo chiamavano \"puto\", sinonimo di sodomita.\nIl figlio di Giovanni II, Enrico IV di Castiglia, fu anch'egli un omosessuale. Nella sua epoca circolavano numerose voci e critiche al riguardo delle sue relazioni intercorse con uomini, come quelle con Juan Pacheco e G\u00f3mez de C\u00e1ceres; vi sono anche stati alcuni che si trovarono costretti a fuggire dalla corte per evitare le avances del re, come Miguel Lucas de Iranzo e Francisco Vald\u00e9s. Poich\u00e9 non era in grado di consumare il matrimonio con la moglie Bianca di Trast\u00e1mara, si diffuse la voce ch'egli fosse in realt\u00e0 impotente attraverso le audaci canzoni dei menestrelli. Il fatto ebbe anche importanti conseguenze storiche, da quando la seconda moglie Giovanna d'Aviz rimase incinta, per cui le fazioni dei nobili in opposizione al re si rifiutarono di credere che la bambina nata fosse veramente la figlia di Enrico e soprannominarono la ragazza con l'epiteto di \u00abla Beltraneja\u00bb, da Beltr\u00e1n de la Cueva che facilit\u00f2 notevolmente la salita al trono di Isabella di Castiglia. In seguito Enrico fu detronizzato \"in effigie\" per la sua qualit\u00e0 di \"puto\".\nGli esempi di Giacomo d'Aragona, Giovanni II ed Enrico IV mostrano che durante questo periodo in Europa occidentale l'omosessualit\u00e0 veniva vissuta in un modo relativamente liberale. Proprio in questo momento i cosiddetti \"riti di gemellaggio\" (adelphopoiesis o \"ordo ad fratres faciendum\") o contratti tra uomini che lo storico John Boswell identifica come veri e propri rituali matrimoniali sembra si svolgessero, anche se non vi sono prove che essi includessero anche rapporti sessuali tra i contraenti.\nEt\u00e0 moderna.\nA partire dal XIV secolo iniziarono le prime persecuzioni ed esecuzioni di massa degli omosessuali europei, in citt\u00e0 come Venezia, Firenze, Ratisbona, Augusta e Basilea, con incriminazioni e procedimenti giudiziari che includevano le denunce anonime ed orali, con la tortura utilizzata come mezzo per ottenere un maggior numero di nomi da sottoporre a giudizio e con la punizione morale e fisica, fino alla pena di morte.\nIn terra di Castiglia, tuttavia, le prime esecuzioni per sodomia non si sarebbero verificate se non a partire dal 1495. Il medico e geografo Hieronymus M\u00fcnzer, il quale visit\u00f2 ampiamente tutta la penisola iberica tra il 1494 e il 1495, lasci\u00f2 la testimonianza che coloro che erano accusati di sodomia venivano appesi per i piedi, poi castrati e i loro testicoli legati al collo.\nI re cattolici cambiarono la punizione comminata a causa dei prigionieri che venivano considerati portatori del peggiore dei crimini contro la morale (era difatti conosciuto come il peccato \"abominevole\" o \"nefasto\", il \"peccato che non pu\u00f2 essere chiamato\" per nome) e che fino ad allora era stata la sterilizzazione e la lapidazione. Un'ordinanza del 22 agosto 1497 ordin\u00f2 che si applicasse la punizione che era pi\u00f9 comune negli altri stati europei - essere bruciati vivi - insieme alla confisca di tutti i beni.\nCos\u00ec i re cattolici, con la promulgazione della \"Pragm\u00e1tica de conversi\u00f3n forzosa\" del 1497, modificarono e indurirono le leggi sulla sodomia sollevando la gravit\u00e0 del reato a livello di eresia e tradimento, permettendo i \"requisiti probatori evidenti\" ed istituendo torture sistematiche anche per il clero e la nobilt\u00e0.\nIl sovrano Filippo II di Spagna aggrav\u00f2 ulteriormente la situazione con la sua \"Prammatica\" del 1592 la quale, pur non aggravando le pene, facilita il riconoscimento dei requisiti e delle prove necessarie per l'istituzione di un procedimento a carico,\nTali sentenze erano realizzate sia dalla corte madrilena sia dai tribunali comunali come \u00e8 avvenuto a Malaga e a Siviglia. Per esempio tra il 1567 e il 1616 sono stati pubblicamente bruciati sotto l'accusa di sodomia 71 persone nella sola citt\u00e0 di Siviglia. In generale nel regno d'Aragona e in Andalusia erano meno severi, rispetto al regno di Castiglia, nella persecuzione dell'omosessualit\u00e0. Vi sono anche segni di un ghetto omosessuale a Valencia.\nDurante il XVI secolo va notato che nel caso di donne lesbiche alcuni moralisti (per esempio Antonio G\u00f3mez) indicarono che la sodomia tra donne avvenisse utilizzando un oggetto le colpevoli erano meritevoli del fuoco, mentre se non vi fosse stato alcun oggetto durante l'atto ci\u00f2 poteva essere considerato una circostanza attenuante che rendeva inutile la morte. Vi sono stati purtuttavia ben pochi casi noti di sodomia tra donne senza l'uso di oggetti. Un caso famoso fu quello di Caterina di Belunza e di Mariche, accusate dal Procuratore Generale di San Sebastian del reato di sodomia, ma poi assolte dalla Corte suprema dell'Inquisizione dopo l'appello:\nSociet\u00e0.\nA partire del rinascimento europeo gli uomini e le donne trascorsero gran parte della loro vita separati dall'altro sesso, il che bast\u00f2 a facilitare le relazioni affettive tra persone dello stesso sesso. Anche se \u00e8 possibile trovare tutti i tipi di storie e relazioni, nella maggior parte dei casi i rapporti paiono essere stati costituiti da uomini e giovani. I processi relativi alle leggi sulla sodomia mostravano alla gente il clima di paura e facevano s\u00ec ch'essi non s'identificassero col peccato sodomitico ed in effetti molti con veemenza difesero le proprie azioni affermando che erano molto comuni. Gli incontri avevano spesso luogo nei servizi igienici, trattorie e durante le posadas. A Madrid il 70% di coloro che venivano accusati di sodomia erano stati sorpresi nei parchi o nei bagni pubblici, essendo alcune aree del Paseo del Prado tra le pi\u00f9 trafficate; del resto, la maggior parte erano uomini che condividevano lo stile di vita.\nIn tutta Europa molte relazioni omosessuali vennero nascoste sotto il manto dell'amicizia idealizzata, descritta anche da maestri come Montaigne in uno dei suoi saggi, il che \u00e8 molto differente dall'immagine moderna che si d\u00e0 alla stessa parola. Quest'amicizia, che era prevalentemente operante tra gli strati superiori della societ\u00e0 e nelle corti reali e papali, \u00e8 stata spesso descritta con le stesse caratteristiche dell'amore e s'intreccia ben all'interno degli intrighi politici e di potere dell'epoca. In Spagna il conte Gaspar de Guzm\u00e1n y Pimentel ordin\u00f2 di rimuovere le serrature nelle camere da letto del palazzo reale di Madrid di modo che ci si potesse assicurare che nessuno stesse commettendo atti omosessuali tra le centinaia di servitori e funzionari.\nAnche il lesbismo era noto almeno in parte in Europa, in particolare tra le donne degli strati sociali pi\u00f9 istruiti, basato u modelli di amicizia riferentesi all'omosessualit\u00e0 maschile. Tra gli strati sociali pi\u00f9 bassi era comune che le donne avrebbero dovuto vivere da sole o in gruppo con altre donne - in special modo tra i pi\u00f9 poveri - o nelle case nobili ove le cameriere dormivano spesso in vari gruppi, compresa la padrona di casa e le accompagnatrici (dame di compagnia). Questotipo di situazione pertmise una grande intimit\u00e0 tra le donne. Vi sono anche indicazioni di rapporti tra donne avvenuti tra le prostitute e le carcerate.\nL'Inquisizione.\nL'inquisizione spagnola, seguendo le orme dell'inquisizione medievale pontificia, affront\u00f2 fin dall'inizio i reati di sodomia, ma nel 1509 il \"Consejo de la Suprema Inquisici\u00f3n\" ordin\u00f2 ai tribunali di non agire contro gli omosessuali a meno che non fossero stati coinvolti in casi di eresia, la quale era di competenza esclusiva del Sant'Uffizio.\nIn precedenza si erano verificate proteste da parte di alcune istituzioni, come quella che present\u00f2 la citt\u00e0 di Cartagena nel 1504 o la Murcia l'anno seguente, poich\u00e9 credevano che la sodomia non dovesse esser giudicata dalla Santa Inquisizione bens\u00ec dai tribunali ordinari. Secondo lo storico Joseph P\u00e9rez \u00e8 stata la pressione esercitata dalle potenze civili - inclusa la corte castigliana - che obbligarono il Consejo de la Suprema ad escludere la sodomia dalla competenza della giurisdizione inquisitoriale.\nTuttavia l'inquisizione della corona d'Aragona ottenne che il papa Clemente VII nel 1524 autorizzasse di perseguire i sodomiti indipendentemente dal fatto che fossero eretici o meno; cos\u00ec la giurisdizione su questo crimine differiva tra il Regno di Castiglia e Le\u00f3n, dove i tribunali inquisitoriali rispettarono l'ordine della Suprema e non si presero cura del \"peccato indicibile\" la cui giurisdizione era di pertinenza dei tribunali secolari ed ecclesiastici ordinari, ed il regno d'Aragona ove l'inquisizione era anche un tribunale apposito per perseguire gli omosessuali, competenza a cui \"giammai rinunciarono nonostante le ripetute lamentele dei tribunali della corte di Monz\u00f3n nel 1533\". Esso era anche l'unico tribunale inquisitoriale in tutta Europa che avesse piena giurisdizione sulla sodomia, perch\u00e9 n\u00e9 l'inquisizione romana n\u00e9 l'inquisizione portoghese agirono su di ella.\nVi sono state tuttavia alcune eccezioni nella corona castigliana; la bolla pontificia che concedeva la giurisdizione sulla sodomia all'inquisizione della corona aragonese, ad eccezione di Maiorca e della Sicilia, venne firmata il 24 febbraio 1524 dal papa Clemente VII.\nL'inquisizione aragonese applic\u00f2 la pena della morte sul rogo per gli omosessuali maschi e femmine, anche se ai minori di venticinque anni \"che erano inevitabilmente una gran parte di questi imputati\" vennero generalmente condannati alla galera dopo essere stati frustati. Inoltre il Supremo Consiglio commut\u00f2 molte delle condanne capitali, soprattutto se si trattava di membri del clero che, secondo lo storico britannico Henry Kamen \"\u00e8 sempre stata una percentuale molto alta degli imputati\". L'inquisizione ebbe poi a mostrar benevolenza verso quegli omosessuali che erano nobili, come dimostra il caso occorso a Pedro Luis Garcer\u00e1n Borgia.\nNei casi pi\u00f9 lievi al posto della pena di morte le condanne furono costituite dalla fustigazione, dalla pena della galera, l'esilio, la reclusione, multe e il lavoro forzato. La tortura poteva venire utilizzata durante gli interrogatori, anche se era esclusa per quelli sotto i 20 anni; tra il 1566 e il 1620 subirono la tortura un minimo di 851 accusati, su un totale di 3661. Nel caso di persone sottoposte a schiavit\u00f9 la tortura era applicata in caso di ostracismo, anche se gli accusati fossero gi\u00e0 stati dichiarati in precedenza innocenti.\nDei tre tribunali dalla corte aragonese il pi\u00f9 severo fu senza dubbio quello di Saragozza. Tra il 1570 e il 1630 i casi giudicati (compresi quelli riguardanti la zoofilia che l'inquisizione contava nella stessa categoria dell'omosessualit\u00e0) con la pena di morte furono 102.\nNei tribunali di Barcellona, Valencia e Saragozza il 12% di coloro che vennero giudicati dall'inquisizione furono condannati alla morte sul rogo; tra il 1570 e il 1630 i giudicati furono circa mille. A Valencia tra il 1566 e il 1775 furono giudicate un totale di 359 persone, di cui 37 furono rilasciate, 50 condannati alle galere, 60 alla fustigazione, 67 al bando perpetuo, 17 al confinamento, 17 ad una multa, 10 ai lavori forzati e in 62 casi il procedimento venne fatto sospendere o l'accusato fu assolto.\nI tribunali aragonesi erano molto severi nei confronti dei sodomiti, tra cui uomini e donne sono stati inclusi. Il reato di sodomia comprendeva il sesso anale, tanto omosessuale come eterosessuale, la bestialit\u00e0 e la penetrazione di donne con oggetti. Molti dei crimini erano realizzati contro adolescenti e la maggior parte degli accusati erano stranieri, francesi o italiani, oppure sacerdoti provenienti da altre zone del paese. Nella corona d'Aragona i giudizi avrebbero dovuto incorporare anche la legge locale, di modo che i nomi delle persone coinvolte divenivano pubblici e con frequenza dichiarati innocenti.\nIl caso pi\u00f9 noto fu quello che coinvolse Pedro Luis Garcer\u00e1n di Borja marchese di Navarra, figlio del duca di Gandia nonch\u00e9 fratello di Francesco Borgia e gran maestro dell'ordine di Montesa: egli venne fatto arrestare, processato e condannato nel 1572 dalla corte tribunalizia di Valencia, Sembra che Pedro Luis fosse stato innamorato tempo prima di un tal Martin de Castro, un ruffiano dedicato allo sfruttamento delle prostituzione, sia maschile sia femminile, che era stato catturato a letto con Juan de Arag\u00f3n conte di Ribagorza.\nMartin, prima di essere giustiziato nel 1574, in tribunale trad\u00ec Pedro Luis fornendo dettagli scabrosi. Borija, che era stato vicer\u00e9 e capitano generale dei regni di Tlemcen, Tunisia, Orano e Mers-el-K\u00e9bir, era stato compromesso dalla crisi interna subita dall'ordine a cui apparteneva, diviso in fazioni e inimicizie create per promuovere i preferiti. Filippo II, che venne consultato dall'Inquisizione, decise di utilizzare il processo per dare una lezione alla nobilt\u00e0 ribelle, neutralizzando allo stesso tempo l'alleanza dei Borgia con la famihlia reale portoghese.\nPedro Luis fu condannato a 10 anni di reclusione da scontare nel\u00f2 convento di Montesa e ad una multa di 6.000 ducati, mille all'anno. Tuttavia gi\u00e0 nel 1583 dopo un po' di lotte interne per la successione al titolo di gran maestro dell'ordine di Montesa, Pedro Luis seppe ingraziarsi il re e negozi\u00f2 con Filippo l'incorporazione alla corona dell'ultimo ordine che era rimasto indipendente. Come premio ottenne l'\"Encomienda Mayor\" di Calatrava e nel 1591 il titolo di Vicer\u00e9 di Catalogna, prima di morire l'anno seguente. Secondo lo storico Henry Kamen dopo un processo durato tre anni la corte di Valencia lo condann\u00f2 solo a pagare una pesante multa e pot\u00e9 quindi tornare ad occuparsi dei suoi affari.\nUn altro caso importante, che assunse anche un significato storico, fu quello riguardante Antonio P\u00e9rez, segretario reale di Filippo II. P\u00e9rez, che divenne noto come \"l'alberello\" a Madrid, aumento nell'apprezzamento del re grazie all'influenza del principe di Eboli Ruy G\u00f3mez de Silva, suo amante. Dopo la caduta in disgrazia presso il re P\u00e9rez si rifugi\u00f2 in Aragona dove l'Inquisizione lo perseguit\u00f2, tra le altre cose, anche per sodomia. L'accusa fu confermata nel 1591 dall'inquisizione madrilena che aveva interrogato e torturato il paggio di P\u00e9rez Ant\u00f3n A\u00f1\u00f3n fino alla morte.\nAltri casi famosi del tempo furono quelli concernenti don Antonio Manrique e Antonio de Leyva principe di Ascoli e di don Fernando de Vera y Vargas corregitore della Murcia, di don Luis de Roda, Vicente de Miranda e Diego L\u00f3pez de Z\u00fa\u00f1iga, rettore dell'universit\u00e0 di Salamanca (questi ultimi tre si salvarono).\nL'omosessualit\u00e0 nell'arte e nella letteratura.\n\u00c8 stata d'altronde proprio durante l'epoca rinascimentale che venne riscoperta l'eredit\u00e0 greco-romana. L'omoerotismo e le storie mitologiche di contenuto omosessuale come quelle riguardanti Ganimede e Zeus o Apollo e Giacinto giunsero dell'Italia attraverso artisti sia eterosessuali che omosessuali tra cui Leonardo da Vinci, Michelangelo Buonarroti, Benvenuto Cellini, Caravaggio e Giovanni Antonio Bazzi detto \"il Sodoma\".\nL'associazione tra italiani e sodomiti fu una costante del Siglo de Oro e si estese fino a tutto il XX secolo, in cui Mara\u00f1\u00f3n attribuisce l'omosessualit\u00e0 di Antonio P\u00e9rez al suo passaggio in Italia. Nella letteratura dell'et\u00e0 d'oro abbondano anche prese in giro, scherzi e attacchi sui sodomiti. come viene espresso da Gongora:\nIl mondo del teatro era particolarmente sospettoso. Le opere in cartellone avevano speso argomenti trasgressivi nei riguardi delle buone maniere, ove uomini e donne si vestivano e si comportavano come membri del sesso opposto, come nell'opera \"El vergonzoso en palacio\" di Tirso de Mlina in cui il personaggio di Serafina sollecita l'amore sia di uomini che di donne. Erano soprattutto frequenti quelle opere in cui le donne si travestivano da uomini per poter cedere ai loro privilegi\nNel corso dei secoli XVI e XVII vi furono diverse leggi che cercarono di arginare tali abusi con l'introduzione di varie esigenze, per esempio che i datori di lavoro s'informassero pienamente sullo stato civile degli attori, che le mogli degli attori sposati fossero sempre presenti alle rappresentazioni, che i ruoli delle donne venissero generalmente rappresentate da ragazzi o che, al contrario, gli uomini non si vestissero mai da donna.\nLa pressione sociale e le conseguenze legali che comportava la sodomia portarono molti a nascondere il proprio orientamento e al momento non vi sono indicazioni di quello che avrebbero in realt\u00e0 potuto essere. Ad esempio la sessualit\u00e0 di Cervantes \u00e8 stata discussa da Daniel Eisenberg utilizzando i pochi dati che si ritrovano nella sua opera, giungendo alla conclusione che Cervantes non era omosessuale, ma \"neanche eterosessuale nel senso in cui noi oggi utilizziamo questi termini, Se si desidera etichettarlo di bisessualit\u00e0... non potrei oppormi. Ma questo comporta incasellare Cervantes in un'etichetta anacronistica che non gli si addice o che sarebbe troppo comoda... Non mi sembra entusiasta di alcuna sessualit\u00e0\".\nSu Gongora circolarono numerose voci a Madrid, pettegolezzi che lo descrivevano come \"bujarro\" (sodomita). Nella sua poesia vi sono molte descrizioni di bellezza maschile adolescente e ne parla anche Francisco de Quevedo.\nSull'amico di Gongora, Juan de Tassis y Peralta conte di Villamediana gli storici Narciso Alonso Cort\u00e9s e Mara\u00f1\u00f3n affermano che si trov\u00f2 sotto giudizio per sodomia post mortem, la cui documentazione poteva essere consultata nell'archivio generale di Simancas ma che \u00e8 successivamente scomparsa. Fernando Bruquetas de Castro nel suo libro \"Reyes que amaron como reinas\" arriva al punto di suggerire che l'omicidio di Villamediana avrebbe potuto esser commesso perch\u00e9 sapeva troppo sulla presunta incostanza nei confronti delle donne da parte del re Filippo IV di Spagna.\nIl destino del conte di Villamediana \u00e8 anche oggetto di un libro del poeta e saggista Luis Rosales. Il misterioso assassinio di Villamediana dest\u00f2 un persecuzione per sodomia nei circoli a lui pi\u00f9 vicini; inizialmente il caso si dest\u00f2 a causa dell'uccisione del figlio del conte di Benavente e del quale fu accusato Diego Enr\u00edquez, un parente che confess\u00f2 di averlo fatto per gelosia nei confronti di un altro uomo che entrambi frequentavano assiduamente. Un altro caso riguard\u00f2 Luis de C\u00f3rdoba, figlio primogenito del conte di Cabra che venne ucciso alla garrota e quello di Diego Gayt\u00e1n de Vargas, procuratore presso la corte di Salamanca.\nDi suor Juana In\u00e9s de la Cruz \u00e8 stato anche detto che fosse lesbica, sulla base delle intense amicizie che portava avanti con varie donne e della loro bellezza che loda nella sua poesia.\nTanto si \u00e8 speculato anche della relazione tra la romanziera Mar\u00eda de Zayas Sotomayor con la drammaturga e saggista Ana Caro de Mall\u00e9n; entrambe vissero insieme a Madrid usando la scrittura come mezzo di sostentamento e rimanendo indipendenti da ogni uomo. Diari, lettere e commenti dei contemporanei come Alonso de Castillo Sol\u00f3rzano, oltre che di studiosi moderni, come Maroto Camino, hanno portato a pensare che le due fossero una coppia che esprimeva il proprio amore reciproco sia spiritualmente sia fisicamente.\nTra gli attori possiamo citare Cosme P\u00e9rez, meglio conosciuto come Juan Rana. \u00c8 noto da un commento contemporaneo che fu detenuto per \"peccato nefando\", anche se poi fu rilasciato. Come conseguenza dall'aver avuto una tal fama ispirati a lui sono stati scritti \"El doctor Juan Rana\" di Luis Qui\u00f1ones de Benavente, \"Juan Rana poeta\" di Antonio de Sol\u00eds, \"Juan Rana mujer\" di Jer\u00f3nimo de C\u00e1ncer, \"El triunfo de Juan Rana\" di Pedro Calder\u00f3n de la Barca e altri, complessivamente per 44 opere. Da queste si pu\u00f2 dedurre che l'attore dovesse essere educato a giocare con l'ambiguit\u00e0, ci\u00f2 che precisamente gli dette tanto successo.\nGli inizi dell'et\u00e0 contemporanea.\nL'usanza di giudicare e condannare gli omosessuali \u00e8 rimasta fino alla seconda met\u00e0 del XVII secolo, momento a partire dal quale non si effettuarono pi\u00f9 esecuzioni pubbliche. Il fatto viene spiegato da un cambiamento nella sensibilit\u00e0 della societ\u00e0 spagnola ed europea e il desiderio di evitare di pubblicizzare l'atto sessuale; si prefer\u00ec cos\u00ec invia re gli imputati a remate sulle galee o in esilio, evitando una condanna pubblica con l'Autodaf\u00e9. Dal XVIII secolo in poi saranno giudicati solo pochi casi di una qualche importanza.\nA partire dagli anni '30 del XVII secolo la politica delle pene comminate dall'Inquisizione vari\u00f2 i numeto calando notevolmente, preferendo la condanna alle galere, la tortura e la fustigazione diminuirono e aument\u00f2 l'esilio, le multe, il lavoro forzato e le sospensioni al palo: si pass\u00f2 dalla politica di riduzione al terrore all'esclusone pura e semmplice a titolo definitivo. L'esilio, che costitu\u00ec il 28,8% del totale delle condanne note, poteva essere temporaneo o permanente e soleva riferirsi al territorio sotto la giurisdizione della corte, anche se nel caso concernente gli stranieri i furono espulsioni anche dalla Spagna.\nLo storico Fernando Bruquetas de Castro spiega parte della storia spagnola, in concreto l'ascesa di Manuel Godoy e l'invasione francese con l'omosessualit\u00e0 di Carlo IV di Spagna. A quel temp era di pubblico dominio il fatto che Godoy fosse l'amante della regina Maria Luisa di Borbone-Parma, per\u00f2 Bruquetas va al di l\u00e0 considerando anche che avesse anche una relazione col re; sarebbe questo 'unica meniera per spiegare le azioni e le reazioni di Carlos IV: \"[...] era gay o stupido, si potrebbe anche essere entrambi allo stesso tempo [...]\" Tuttavia, molti altri storici come Juan Balans\u00f3 o Emilio Calder\u00f3n ha ridotto l'importanza del rapporto sentimentale tra Godoy e Mar\u00eda Luisa nella corsa per la salita al potere.\nNel 2004 \u00e8 stata fatta propagare dai giornali la possibilit\u00e0 che il pittore Francisco de Goya avesse avuto un rapporto omosessuale o omoerotico. Nelle sue lettere all'amico Mart\u00edn Zapater studiate dalla storica dell'arte Natacha Sese\u00f1a si \u00e8 voluto intravedere un rapporto di omoerotico. La dimostrazione sarebbe in alcune lettere che sono rimaste inedite fino al 2004.\nXIX secolo e inizio del XX.\nLegislazione.\nAl principio del XIX secolo si diffusero le prime idee liberali provenienti dalla Francia e pi\u00f9 tardi si ampli\u00f2 il krausismo originatosi in Germania. Anche a seguito di ci\u00f2 nel 1822 il prim codice penale spagnolo non fece pi\u00f9 menzione della sodomia come un crimine, durante il triennio liberale spagnolo; ma il codice venne abrogato poco dopo.\nFino a quel momento con la parola sodomia ci si era sempre riferiti sl vecchio concetto che comprendeva tutti gli atti sessuali non diretti ad un rigoroso fine riproduttivo. Questo stato di cose prosegu\u00ec fino al 1848 con il nuovo codice in cui la sdomia scomprve definitivamente, un fatto che si mantenne nelle versioni rinnovate del 1850, 1860 e 1870. Tuttavia si potevano ancora utilizzare altre leggi come quela sul \"pubblico scandalo\" o quella inerente ai \"reati contro la moralit\u00e0, la decenza e i buoni costumi\".\nL'omosessualit\u00e0 \u00e8 stata reintrodotta come reato nel codice penale del 1928, durante il regno di Alfonso XIII di Spagna, con l'articolo 616 comma X: \"Che solitamente da scandalo, compiendo atti contrari al pudore con persone dello stesso sesso \u00e8 punito con la multa da 1.000 a 10.000 pesetas e l'inibizione speciale a tutte le cariche pubbliche da sei a dodici anni\" Da 1000 a 10000 pesetas erano una somma molto alta che solamente i ricchi potevano permettersi; i pi\u00f9 poveri avrebbero dovuto invece subire una pena detentiva. Anche le donne sono state esplicitamente menzionate nell'articolo 613: \"Nei casi di crimini di indecenza senza pubblicit\u00e0 o scandalo tra le femmine sarebbe bastata la denuncia di una di esse, ma se realizzata con pubblicit\u00e0 o proucendo scandalo, da qualunque persona. Per i casi commessi da uomini si proceder\u00e0 d'ufficio\".\nQuesto codice fu abrogato il 13 aprile 1931 dalla seconda Repubblica spagnola che reintrodusse quello precedente del 1870. Nel 1932 si pubblic\u00f2 un nuovo codice che non menzionava l'omosessualit\u00e0, legalizzando di fatto il sesso tra uomini ad eccezione che nell'esercito.\nNel 1901 il primo tentativo di matrimonio tra persone dello stesso sesso ha avuto luogo; Marcela Ibeas Grazia e Elisa Sanchez Loriga, due donne l'8 giugno contrassero matrimonio a La Coru\u00f1a con una di esse ch si fece passare per uomo. Alla fine per\u00f2 furono scoperte e dovettero fuggire dalla Spagna a causa dell'impossibilit\u00e0 di trovare un'occupazione, per colpa di un sistema giudiziario che ha cercato di ridicolizzare le colpevoli e dell'omofobia dei suoi contemporanei. Tuttavia quel matrimonio non venne mai annullato, ci\u00f2 pu\u00f2 essere dovuto al fatto che i giudici non lo considerarono valido.\nIn Spagna, a differenza della Germania, non vi fu mai un primo movimento omosessuale agli inizi del XX secolo, che cercasse di opporsi alle persecuzioni per ottenere una vita dignitosa. La \"Liga espa\u00f1ola por la reforma sexual\" fu creata tardivamente alla fine del 1932 ed \u00e8 stata tra i gruppi europei pi\u00f9 socialmente conservatori e di poca importanza non includendovi l'omosessualit\u00e0 nel suo programma. Questa \u00e8 rimasta un tab\u00f9 fino alla guerra civile spagnola; vi sono state per\u00f2 alcune oci isolate, come quella di Jos\u00e9 Mar\u00eda Llanas Aguilaniedo (farmacista militare e giornalista), che nel 1904 si \u00e8 anche dichiarato a favore del matrimonio per gli omosessuali:\nSociet\u00e0.\nTra i politici e i governanti del XIX secolo si deve parlare principalmente di Don Francesco d'Assisi di Borbone-Spagna, re consorte di Isabella II di Spagna e di Emilio Castelar. Il primo era noto e famigerato per la sua omosessualit\u00e0, ci sono molti aneddoti ul tema e a Madrid si diffusero divers canzoni: \"Paquito che \u00e8 di pastafrolla, urina accucciato come una signora\". Figura al riguardo nell'album pornografico \"Los Borbones en pelota\". L'omosessualit\u00e0 di Castelar non \u00e8 cos\u00ec ben nota, anche se i giornali del tempo lo chiamavano \"do\u00f1a In\u00e9s del Tenorio\" Bruchetas de Castro racconta una tenera storia d'amore di Castelar con Jos\u00e9 L\u00e1zaro Galdiano, interrotta alla fine dalla differenza di et\u00e0 e di interessi.\nEntro la fine del XIX secolo si svolsero \"danze degli invertiti\" relativamente pubbliche; esse venivano tenute a Madrid e a Barcellona fin dal 1879 l'ultimo giorno di carnevale e vi partecipavano \"oltee un centinaio di sodomiti riccamente vestiti e con bei gioielli\". Tutto questo era gi\u00e0 scomparso agli inizi del XX secolo; forse per via delle leggi sulle cause di scandalo pubblico gli omosessuali preferirono raccogliersi in club e abitazioni private. Notizie di questa sottocultura si incontrano grazie alle testimonianze i criminologi e medici, impregnati con il pensiero degli intellettuali del tempo ostili agli omosessuali.\nSi celebravano \"battesimi\" di omosessuali e lo studioso Teodoro Y\u00e1\u00f1ez ne ha descritto uno svoltosi nel 1884: \"In certi giorni nuovi membri venivano ammessi nel club [...] e poi per dimostrare che non avevano conosciuto l'uomo con l'assistenza di due testimoni erano abbigliati in una veste bianca e con una corona di fiori d'arancio e fatti passeggiare per i giardini, poi facendo la propria prima introduzione\". Altre cerimonie simili erano i \"matrimoni\" e le \"sale parto\":\nAnche i cabaret e le sedi delle riviste erano importanti centri d'incontro, in particolar modo per tutto il corso del periodo della moda sicalipsis. Alcuni cabaret divennero la piattaforma di lancio per alcune stelle del trasformismo, come nel caso di Edmond de Bries al \"Sal\u00f3n Fuencarral\" il quale divenne famoso con la canzone \"Las tardes del Ritz\" di \u00c1lvaro Retana nel 1923. Alcune di queste canzoni trattavano anche il tema omosessuale, anche se sempre in tono di scherno e derisione, come \"El peluquero de se\u00f1oras\" o \"\u00a1Ay Manolo!\" cantata per Mercedes Ser\u00f3s.\nLa maggior parte di loro si riunivano al Caf\u00e9 de Levante e al Caf\u00e9 del Vapor a Madrid o nel quartiere di El Raval a Barcellona. Infatti, come accadde anche per altri paesi, si \u00e8 avuta una certa identificazione della nobilt\u00e0 con l'omosessualit\u00e0, come si pu\u00f2 esemplificare nel \"Marqu\u00e9s de Bradom\u00edn\" in \"Est\u00edo\" di Ram\u00f3n Mar\u00eda del Valle-Incl\u00e1n o lo stesso Antonio de Hoyos y Vinent.\nUno dei punti chiave della vita omosessuale nella Spagna degli anni venti e trenta \u00e8 stata la Residencia de Estudiantes, che ha le sue radici nella Instituci\u00f3n Libre de Ense\u00f1anza di Francisco Giner de los R\u00edos e nel krausismo. Alcuni dei residenti erano notori omosessuali, come nel caso di Federico Garc\u00eda Lorca. Lorca apparteneva al gruppo omosessuale della Generazione del '27 a cui appartenevano anche Luis Cernuda, Juan Gil-Albert, Emilio Prados, Vicente Aleixandre e Rafael de Le\u00f3n. A questo gruppo di poeti dev'essere aggiunto anche il nome di Salvador Dal\u00ed.\nC'era anche un circolo saffico a Madrid, come luogo d'incontro e aggregazione sociale. Ci si potevano incontrare donne come Carmen Conde, Victorina Dur\u00e1n, la giornalista Irene Polo o l'attivista anarchica Luc\u00eda S\u00e1nchez Saornil. L'unico che os\u00f2 far pubblicare poesia omoerotica fu S\u00e1nchez Saornil. A Barcellona risiedevano invece Ana Mar\u00eda Mart\u00ednez Sagi e Carmen T\u00f3rtola Valencia.\nAlcuni riuscirono anche ad ottenere alcuni libri di letteratura gay, per lo pi\u00f9 per stranieri. Nel 1930 dopo un avanzamento nella \"Revista de Occidente\" il traduttore Emilio Garc\u00eda G\u00f3mez pubblic\u00f2 l'antologia dei \"Poemas arabigoandaluces\", basandosi sulla tradizione omoerotica andalusa e comprendente anche riferimenti a un rapporto di sesso anale. \"Donde habite el olvido\" (1934), \"El marinero joven\" (1936) e \"Los placeres prohibidos\" (1936) di Cernuda contengono poesie omoeroiche ed ottennero un discreto successo all'epoca. Lorca invece non pubblic\u00f2 in vita i suoi \"Sonetti dell'amore oscuro\", che rimasero nascosti dalla famiglia e inediti fino al 1983.\nL'omosessualit\u00e0, nonostante non fosse criminalizzata, subiva una persecuzione sociale e portava all'emarginazione, in particolare da parte dei settori pi\u00f9 conservatori ed ultra-cattolici della Chiesa. Quest'atmosfera repressiva fece scegliere a molti l'esilio a Parigi. L'omofobia venne utilizzata anche dalla sinistra per attaccare l'aristocrazia e la chiesa cattolica, come esemplificato nel suo impiego nell'opera \"A.M.D.G.\" (1910) di Ram\u00f3n P\u00e9rez de Ayala, in \"Ellas y ellos o ellos y ellas\" di Carmen de Burgos o \"Las locas de post\u00edn\" di \u00c1lvaro Retana.\nTuttavia coloro che pi\u00f9 hanno contribuito alla marginalizzazione e al rifiuto degli omosessuali furono i medici. Durante il XIX secolo lo studio della criminologia si rivolgeva all'omosessuale come ad un mostro, un'opinione questa che grazie ad una maggior visibilit\u00e0 e all'abbandono della zavorra moralizzatrice non sopravvisse che fino al termine del XX secolo. Dalla fine del ecolo in Spagna predomina sul fenomeno il punto di vista endocrinologico, che suddivide gli omosessuali in buoni (i casti) e cattivi.\nUna visione tipica durante gli anni 20 era quella che affermava che \"generalmente omosessualit\u00e0 non si osserva pi\u00f9 in individui deficienti dal punto di vista biologico o psicopatico\". Il pi\u00f9 rappresentativo di questo tipo di pensiero \u00e8 stato Gregorio Mara\u00f1\u00f3n, la figura pi\u00f9 vicina ad un sessuologo che abbia mai avuto la Spagna. Pi\u00f9 obiettivo rispetto alla maggior parte degli altri commentatori, in opposizione alla criminalizzazione, sperando che un giorno per questi individui fosse scoperta una cura e nonostante tutto era una figura tollerante (In un esperimento famoso che Mara\u00f1\u00f3n commenta, un aumento di testosterone - per iniezione di un estratto di testicoli animali - in un soggetto non curava l'omosessualit\u00e0, sino a condurre l'individuo ancora di pi\u00f9 verso il proprio sentire).\nMa egli ha anche sostenuto l'occultamento e, come tale, pu\u00f2 essere considerato il predecessore dei liberali moderni. N\u00e9 si deve dimenticare la violenza E L'omofobia subita dagli omosessuali, in particolare quelli delle classi inferiori. Ad esempio, Luis Bu\u00f1uel racconta il caso di un gruppo di uomini da San Sebasti\u00e1n in visita a Madrid che vennero picchiati ed insultati per non aver indossato un cappello e per confondersi cos\u00ec con i \"froci\".Constancio Bernaldo de Quir\u00f3s e Jos\u00e9 Mar\u00eda Llanas Aguilaniedo raccontano la storia di una donna calva che venne lapidata a morte per essere stata confusa con un \"pederasta\". N\u00e9 sono stati rari i casi di ricatto, come quando i poliziotti sorprendevano gli omosessuali nei luoghi pubblici, o semplicemente chiedendo soldi in cambio del loro silenzio.\nLa guerra civile e la dittatura di Franco.\nIl 18 luglio 1936 si verifica la sollevazione militare (vedi colpo di Stato spagnolo del luglio 1936) contro la Seconda Repubblica Spagnola a seguito del trionfo del Fronte popolare avvenuto nelle elezioni del febbraio 1936, il cui fallimento parziale in campo politico dette origine alla guerra civile spagnola. Anche se non vi \u00e8 alcuna prova che avessero intenzione di aprire una persecuzione nazionale nei confronti degli omosessuali per il mero fatto di esserlo, sembra per\u00f2 che potesse essere un fattore che favoriva l'incarceramento o l'esecuzione.\nUn esempio di tale fatto pu\u00f2 essere ritrovato nella vicenda di Federico Garc\u00eda Lorca, omosessuale dichiarato che aveva sostenuto in un manifesto il Fronte popolare e che venne condannato a morte come \"rosso e frocio\" secondo la testimonianza giustificativa di Ram\u00f3n Ruiz Alonso, tipografo cattolico e capo della banda che arrest\u00f2 e fece uccidere Lorca.\nFranchismo.\nAll'inizio del regime del generale Francisco Franco si pose al centro dell'attenzione la repressione e l'eliminazione di ogni forma di dissenso politico, ma col passare del tempo, quando le minacce contro Franco si fecero sempre pi\u00f9 fievoli, si cominci\u00f2 a perseguitare l'omosessualit\u00e0 in una forma pi\u00f9 chiara, chiamata \"violetas\", in particolare a partire dal 15 luglio 1954 quando la legge sul vagabondaggio venne modificata includendovi anche gli omosessuali. Essa affermava:\nGli stabilimenti di lavoro e le colonie agricole erano in realt\u00e0 autentici campi di concentramento, come quello di Tef\u00eda sull'isola di Fuerteventura, in cui i prigionieri dovevano lavorare in condizioni disumane fino a cadere esausti per le percosse subite, soffrendo di numerose punizioni corporali. Un totale di circa 5.000 persone sono state arrestate per aver tenuto un comportamento omosessuale durante il franchismo. La Chiesa e la medicina collaborarono con il regime per eliminare qualsiasi spazio di dignit\u00e0 per gli omosessuali.\nTuttavia nel corso degli anni '60 la cultura LGBT cominci\u00f2 ad apparire, in forma nascosta, soprattutto nelle grandi citt\u00e0 e nei centri turistici, poich\u00e9 erano i luoghi in cui la societ\u00e0 era meno conservatrice, come ad esempio a Barcellona, Ibiza o Sitges (destinazione popolare gay situata sulla costa barcellonese).\nPi\u00f9 tardi, nel 1970, la \"Ley sobre peligrosidad y rehabilitaci\u00f3n social\" ebbe il compito di approcciare l'omosessuali cercando di trattarla e curarla. Si stabilirono due luoghi, uno a Badajoz (ove venivano inviati i passivi) e l'altro a Huelva (ove venivano inviati tutti gli attivi); furono attrezzate anche alcune carceri con reparti speciali da riservare agli omosessuali. Si cercava di cambiare l'orientamento sessuale dei prigionieri attraverso la terapia di avversione, utilizzando scosse elettriche quando di verificavano gli stimoli omosessuali, le quali cessavano di fronte agli stimoli eterosessuali.\nSembra che anche in Spagna, come in altri paesi europei e americani si sia applicata la lobotomia nel tentativo di curare l'omosessualit\u00e0; n\u00e9 il perdono del 25 novembre 1975 n\u00e9 l'amnistia del 31 luglio 1976 benefici\u00f2 gli omosessuali che erano stati detenuti.\nNel 1970 Mir Bellgai e Roger de Gaimon, pseudonimi in cui Francesc Francino e Armand de Fluvi\u00e1 si nascondevano, crearono clandestinamente a Barcellona il \"Movimiento Espa\u00f1ol de Liberaci\u00f3n Homosexual\" (MELH), la prima moderna associazione di difesa dei diritti LGBT in terra spagnola. Nel 1972 pubblicarono alcuni bollettini mensili sotto il titolo di Aghois (Agrupaci\u00f3n Homosexual para la Igualdad Sexual) che vennero inviati in Francia per la successiva ridistribuzione in Spagna. Il gruppo venne fatto sciogliere nel 1974 a causa delle continue molestie da parte della polizia.\nLa democrazia.\nLa Transizione e il governo di Adolfo Su\u00e1rez.\nMorto il dittatore il re Juan Carlos I di Spagna divenne capo dello Stato e dopo il breve governo di Carlos Arias Navarro Adolfo Su\u00e1rez Gonz\u00e1lez venne nominato primo ministro del governo della Spagna. Su\u00e1rez fu poi ratificato dopo essere stato eletto nelle prime Elezioni generali in Spagna del 1977 dopo la Seconda Repubblica (vala a dire le prime elezioni dal 1936).\nNel 1975, poco dopo la morte di Franco e all'inizio della transizione spagnola, si cre\u00f2 il \"Front d'Alliberament Gai de Catalunya\" (FAGC), dalle ceneri del \"Movimiento Espa\u00f1ol de Liberaci\u00f3n Homosexual\" (MELH) sorto nel 1970. L'associazione non sarebbe stata legalizzata fino al 15 luglio del 1980. Il FAGC serv\u00ec come fucina per la creazione di associazioni analoghe nel resto del paese come il \"Euskal Herriko Gay Askapen Mugimendua\" (EHGAM) nei Paesi Baschi e il \"Frente Homosexual de Acci\u00f3n Revolucionaria\" (FHAR), \"MDH\" e \"Mercurio en Madrid\" il quale costitu\u00ec il \"Frente de Liberaci\u00f3n Homosexual de Castilla\" con sede Madrid.\nIl FAGC nel 1977 fu anche il motore per la creazione della \"Federaci\u00f3 de Fronts d'Alliberament Gai dels Pa\u00efsos Catalans\", dalla vita molto breve, e del \"Coordinadora de Frentes de Liberaci\u00f3n Homosexual del Estado Espa\u00f1ol\" (COFLHEE), in cui parteciparono e confluirono, a parte il FAGC, i tre gruppi madrileni, l'EHGAM, insieme ad altri gruppi che erano stati formati nel resto del paese: \"FAGI\", \"AM\", \"MH Arag\u00f3n\" e \"FLH Galicia\".\nIl 28 giugno del 1977 il FAGC convoc\u00f2 la prima manifestazione del Gay Pride a Barcellona, in cui l'omosessualit\u00e0 rimaneva ancora illegale, che coinvolse all'incirca 5.000 persone. La manifestazione venne brutalmente repressa dalla polizia, con feriti ed arresti. Contemporaneamente con l'espandersi delle associazioni di protesta e radicali Armand de Fluvi\u00e0 fond\u00f2 nel 1977 a Barcellona l'Istituto Lambda, pi\u00f9 tardi chiamato Casal Lambda, il primo centro di assistenza per omosessuali. Sempre nel 1977 l'EHGAM fond\u00f2 la rivista \"Hotsa\", il primo periodco di carattere omosessuale spagnolo.\nNel 1978 si produsse il primo coming out pubblico per opera di de Fluvi\u00e0, che fino ad allora era vissuto sotto lo pseudonimo di Roger de Gaimon. IUl fatto avvenne nella rete regionale della TVE all'interno del programma \"Vost\u00e9 pregunta\", quello di maggior audience all'epoca. Sempre nello steso anno apparirono i primi gay in televisione, lo stesso de Fluvi\u00e0 assieme a Jordi Petit a \"La clave\".\nLa prima associazione di lesbiche fu il \"Grup de Lluita per l\u2019Alliberament de la Dona\" creato a Barcellona nel 1979; ma anche dopo la sua creazione le lesbiche mantennero un basso profilo all'interno del movimento, fino a quando nel 1987 l'arresto di due donne che si baciavano in pubblico provoc\u00f2 il 28 di luglio una massiccia protesta con bacio pubblico presso la Puerta del Sol a Madrid, che da allora venne ripetuto annualmente.\nDal 1978 i movimenti omosessuali madrileno non ebbero pi\u00f9 una solida continuit\u00e0: nel 1978 \"FHAR\" e \"MDH\" si spengono, con i militanti che si uniscono all'associazione \"Mercurio\" per creare subito dopo il \"Frente de Liberaci\u00f3n Homosexual de Castilla\" (FLHC), che predispose la pi\u00f9 grande manifestazione gay fino ad allora svoltasi in Spagna, il 28 giugno 1978 con 10.000 partecipanti. Il bollettino del \"FLHC\" ebbe nel corso del tempo tre nomi, \"La Ladilla Loca\", \"La voz del FLHOC\" e \"Aqu\u00ed el FLHOC\".\nIntanto la tensione crescente tra gay e lesbiche portarono alla creazione nel 1981 del \"Colectivo de Feministas Lesbianas de Madrid\" (CFLM), di ambito nazionale e il \"Grupo de Acci\u00f3n por la Liberaci\u00f3n Homosexual\" (GALHO), un po' meno daivale rispetto al FLHOC. Infine sia il FLHOC sia il GALHO si sciolsero.\nIn questo periodo entr\u00f2 in vigore la Costituzione della Spagna (1978), un testo che assicur\u00f2 la democratizzazione e la liberalizzazione dello Stato (ad esempio il cattolicesimo cess\u00f2 di essere la religione di Stato, dichiarandosi ora la Spagna aconfessionale). Tuttavia la legge contro il vagabondaggio veniva ancora utilizzata nei confronti di tre persone nel 1978. L'ultimo ad essere stato imprigionato per omosessualit\u00e0 venne rilasciato nel 1979.\nLa resistenza contro la normalizzazione dell'omosessualit\u00e0 non \u00e8 venuta solamente da destra e dalla Chiesa, ma anche da parte della sinistra politica. \u00c8 ben nota l'intervsta rilasciata dal sociologo e giurista Enrique Tierno Galv\u00e1n a \"Intervi\u00fa\" nel 1977: \"No, non credo che dovrebbero essere puniti. Ma io non sono a favore della concessione della libert\u00e0 o di propaganda dell'omosessualit\u00e0. Penso che ci dovrebbero essere dei limiti a tali deviazioni, quando l'istinto \u00e8 cos\u00ec chiaramente definito nel mondo occidentale. La libert\u00e0 degli istinti \u00e8 una libert\u00e0 di tutto rispetto... a condizione che non violino in alcun caso dei modelli di coesistenza ampiamente accettati come modelli morali positivi\".\nQuesta vision er coincidente con quella della sindacalista anarchica Federica Montseny appartenente alla Confederaci\u00f3n Nacional del Trabajo, di Eladio Garc\u00eda del Partido del Trabajo de Espa\u00f1a, di Manuel Gued\u00e1n dell'Organizaci\u00f3n Revolucionaria de Trabajadores e di Diego F\u00e1bregas (D\u00eddac F\u00e0bregas i Guill\u00e9n) dell'Organizaci\u00f3n de Izquierda Comunista.\nI governi di Felipe Gonz\u00e1lez.\nUna volta che la fase pi\u00f9 decisiva della transizione venne superata, in Spagna scoppi\u00f2 una vera e propria rivoluzione sociale, accompagnata da quella economica e politica, con la sua massima espressione nella movida madrile\u00f1a.\nFu solamente nel 1986 che l'omosessualit\u00e0 cess\u00f2 di essere un crimine contro l'omore dell'esercito spagnolo. Il codice di giustizia militare puniva l'omosessualit\u00e0 con la sospensione dal servizio a da sei mesi a sei anni di carcere.\nNel 1983 venne fondata la \"Asamblea Gai de Madrid\" (AGAMA) la quale pubblicava la rivista \"Madrid Gai\", che pi\u00f9 tardi sarebbe stata chiamata \"Mundo Gai\" fino alla sua scomparsa nel 1986.\nRiepilogo cronologico.\nXX secolo.\nFranchismo 1939-1975.\nL'omosessualit\u00e0 era altamente illegale sotto la dittatura di Francisco Franco, con leggi contro l'attivit\u00e0 omosessuale vigorosamente applicate e le persone omosessuali imprigionate in gran numero. La riforma 1954 della legge del 1933 \"vagos de Ley y maleantes\" ( \"Legge contro il vagabondaggio\") ha dichiarato l'omosessualit\u00e0 illegale, al pari con lo sfruttamento della prostituzione. Il testo della legge dichiara che le misure contenute in essa \"non sono punizioni adeguate, ma le misure di sicurezza semplici, insieme con un finale doppiamente preventivo, hanno lo scopo di garanzia collettiva e l'aspirazione di correggere quei soggetti caduti ai livelli pi\u00f9 bassi della morale. Questa legge non \u00e8 destinata a punire, ma a correggere e a riformare\". Tuttavia, il modo in cui \u00e8 stata applicata la legge era chiaramente punitiva e arbitraria: la polizia avrebbe spesso utilizzare le leggi sul vagabondaggio contro sospetti dissidenti politici, usando la loro omosessualit\u00e0 come un modo per aggirare le garanzie giudiziarie. La legge \u00e8 stata abrogata nel 1979.\nTuttavia, in altri casi, le vessazioni di gay, lesbiche e transessuali era chiaramente rivolta ai loro costumi sessuali, e gli omosessuali (per lo pi\u00f9 maschi) sono stati inviati in carceri speciali chiamati \"Galer\u00edas de invertidos\" ( \"gallerie di devianti\"). Questa era una pratica comune fino al 1975, quando il regime di Franco ha concesso la possibilit\u00e0 di svilupparsi alla corrente democratica costituzionale, ma nei primi anni '70 i prigionieri omosessuali sono stati trascurati dall'attivismo politico a favore di un maggior numero di dissidenti politici \"tradizionali\". Alcuni attivisti gay deplorano il fatto che, ancora oggi, non sono state eseguite le adeguate riparazioni.\nTuttavia, nel 1960 le scene gay clandestine hanno cominciato ad emergere a Barcellona, una citt\u00e0 particolarmente tollerante sotto il regime di Franco, e nei centri di controcultura di Ibiza e Sitges (un comune della provincia di Barcellona, Catalogna, che rimane una destinazione del turismo gay molto popolare). Gli atteggiamenti discriminatori in Spagna hanno cominciato a cambiare con il ritorno alla democrazia dopo la morte di Franco attraverso un movimento culturale noto come \"La movida madrile\u00f1a\". Questo movimento, insieme con la crescita del movimento LGBT nel resto d'Europa e del mondo occidentale \u00e8 stato un grande fattore nel rendere la Spagna di oggi uno dei paesi pi\u00f9 socialmente tolleranti d'Europa."}
{"id": "6333437", "revid": "1564499", "url": "https://it.wikipedia.org/wiki?curid=6333437", "title": "Contestabile", "text": ""}
{"id": "6333439", "revid": "964734", "url": "https://it.wikipedia.org/wiki?curid=6333439", "title": "Feldispato", "text": ""}
{"id": "6333440", "revid": "298229", "url": "https://it.wikipedia.org/wiki?curid=6333440", "title": "WrestleMania 33", "text": "WrestleMania 33 \u00e8 stata la trentatreesima edizione dell'omonimo evento in pay-per-view prodotto annualmente dalla WWE. L'evento si \u00e8 svolto il 2 aprile 2017 al Camping World Stadium di Orlando (Florida). Questa \u00e8 stata la seconda WrestleMania a tenersi a Orlando dopo WrestleMania XXIV (2008). Inoltre, \u00e8 stata la prima edizione ad includere la seconda \"Brand Extension\", re-introdotta nel luglio del 2016, dopo l'abolizione della prima divisione avvenuta nell'agosto del 2011 in favore della politica \"SuperShow\".\nLa canzone ufficiale dell'evento \u00e8 stata \"Greenlight\" del rapper Pitbull in collaborazione con Flo Rida e LunchMoney Lewis mentre lo sponsor era l'azienda \"Snickers\".\nProduzione.\nWrestleMania \u00e8 considerata come l'evento di bandiera della WWE ed \u00e8 stata descritta come il Super Bowl dello \"sport entertainment\".\nIl 20 febbraio 2017 \u00e8 stato annunciato che i membri del New Day (Big E, Kofi Kingston e Xavier Woods), appartenenti al roster di \"Raw\", avrebbero presenziato all'evento in veste di conduttori.\nStoryline.\nLa quarta edizione della Battle royal in memoria di Andr\u00e9 the Giant \u00e8 stata annunciata per WrestleMania, con Mojo Rawley che \u00e8 stato il primo partecipante ad essere annunciato.\nNella puntata di \"Raw\" del 6 marzo Neville ha difeso con successo il Cruiserweight Championship contro Rich Swann e, nel post match, \u00e8 stato intervistato da Austin Aries, il quale si \u00e8 difeso dall'attacco del campione. Nella puntata di \"205 Live\" del 14 marzo Aries ha vinto un Fatal 5-Way Elimination match che comprendeva anche Akira Tozawa, The Brian Kendrick, TJ Perkins e Tony Nese per determinare il contendente n\u00ba1 al Cruiserweight Championship di Neville a WrestleMania 33 eliminando per ultimo Kendrick. Un match titolato tra Neville e Austin Aries \u00e8 stato dunque annunciato per il \"Kick-off\" di WrestleMania 33.\nIl 12 febbraio, a Elimination Chamber, Naomi ha sconfitto Alexa Bliss conquistando lo SmackDown Women's Championship. Tuttavia, nella puntata di \"SmackDown\" del 21 febbraio, Naomi ha dovuto rendere vacante il titolo a causa di un infortunio e, quella stessa sera, Alexa Bliss ha riconquistato il titolo sconfiggendo Becky Lynch. Dopo alcune vicissitudini tra le varie lottatrici del roster di \"SmackDown\", il General Manager Daniel Bryan ha annunciato che Alexa Bliss dovr\u00e0 difendere il suo titolo da Carmella, Natalya, Mickie James e Becky Lynch; con la successiva aggiunta della rientrante Naomi, il match \u00e8 diventato una Six-pack Challenge.\nNella puntata di \"Raw\" del 9 gennaio Chris Jericho ha sconfitto Roman Reigns conquistando lo United States Championship in un 2-on-1 Handicap match dove Kevin Owens era in coppia con Jericho. Nella puntata di \"Raw\" del 13 febbraio Jericho ha organizzato per Kevin Owens il \"Festival dell'Amicizia\", facendo dei regali al suo amico come simbolo della loro amicizia ma il \"PrizeFighter\", irritato, ha brutalmente attaccato Y2J, segnando la fine della loro collaborazione. Dopo un breve periodo di assenza per infortunio (\"kayfabe\"), Jericho ha fatto il suo ritorno a sorpresa il 5 marzo a Fastlane, dove ha causato la sconfitta del suo ex-amico Kevin Owens per opera di Goldberg, il quale ha strappato l'Universal Championship dalle mani del \"PrizeFighter\". Jericho ha dunque effettuato un turn face e successivamente, il 6 marzo a \"Raw\", ha accettato la sfida di Owens per lo United States Championship a WrestleMania.\nNella puntata di \"Raw\" del 16 gennaio Luke Gallows e Karl Anderson hanno sconfitto Cesaro e Sheamus per squalifica ma questi hanno comunque mantenuto il Raw Tag Team Championship; in realt\u00e0 Gallows e Anderson erano riusciti a vincere l'incontro schienando Cesaro dopo la \"Magic Killer\", con lo schienamento convalidato da un secondo arbitro, tuttavia il primo arbitro, che era stato colpito precedentemente da Sheamus, ha revocato il tutto assegnando si la vittoria a Gallows e Anderson ma per squalifica (e senza dunque il cambio di titolo). Il 29 gennaio, nel \"Kick-off\" della Royal Rumble, Gallows e Anderson hanno sconfitto Cesaro e Sheamus diventando per la prima volta WWE Raw Tag Team Champions. Nella puntata di \"Raw\" del 6 febbraio Gallows e Anderson hanno difeso con successo i titoli contro Cesaro e Sheamus seppur per squalifica a causa dell'intervento di Big Cass ai danni di Anderson. Il 5 marzo, a Fastlane, Gallows e Anderson hanno difeso con successo i titoli contro Enzo Amore e Big Cass. Nella puntata di \"Raw\" del 6 marzo Gallows e Anderson hanno difeso con successo i titoli contro Enzo Amore e Big Cass seppur per squalifica a causa dell'intervento di Cesaro e Sheamus. Nella puntata di \"Raw\" del 20 marzo Gallows, Anderson, Enzo Amore e Big Cass sono stati sconfitti da Cesaro e Sheamus in un 4-on-2 Handicap match dove, qualora i due avessero perso, avrebbero dovuto rinunciare al loro incontro titolato di WrestleMania 33 per il Raw Tag Team Championship. Successivamente la stipulazione dell'incontro \u00e8 stata cambiata in un Triple Threat Ladder match. A Wrestlemania, poco prima dell'inizio del match, il New Day ha annunciato a sorpresa che il match per il titolo sarebbe stato un Fatal 4-Way Ladder match che avrebbe compreso anche gli Hardy Boyz.\nNella puntata di \"SmackDown\" del 21 febbraio The Miz ha partecipato ad una 10-man Battle Royal per decretare lo sfidante di Bray Wyatt a WrestleMania 33 per il WWE Championship ma \u00e8 stato eliminato da John Cena. Nelle successive puntate di \"SmackDown\" The Miz e la moglie Maryse hanno verbalmente attaccato Cena e la sua fidanzata Nikki Bella, anche mediante l'uso di video parodia, e cos\u00ec il General Manager Daniel Bryan ha sancito un Mixed Tag Team match tra le due coppie a WrestleMania 33.\nAlla Royal Rumble, Roman Reigns ha eliminato The Undertaker dall'incontro. Nella puntata di \"Raw\" del 13 marzo Reigns ha sconfitto facilmente Jinder Mahal nonostante uno dei mind game di Undertaker. Nella puntata di \"Raw\" del 20 marzo Reigns \u00e8 stato sconfitto da Braun Strowman per squalifica a causa dell'intervento di The Undertaker che, per\u00f2, \u00e8 stato abbattuto dalla Spear di Reigns, sancendo cos\u00ec il loro match a WrestleMania 33.\nIl 12 febbraio, ad Elimination Chamber, Baron Corbin \u00e8 stato eliminato dall'Intercontinental Champion Dean Ambrose durante l'Elimination Chamber match con in palio il WWE Championship che, alla fine, \u00e8 stato vinto da Bray Wyatt. Nelle successive puntate di \"SmackDown\" Corbin e Ambrose si sono attaccati pi\u00f9 e pi\u00f9 volte fino a quando, il 21 marzo, Ambrose non ha attaccato Corbin sfidandolo per WrestleMania 33 con in palio l'Intercontinental Championship.\nNella puntata di \"Raw\" del 13 febbraio Bayley, nonostante l'interferenza di Dana Brooke e grazie all'aiuto di Sasha Banks, ha sconfitto Charlotte Flair diventando per la prima volta Raw Women's Champion. Il 5 marzo, a Fastlane, Bayley ha difeso con successo il titolo contro Charlotte Flair, grazie all'intervento di Sasha Banks. Nella puntata di \"Raw\" del 6 marzo, forzata da Stephanie McMahon, Bayley ha dovuto affrontare Sasha Banks venendo sconfitta; in questo modo Sasha si \u00e8 guadagnata un posto nel match per il Raw Women's Championship tra Bayley e Charlotte Flair a WrestleMania 33. Nella puntata di \"Raw\" del 20 marzo Bayley \u00e8 stata sconfitta da Nia Jax in un No Disqualification match non titolato; in questo modo la Jax ha ottenuto il diritto di inserirsi nel match di WrestleMania 33 per il Raw Women's Championship. Nella puntata di \"Raw\" precedente a Wrestlemania in coppia con Sasha sconfigge Charlotte e Nia Jax.\nIl 29 gennaio, alla Royal Rumble, Randy Orton ha vinto il Royal Rumble match eliminando per ultimo Roman Reigns e guadagnando cos\u00ec l'accesso al match titolato di WrestleMania 33 contro John Cena per il WWE Championship. Tuttavia, il 12 febbraio ad Elimination Chamber, Bray Wyatt strappato il titolo a Cena in un Elimination Chamber match che comprendeva anche AJ Styles, Baron Corbin, Dean Ambrose e The Miz. Dopo che Randy Orton, alleato di Wyatt, si \u00e8 rifiutato di affrontarlo a WrestleMania, nella puntata di \"SmackDown\" del 21 febbraio \u00e8 stata indetta una 10-man Battle Royal per determinare il nuovo sfidante di Wyatt per il WWE Championship ma tale battle royal \u00e8 terminata in un pareggio quando AJ Styles e Luke Harper si sono eliminati a vicenda. Nella puntata di \"SmackDown\" del 28 febbraio il match per determinare lo sfidante di Bray Wyatt a WrestleMania 33 tra Harper e Styles si \u00e8 concluso con la vittoria di quest'ultimo. Nella puntata di \"SmackDown\" del 7 marzo Styles ha affrontato Randy Orton (che nel frattempo si era ribellato a Wyatt) per determinare l'avversario indiscusso di Bray Wyatt a WrestleMania 33 ma \u00e8 stato sconfitto.\nIl 29 agosto 2016, a \"Raw\", Triple H \u00e8 intervenuto contro Seth Rollins nel Fatal 4-Way Elimination match per la riassegnazione del vacante Universal Championship favorendo Kevin Owens per la vittoria finale. Nella puntata di \"Raw\" del 23 gennaio 2017 Rollins \u00e8 stato sconfitto da Sami Zayn, perdendo il suo posto nel Royal Rumble match. Nella puntata di \"Raw\" del 30 gennaio Rollins \u00e8 stato attaccato alle spalle dal debuttante Samoa Joe per ordine di Triple H; questo gli ha causato un infortunio al ginocchio che lo ha tenuto dalle scene per un periodo di circa otto settimane. Rollins \u00e8 tornato dall'infortunio nella puntata di \"Raw\" del 13 marzo dove ha attaccato Triple H, il quale per\u00f2 lo ha aggredito furiosamente al ginocchio in precedenza infortunato. Successivamente, dopo l'ennesimo attacco tra i due, \u00e8 stato sancito un Non-Sanctioned match per WrestleMania 33.\nA seguito di quanto successo nella 10-man Battle Royal avvenuta nella puntata di \"SmackDown\" del 21 febbraio e nel successivo match contro Luke Harper del 28 febbraio, AJ Styles ha accusato il Commissione di \"SmackDown\" Shane McMahon di averlo intralciato e, dopo una serie di attacchi, il \"Phenomenal One\" \u00e8 stato sfidato dal Commissioner per WrestleMania 33.\nIl 12 marzo 2004, a WrestleMania XX, Goldberg ha sconfitto Brock Lesnar in maniera netta. Dopo questo evento entrambi gli atleti hanno abbandonato la WWE, eccetto Lesnar che \u00e8 ritornato nel 2012. Nella puntata di \"Raw\" del 10 ottobre Paul Heyman, il manager di Lesnar, ha ufficialmente sfidato Goldberg per Survivor Series. Nella puntata di \"Raw\" del 17 ottobre Goldberg si \u00e8 presentato accettando la sfida di Heyman, e la settimana dopo \u00e8 stato sancito il match per Survivor Series. In tale match Goldberg ha clamorosamente sconfitto Lesnar in ottantaquattro secondi. Successivamente, il 29 gennaio alla Royal Rumble, Goldberg ha eliminato Lesnar dal Royal Rumble match. Dopo che Goldberg ha sconfitto Kevin Owens a Fastlane conquistando l'Universal Championship il 5 marzo, il match tra Lesnar e lo stesso Goldberg, che era stato annunciato tempo addietro per WrestleMania, \u00e8 diventato valevole per l'Universal Championship."}
{"id": "6333464", "revid": "124123", "url": "https://it.wikipedia.org/wiki?curid=6333464", "title": "Paralo (figlio di Pericle)", "text": "Gli fu dato il nome della nave sacra \"Paralo\", una trireme messaggera della flotta ateniese. Fu educato insieme al fratello dal padre, tuttavia, sembra che entrambi avessero scarse capacit\u00e0 politiche. Paralo, Santippo e la loro madre caddero vittime della peste nel 429 a.C. Anche Pericle mor\u00ec di peste pochi mesi dopo. "}
{"id": "6333465", "revid": "287204", "url": "https://it.wikipedia.org/wiki?curid=6333465", "title": "Carlo Carlevaris", "text": "Biografia.\nCarlo Carlevaris \u00e8 stato uno dei primi preti operai italiani.\nOrdinato sacerdote nel 1950 fu per un breve tempo viceparroco di Beinasco. Dopo l'esperienza come cappellano di fabbrica, durata dieci anni (dal 1952 al 1962), avvenuta su sollecitazione di don Esterino Bosco, decise di diventare prete operaio (il primo a Torino) dopo essere stato licenziato, come cappellano, dagli stabilimenti FIAT di Torino nel 1962 perch\u00e9 giudicato non funzionale alla politica dell'azienda e si impegn\u00f2 per venti anni in fabbrica come operaio, militante sindacale nella Cisl, dal \u201867 all'86. \nNonostante l'iniziale diffidenza da parte di alcuni attivisti del movimento operaio legati ad una rigida concezione del marxismo Carlevaris giudic\u00f2 in modo positivo la propria esperienza di fabbrica. Nel 1967, a seguito di un suo appello agli studenti del Seminario di Rivoli, molti chierici iniziarono a lavorare in fabbrica; Carlevaris si occup\u00f2 anche del rilancio della Gioc, di cui divent\u00f2 assistente nazionale.\nIn buon rapporto con il cardinale Michele Pellegrino, \u00e8 stato l'autore dello scritto da cui ebbe inizio l'elaborazione della lettera pastorale \"Camminare insieme\" (8 dicembre 1971). La collaborazione intellettuale e l'amicizia tra i due dur\u00f2 ancora a lungo dopo la pubblicazione del documento. \nL'esperienza di Carlevaris come prete operaio si concluse nel 1986.\nDopo il ritiro dall'attivit\u00e0 Carlevaris rimase sempre presente nella vita religiosa torinese: nel 2005 espresse pubblicamente la sua opinione contraria alla costruzione della Chiesa del Santo Volto, pronunciandosi contro l'opportunit\u00e0 di stanziare 12 milioni di euro per una costruzione del genere, essendoci a Torino situazioni di povert\u00e0 a cui questo denaro poteva essere rivolto. Il sacerdote espose le sue tesi pubblicamente, con articoli sul settimanale diocesano La Voce del Popolo e lettere nella rubrica \"Specchio dei tempi\" de La Stampa; l'opinione favorevole alla costruzione venne invece rappresentata da don Giuseppe Trucco, anch'egli ex prete operaio, che in seguito divenne il primo parroco del Santo Volto."}
{"id": "6333466", "revid": "767487", "url": "https://it.wikipedia.org/wiki?curid=6333466", "title": "Ritratto di Bianca Ponzoni Anguissola", "text": "Il ritratto di Bianca Ponzoni Anguissola \u00e8 un dipinto ad olio su tela, opera di Sofonisba Anguissola datato 1557 e conservato presso la Gem\u00e4ldegalerie a Berlino. Quest'opera d'arte raffigura la madre della pittrice ed \u00e8 anche conosciuta come la \"Dama in bianco\".\nDescrizione.\nSofonisba Anguissola ha la sensibilit\u00e0 di cogliere impercettibili accenti emanati dal linguaggio espressivo di sua madre, la donna che sta ritraendo, e li trascrivere in una immagine che appare immediata, specchio trasparente di pensieri segreti e di lunghe e dolci trame affettive. Guarda alla purch\u00e9 minima tensione delle mani, protagoniste nell'emanare emozioni. La morbidezza dell'incarnato e la forza espressiva ricorda Tiziano. La pittura risente del realismo lombardo cinquecentesco, ma anche del prezioso cromatismo veneto; \u00e8 attraversata da influssi naturalistici, appresi alla scuola di Campi; raccoglie il classicismo elegante e la luminosa carnalit\u00e0 di Correggio e ricorda le raffinatezze manieristiche di Agnolo Bronzino. Sofonisba Anguissola ci insegna come guardare nell'anima.\nLa figura della madre ha vigore plastico, nel busto fasciato, nel braccio poggiato sul bracciolo di legno della poltrona, nel complesso gioco dei quadrari d'oro che compongono la stoffa preziosa dell'abito, interrotti alla parte alta delle maniche, attaccate alle spalle con lacci sottili, da cui fuoriesce il candore della camicia. Una delicato e sapiente ricamo a fili d'oro, a tralci di vite, le decora il bordo della camicia che sporge sul petto e sulle spalle. Vivace freschezza emana il suo volto ancora liscio di donna, matura, appagata negli affetti del marito e dei sette figli. La postura emana serenit\u00e0, una intima soddisfazione di esserci, di apparire al centro della scena. Non \u00e8 una istantanea colta al volo, ma il racconto di una vita piena, agiata, circondata da cure, operosa, fiduciosa nel futuro.\nBianca Ponzoni nel 1530 aveva sposato il nobile Amilcare Anguissola, da cui aveva avuto: Sofonisba, Elena, Lucia, Minerva, Europa, Asdrubale e Anna Maria. Le figlie divennero pittrici, tutte tranne Minerva che divent\u00f2 insegnante. Il figlio Asdrubale fu musicista.\nSotto il bracciolo della poltroncina si leggono firma e data: \u00abSophonisba Angussola Virgo F. 15.5.7\u00bb. L'acconciatura di perle di Lucia Anguissola, che \u00e8 a sinistra del quadro di Sofonisba \"Partita a scacchi\" e quella di questa \"Dama in bianco\" sono identiche e anche la collana di Minerva Anguissola, dipinta nella stessa tela \"Partita a scacchi\" \u00e8 identica a quella portata da questa \"Dama in bianco\": anche per queste ragioni questa \"Dama\" che \u00e8 a Berlino \u00e8 stata identificata in Bianca Ponzoni Anguissola.\nLo zibellino.\nBianca Ponzoni porta alla vita una ricca collana d'oro con pendaglio, che risalta sul riverbero lucente dell'abito. Con la mano sinistra accarezza uno \"zibellino\", un particolare gioiello cinquecentesco, parte in oro e parte in pelliccia, amato dalle nobildonne e dalle regine. La testa dell'animale era realizzata in oro massiccio, anche con inserti di pietre preziose, mentre la pelliccia era quella autentica di un animale di piccole dimensioni. Lo zibellino, simbolo di fertilit\u00e0, era riservato alle donne sposate e madri di pi\u00f9 figli. Antenato del manicotto ottocentesco e liberty, serviva anche a tener calda la punta delle dita."}
{"id": "6333467", "revid": "33689", "url": "https://it.wikipedia.org/wiki?curid=6333467", "title": "Bragi Boddason", "text": "Citazioni e opere.\nBragi \u00e8 il primo scaldo di cui si conosca il nome e di cui rimangano testimonianze scritte.\nViene citato dell'Edda in prosa (\"Sk\u00e1ldskaparmal\") di Snorri Sturluson, il quale gli attribuisce il componimento \"Ragnarsdr\u00e1pa\" in onore di Ragnarr Lo\u00f0br\u00f3k. \nTale poema sembra sia stato composto da Bragi per ringraziare il re per avergli donato uno scudo istoriato con immagini e miti raccontati proprio da Bragi stesso.\nNello \"Sk\u00e1ldskaparmal\" Snorri riporta una strofa di Bragi chiamata \"Pesca di Thor\", in cui parla del tentativo di Thor di catturare e uccidere il serpente Mi\u00f0gar\u00f0sormr:\nDi Bragi sono noti anche alcuni versi frammentari che parlano di: Gefjun e Gylfi; il gigante Thjazi; il cavallo Sleipnir. Inoltre comprendono un verso in cui Bragi si appella direttamente a Thor e due versi che celebrano i suoi patroni. Tutti questi componimenti sono \"dr\u00f3ttkv\u00e6tt\"\nViene citato anche uno scambio di versi (\"t\u00f8glag\") tra Bragi Boddason e una donna troll."}
{"id": "6333469", "revid": "1543377", "url": "https://it.wikipedia.org/wiki?curid=6333469", "title": "Campi\u00f1a de Ja\u00e9n", "text": "La Campi\u00f1a de Ja\u00e9n \u00e8 una comarca della provincia di Ja\u00e9n in Andalusia (Spagna). Il suo capoluogo \u00e8 And\u00fajar. Essa contava nel 2007, secondo l'Istituto Nazionale di Statistica di Spagna una popolazione di 67.904 abitanti distribuiti su una superficie di 1.741,76\u00a0km\u00b2.\nGeograf\u00eda.\nLa comarca si trova a nord-ovest della provincia di appartenenza e confina a nord con la provincia di Ciudad Real, ad ovest con la provincia di Cordova, ad est con la comarca della Sierra Morena e a sud con la Comarca Metropolitana di Ja\u00e9n.\nAl momento la Campi\u00f1a de Ja\u00e9n e la Comarca Metropolitana di Ja\u00e9n sono trattate amministrativamente come un'unica comarca che prende il nome di Campi\u00f1a Norte de Ja\u00e9n.\nComuni.\nDal 27 marzo del 2003, la comarca \u00e8 costituita dai comuni di:\nOriginariamente la comarca contava 17 comuni, ma dalla data su indicata sette di questi sono stati scorporati per costituire la Comarca Metropolitana di Ja\u00e9n."}
{"id": "6333473", "revid": "1124164", "url": "https://it.wikipedia.org/wiki?curid=6333473", "title": "Martirio di sant'Agata (Salmeggia)", "text": "Il Martirio di sant'Agata \u00e8 una pala di Enea Salmeggia collocata nella quinta cappella di sinistra della chiesa di Sant'Agata nel Carmine in via Bartolomeo Colleoni nella parte alta della citt\u00e0 di Bergamo.\nIl quadro in buono stato di conservazione, riporta sul gradino in basso a sinistra la scritta \"AENEAS SALMET F. MDCXX\".\nStoria.\nLo storico Francesco Tassi nel suo \"Vite dei pittori, scultori e architetti bergamaschi\" (1793), racconta del pittore bergamasco Enea Salmeggia elencando le sue opere, citando presenti nella chiesa di sant'Agata in Bergamo, tre tele dell'artista:la tela del \"Battesimo di Cristo\" datata 1590 posta nella prima cappella a sinistra, la \"Morte di sant'Andrea d'Avellino\" del 1624 posta nella quarta cappella a destra e la pala del martirio di santa Agata nella quinta cappella a sinistra del 1620. Questa differenti date testimoniano la richiesta, negli anni della controriforma, di opere artistiche che sapessero raffigurare quanto stabilito nel Concilio di Trento. Le commissioni imponevano il soggetto e i termini della raffigurazione.\nil quadro venne commissionato per il monastero, pass\u00f2 poi in mano alla famiglia Pezzoli durante il periodo dell'occupazione francese, la famiglia la consegn\u00f2 al comune che la posizion\u00f2 come pala d'altare nella chiesa\nDescrizione.\nSant'Agata visse nel III secolo a Catania, figlia di nobili cristiani fu costretta a fuggire quando l'imperatore Decio, che chiedeva a tutti i cristiani di abiurare pubblicamente la loro fede, mise in atto una feroce persecuzione. Catturata da Quinziano, che s'invaghi di lei, venne processata e dato il suo rifiuto a rinunciare alla sua fede venne condannata, prima alla fustigazione e poi allo strappo del seno a mezzo di tenaglie, e proprio in questa fase del martirio che viene rappresentata nella pala del Salmeggia.\nIl quadro ci presenta sant'Agata vestita con abiti seicenteschi di buona fattura e qualit\u00e0, a documentare le sue nobili origini e dai colori accesi. La martire \u00e8 posta leggermente a sinistra del quadro, incatenata ad una colonna, con lo sguardo rivolto verso l'alto sofferente, ed \u00e8 la parte pi\u00f9 illuminata del dipinto, come usava il pittore, le parti che dovevano raffigurare la bont\u00e0 luminose, scure invece le parti che rappresentavano le azioni malvagie, i tre carnefici infatti sono scuri di carnagione, con i capelli arruffati e neri e in ombra. Sulla parte destra sono presenti tre uomini che parlano tra loro, forse, dato la datazione del quadro, porterebbero rappresentare quello che era l'argomento dominante in citt\u00e0, l'eresia, anche se il Concilio di Trento con le sue nuove regole fosse terminato da tempo e gi\u00e0 c'era in atto la controriforma.\nAi piedi della santa sono ben visibili gli attrezzi del martirio, tenaglie e uncini, come la tenaglia dentata che le sta strappando il seno, mentre rivoli di sangue scorrono sul suo corpo. La rappresentazione veritiera della scena, \u00e8 tipica della pittura lombarda del tempo, appartenendo alla \"pittura della realt\u00e0\". Un cane \u00e8 il solo testimone alla scena, guarda immobile, il cane viene rappresentato anche come simbolo di fedelt\u00e0 nelle diverse rappresentazioni di santi che hanno subito il martirio per fede.\nSullo sfondo del quadro alcuni edifici raffigurano la chiesa di Santa Maria Maggiore di Bergamo, e non la citt\u00e0 di Catania che fu il vero luogo del martirio. Sovrasta la scena un angelo con una corona da porre sul capo della martire.\nGli schizzi preparatori del quadro sono conservati presso la Biblioteca Ambrosiana, e testimoniano come fossero chiare le idee del pittore circa i particolari delle raffigurazioni, saranno infatti molto poche le modifiche apportate dal pittore sull'originale."}
{"id": "6333474", "revid": "1630518", "url": "https://it.wikipedia.org/wiki?curid=6333474", "title": "Il Regno dei Cuccioli (Palace Pets)", "text": "Il Regno dei Cuccioli - Palace Pets (\"Whisker Haven - Tales with Palace Pets\") \u00e8 una miniserie televisiva a cartoni animati Disney trasmessa in Italia e nel mondo da Disney Junior con 22 episodi, dove sono presenti giochi e attivit\u00e0, tratta dal franchise delle Principesse Disney.\nTrama.\nSei cuccioli di nome Treasure, Pumpkin, Petite, Sultan, Dreamy e Berry vivono in un magico regno e, grazie all'insegnamento della femmina di colibr\u00ec Ms Featherbon, dovranno portare a termine uno dei loro compiti o progetti nel corso della giornata."}
{"id": "6333476", "revid": "167900", "url": "https://it.wikipedia.org/wiki?curid=6333476", "title": "Governatore di Tokyo", "text": ""}
{"id": "6333477", "revid": "287204", "url": "https://it.wikipedia.org/wiki?curid=6333477", "title": "Storia delle cupole persiane", "text": "Le cupole persiane hanno un'origine antica e una storia che si estende fino all'epoca moderna.\nPanoramica.\nLe cupole persiane di diverse epoche storiche si distinguono per i loro livelli di transizione: pennacchi o staffe che segnano il passaggio dalle strutture di supporto alla base circolare di una cupola. I tamburi, dopo l'era del khanato, tendono ad essere molto simili e hanno un'altezza media di 30 a 35 metri da terra. Essi si trovano laddove vengono aperte finestre. I gusci interni sono comunemente semicircolari, semiellittici, appuntiti, o a forma di piattino. Il guscio esterno di una cupola persiana si riduce di spessore ogni 25 o 30 gradi dalla base. I gusci esterni possono essere semicircolari, semiellittici, appuntiti, conici, a bulbo, e questa forma esterna \u00e8 utilizzata per categorizzarli. Le cupole a punta possono essere a sua volta classificate come aventi basso, medio o un profilo tagliente e a bulbo. Le cupole doppie utilizzano rinforzi interni con montanti in legno tra i gusci, ad eccezione di quelli con gusci esterni conici.\nPeriodo pre-islamico.\nL'architettura persiana probabilmente ha ereditato una tradizione architettonica della costruzione della cupola risalente alle prime cupole mesopotamiche. A causa della scarsit\u00e0 di legno in molte zone dell'altopiano iranico, le cupole erano una parte importante dell'architettura vernacolare nel corso della storia persiana.\nImpero Achemenide.\nAnche se avevano palazzi di mattoni e pietra, i re della Persia achemenide incontravano il pubblico e tenevano feste in tende a cupola derivate dalle tradizioni nomadi dell'Asia centrale. Erano probabilmente simili alle tende successive dei Khan mongoli. Chiamate \"cieli\", queste tende hanno sottolineato il significato cosmico del sovrano divino. Essi sono state adottate da Alessandro Magno dopo la sua conquista dell'impero, e il baldacchino a cupola dei romani e bizantini presumibilmente fu ispirato da questa associazione.\nImpero partico.\nI resti di una grande sala circolare a cupola di 17 metri di diametro nella capitale partica di Nisa \u00e8 stata datata forse al primo secolo dopo Cristo. Essa \"mostra l'esistenza di una tradizione a cupola monumentale in Asia centrale, che fino ad allora era stata sconosciuta e che sembra aver preceduto i monumenti imperiali romani o almeno essere cresciuti in modo indipendente da loro.\" \u00c8 probabile che aveva una cupola di legno.\nIl Tempio del Sole a Hatra sembra indicare un passaggio da sale a colonne con copertura trabeata alla costruzione a volta e cupola nel primo secolo d.C., almeno in Mesopotamia. La sala a cupola del santuario del tempio \u00e8 stata preceduta da un Iwan a volta di barile, una combinazione che sarebbe stata utilizzata successivamente dai persiani Sasanidi.\nUn esempio di una sala partica del palazzo a cupola del 100 d.C. circa si trova nella citt\u00e0 di Babilonia nella \"Vita di Apollonio di Tiana\" di Filostrato. La sala \u00e8 stata utilizzata dal re per giudicare e fu decorata con un mosaico di pietra blu per assomigliare al cielo, con le immagini di divinit\u00e0 in oro.\nUna cupola a bulbo Partica pu\u00f2 essere vista nella scultura in rilievo dell'Arco di Settimio Severo a Roma, la sua forma deriva a quanto pare all'uso di una tenda quadra come riferimento.\nImpero Sassanide.\nL'invenzione persiana del pennacchio, una serie di archi concentrici che formano un mezzo cono sopra l'angolo di una stanza, abilitano il passaggio dalle pareti di una camera quadrata a base ottagonale a una cupola. Precedenti transizioni da una cupola a una camera quadrata esistevano ma restano precarie in qualit\u00e0 e tentate soltanto su piccola scala, non erano abbastanza affidabili per grandi costruzioni. Le cupole con pennacchio hanno permesso di essere ampiamente utilizzate e sono stati portati alla ribalta dell'architettura persiana in seguito. Le rovine del Palazzo di Ardashir e Ghal'eh Dokhtar nella regione di Fars, Iran, costruito da Ardashir I (224-240) dell'Impero sasanide, sono i primi esempi noti.\nLe tre cupole del Palazzo di Ardashir misurano 45 piedi di diametro e verticalmente ellittiche, ciascuna con un'apertura centrale o occhio che fa penetrare luce. Questi edifici sono stati costruiti con pietra locale e malta e ricoperti con intonaco sul lato interno.\nLa grande cupola in mattoni del Palazzo Sarvestan, anch'esso nel Fars, ma di epoca pi\u00f9 tarda, mostra decorazioni pi\u00f9 elaborate e quattro finestre tra i pennacchi angolari. Chiamato anche \"il Tempio di Anahita\", l'edificio potrebbe essere stato un tempio del fuoco. Invece di utilizzare un occhio centrale su ciascuna cupola, al Palazzo di Ardashir e mostra un bassorilievo trovato a Kuyunjik, l'illuminazione \u00e8 stata fornita da una pluralit\u00e0 di cilindri cavi in terracotta inserite nelle cupole a intervalli regolari. Pi\u00f9 testi in arabo, bizantino e fonti medievali occidentali descrivono una struttura a cupola del palazzo sopra il trono di Cosroe decorata in blu e oro. La cupola \u00e8 stata coperta con raffigurazioni del sole, luna, stelle, pianeti, lo zodiaco, e re, tra cui Cosroe se stesso. Secondo Adone di Vienne e altri, la cupola potrebbe produrre pioggia, e pu\u00f2 essere ruotata con un suono di tuono mediante funi trainate da cavalli in un seminterrato. I caravanserragli sormontano cupole dal periodo sasanide alla dinastia Qajar.\n\"Chahar-Taqi\", o \"quattro volte\", sono piccole strutture di un piccolo tempio del fuoco zoroastriano con quattro supporti disposti in un quadrato, collegati da quattro archi, e coperti da cupole ovoidali centrali. Il tempio zoroastriano Niasar a Kashan e il Chahar-Taqi a Darrehshahr sono degli esempi. Tali templi, con edifici a cupola quadrata e ingressi sugli assi ispirati alle forme delle prime moschee dopo la conquista islamica dell'impero nel VII secolo. Queste cupole sono il tipo superstite pi\u00f9 numeroso dal periodo sasanide, alcune delle quali convertite in moschee. Le camere isolate a cupola in seguito chiamate del tipo \"chiosco moschea\" possono essersi sviluppati da ci\u00f2. Le cupole preislamiche in Persia sono comunemente semi-ellittiche, con cupole a punta e quelle con gusci esterni conici essendo la maggior parte delle cupole dei periodi islamici.\nAnche se i Sassanidi non hanno creato tombe monumentali, la cupola Chahar-Taqi pu\u00f2 essere servita come memoriale. Un frammento di pittura Sogdiana degli inizi del VIII secolo trovato a Panjakent sembra rappresentare una cupola funeraria (forse una tenda) e ci\u00f2, insieme ad alcuni ossari di natura architettonica, indicano una possibile tradizione in Asia centrale di un'associazione funeraria con cupola. L'area del nord-est dell'Iran \u00e8 stata, insieme con l'Egitto, una delle due aree importanti per i primi sviluppi dei mausolei a cupola islamici, che appaiono nel decimo secolo.\nIl periodo islamico.\nIl primo periodo islamico.\nLe prime cupole islamiche note in Persia, come quella della Grande Moschea di Qom (878) e la tomba di Muhammed b. Musa (976), sembrano avere continuato la forma arrotondata Sasanide. I mausolei a cupola hanno contribuito notevolmente allo sviluppo e alla diffusione della cupola in Persia all'inizio del periodo islamico. Dal X secolo, le tombe a cupola erano state costruite per califfi abbasidi e i martiri sciiti. Il pellegrinaggio in questi siti pu\u00f2 aver contribuito a diffonderne la forma.\nIl primo esempio sopravvissuto, il Qubbat-al Sulaibiya, era una struttura ottagonale con cupola centrale su un tamburo costruito intorno 892 a Samarra. Queste cupole con padiglioni a sono note da Shiraz a Bukhara nel X secolo. Il Mausoleo Samanide in Transoxiana risale a pi\u00f9 tardi entro il 943 ed \u00e8 il primo ad avere dei pennacchi che creano un ottagono regolare come base per la cupola, che poi \u00e8 diventata la prassi. Il Mausoleo Arab-Ata, anch'esso in Transoxiana, pu\u00f2 essere datato al 977-78 e utilizza muqarnas tra i pennacchi di per una transizione pi\u00f9 uniforme alla cupola. Torri piane per tombe cilindriche o poligonali con tetti conici sulle cupole ne esistono partire dall'XI secolo. Il primo esempio \u00e8 la tomba a torre Gonbad-e Qabus, alta 57 metri che si estende per 9,7 metri, ed \u00e8 stata costruita nel 1007.\nLa dinastia Selgiuchide.\nI Selgiuchidi turchi costruirono tombe a torre, chiamate \"triangoli turchi\", cos\u00ec come dei mausolei a cubo coperti con una variet\u00e0 di forme cupola. Le cupole selgiuchide incluse le coniche, semicircolari e a forma appuntita ad uno o due gusci. Nonch\u00e9 le cupole semicircolari superficiali si trovano principalmente nell'epoca Selgiuchide. Le cupole a doppio guscio erano o discontinue o continue. Le cupole continue a doppio guscio erano separate l'una dall'altra da un angolo di 22,5 gradi dalla loro base, come la cupola della moschea del venerd\u00ec di Ardestan, mentre le cupole discontinue sono rimaste completamente separate, come quelle delle tombe torri Kharraqan. Questa coppia di tombe a torre in mattoni del XI secolo a Kharraqan in l'Iran, sono i pi\u00f9 antichi esempi conosciuti in muratura di cupole a doppio guscio. Le cupole possono essere state erette sul modello di legno di precedenti cupole a doppio guscio, come ad esempio quella della Cupola della Roccia. \u00c8 anche possibile, perch\u00e9 le porzioni superiori di entrambi gli involucri esterni siano mancanti, che una parte delle cupole esterne possa essere stata in legno. Queste cupole in mattone del mausoleo sono state costruite senza l'uso di centratura, una tecnica sviluppata in Persia.\nL'impero selgiuchide ha introdotto la cupola a custodia davanti al mihrab della moschea, che sarebbe diventato popolare presso le moschee congregazionali persiane, anche se le camere a cupola potrebbero essere anche state utilizzate in precedenza in piccole moschee di quartiere. La custodia a cupola della moschea del venerd\u00ec di Isfahan, costruita nel 1086-7 da Nizam al-Mulk, era la pi\u00f9 grande cupola in muratura del mondo islamico in quel momento, aveva otto costole, e ha introdotto una nuova forma di angolo a pennacchio con due cupole a quarti a sostenere una breve botte. Nel 1088 Taj-al-Molk, un concorrente di Nizam al-Mulk, costru\u00ec un'altra cupola all'estremit\u00e0 opposta della stessa moschea con nervature interallacciate che formano cinque punte di stelle e pentagoni. Questa \u00e8 considerata la cupola selgiuchide di riferimento, e pu\u00f2 aver ispirato i successivi motivi delle cupole del periodo de Ilkhanato. L'utilizzo di piastrelle e di gesso piano o verniciato per decorare gli interni della cupola, invece di mattoni, aument\u00f2 sotto i Selgiuchidi. Una delle pi\u00f9 grandi cupole selgiuchide, costruita sul sito di un tempio del Fuoco sasanide, era quella della Moschea del venerd\u00ec di Qazvin, con un arco di 15,2 metri. La pi\u00f9 grande camera a cupola Selgiuchide era la tomba di Ahmed Sanjar, che aveva un grande doppio guscio, intersecato da costole oltre ai pennacchi, e un esterno riccamente decorato in corrispondenza della zona di transizione con archi e stucchi. La tomba del sultano Sanjar, che regn\u00f2 1117-1157, \u00e8 stata danneggiato nel sacco di Merv nel 1221 da Tolui Khan.\nL'ilkhanato.\nDopo gli effetti distruttivi delle diverse invasioni mongole, l'architettura persiana fior\u00ec nuovamente nei periodi dell'Ilkhanato e Timuride. La caratteristica di queste cupole sono l'uso di alti tamburi e diversi tipi di gusci doppi discontinui, e lo sviluppo di tripli gusci e rinforzi interni. A partire dall'Ilkanato, le cupole persiane raggiunsero la loro configurazione finale dei supporti strutturali, delle zone di transizione, del tamburo, e dei gusci, e la successiva evoluzione era ristretta alle variazioni di forma e geometria. La costruzione delle torri tomba diminuisce.\nLe due principali cupole del periodo dell'Ilkhanato sono il mausoleo di Ghazan (non pi\u00f9 esistente) a Tabriz e il mausoleo di Oljeitu a Soltaniyeh, quest'ultimo essendo stato costruito per rivaleggiare col precedente. Oljeitu fu il primo sovrano di Persia a dichiararsi della setta sciita dell'Islam e fece costruire il mausoleo, con la pi\u00f9 grande cupola persiana, per ospitare i corpi di Ali e Hussein come un luogo di pellegrinaggio. Ci\u00f2 non si \u00e8 verificato ed \u00e8 diventato cos\u00ec il proprio mausoleo. La cupola misura 50 metri di altezza e quasi 25 metri di diametro e ha le migliori piastrelle e stucchi sopravvissuti a questo periodo. La cupola a doppia calotta sottile era rinforzata da archi tra gli strati.\nLe tombe a torre di questo periodo, come la tomba di Abdas-Samad Esfahani a Natanz, a volte hanno delle cupole con muqarnas, anche se di solito sono gusci in gesso che nascondono le strutture sottostanti. Le proporzioni alte della Moschea del venerd\u00ec di Varamin sono dovute principalmente alla maggiore altezza della zona di transizione, con l'aggiunta di una sezione di sedici lati sopra la zona principale dei pennacchi a muqarnas. I 7,5 metri di larghezza della doppia cupola del mausoleo Soltan Bakht Agha (1351-1352) \u00e8 il primo esempio noto nel quale i due gusci della cupola hanno profili molto diversi, che si diffondono rapidamente in tutta la regione. I gusci interno ed esterno avevano dei rinforzi radiali e uniti fra loro. Un primo esempio di una camera di cupola quasi completamente ricoperta di piastrelle decorative \u00e8 quella della Moschea del venerd\u00ec di Yazd (1364), cos\u00ec come i molti dei mausolei dello Shah-i-Zinda a Samarcanda. Lo sviluppo dei tamburi alti \u00e8 proseguito anche nel periodo timuride.\nLa dinastia timuride.\nNella capitale timuride di Samarcanda, nobili e governanti nei secoli XIV e XV hanno iniziato la costruzione di tombe con le cupole a doppio guscio contenenti dei tamburi cilindrici in muratura tra i gusci. Nel Gur-e Amir, costruito da Tamerlano intorno al 1404, una struttura in legno sulla cupola interna sostiene la cupola a bulbo esterno. Dei tiranti radiali alla base della cupola a bulbo forniscono il supporto strutturale supplementare. Gli anelli di rinforzo in legno e gli anelli di pietre collegate da crampi di ferro sono stati utilizzati anche per compensare i problemi strutturali introdotti utilizzando tali tamburi. Delle sezioni radiali di muri di mattoni con puntoni in legno sono stati utilizzati tra i gusci dei discontinui delle doppie cupole per fornire stabilit\u00e0 strutturale nel tardo XIV secolo.Una miniatura dipinta a Samarcanda dimostra che cupole a bulbo sono state usate per coprire dei piccoli padiglioni in legno in Persia entro l'inizio del XV secolo e hanno guadagnato gradualmente in popolarit\u00e0. Le grandi cupole scanalate ad alto fusto caratteristiche dell'architettura timuride XV secolo sono stati il culmine della tradizione asiatica centrale e iraniana delle cupole alte con rivestimenti in piastrelle smaltate in blu e altri colori. Il Mausoleo di Khoja Ahmed Yasawi, situato nel sud del Kazakistan non \u00e8 mai stato terminato, ma ha la pi\u00f9 grande cupola in mattoni esistente dell'Asia centrale che misura 18,2 metri di diametro. L'esterno della cupola \u00e8 ricoperto da piastrelle esagonali smaltate verdi con modelli d'oro.\nI mausolei sono stati raramente costruiti come strutture a s\u00e9 dopo il XIV secolo, venivano invece spesso attaccate alla madrasa a coppie. Le cupole di queste madrase, come quelle della madrasa di Goharshad (1417-1433) e la madrasa di \u1e34argerd (1436-1443), hanno degli interni incredibilmente innovativi. Hanno usato archi intrecciati per sostenere una cupola interna stretta rispetto al piano inferiore, un cambiamento che potrebbe aver avuto origine con l'uso del XIV secolo di piccole cupole a lanterna sopra la volta trasversale. La madrasa di Goharshad \u00e8 anche la prima a cupola con triplo guscio. La cupola centrale potrebbe essere stata aggiunta come rinforzo. Le cupole a triplo guscio sono rare al di fuori del periodo timuride. La cupola della moschea Amir Chakhmaq (1437) ha un involucro interno semicircolare e un avanzato sistema di rinforzi e puntoni in legno che sostengono un guscio esterno appuntito superficiale. In particolare, la cupola ha un tamburo circolare con due livelli. Un'altra cupola a doppia calotta del periodo Selgiuchide presso il complesso del Santuario di Bayazid Bastami \u00e8 stato cambiato nel periodo timuride con l'aggiunta di una terza calotta conica sugli attuali due gusci a cupola.\nL'architettura uzbeka della regione intorno alla Transoxiana ha mantenuto lo stile timuride delle cupole degli edifici. Dove le camere a cupola erano circondata da ivan assiali e camere d'angolo a pianta ottagonale, come al santuario Khwaja Abu Nasr Parsa (ca. 1598), che ha fornito da modello per i mausolei indiani come la Tomba di Humayun a Delhi o il Taj Mahal. Alcuni degli antichi mercati a cupola sopravvissuti, chiamati \"t\u012bmc\u0101s\", si possono trovare dell'era shaybanide a Bukhara.\nLa dinastia safavide.\nLe cupole della dinastia safavide (1501-1732) sono caratterizzate da un profilo tondeggiante distintivo e sono considerate l'ultima generazione di cupole persiane. Esse sono generalmente pi\u00f9 sottili delle cupole precedenti e sono decorate con una variet\u00e0 di piastrelle smaltate colorate e con motivi vegetali complessi. La cupola della Moschea Blu di Tabriz (1465) ha l'interno ricoperto di \"blu scuro con piastrelle esagonali e doratura\". Il palazzo di Ali Qapu a Isfahan comprende piccole camere a cupola decorate con vegetazione artificiale.\nLa cupola della Moschea Sheikh Lotfollah a Isfahan (1603-1618), forse la \"quintessenza persiana della camera a cupola\", unisce la stanza quadrata con la zona di transizione e utilizza pennacchi semplici quali quelli del periodo Selgiuchide precedente. All'esterno, molteplici livelli di arabeschi a vetri si fondono con uno sfondo di mattoni non smaltati. Le cupole della Moschea dello Shah (in seguito ribattezzata la Moschea Imam) e la madrasa Madar-e Sah hanno un modello esterno simile in un contesto di piastrelle smaltate blu chiaro. La cupola a bulbo della Moschea Shah \u00e8 stata costruita tra il 1611 e il 1638 ed \u00e8 un doppio guscio discontinuo largo 33 metri e 52 metri di altezza. Il pi\u00f9 antico esempio di cupola a cipolla Safavide \u00e8 sopra il mausoleo ottagonale di Khwaja Rabi a Mashhad (1617-1622). Le cupole safavidi erano influenti su quelle di altri stili islamici, come l'architettura Moghul in India.\nLa dinastia Qajara.\nNel periodo Qajaro (1779-1924), il movimento all'architettura moderna significava minore innovazione nella costruzione della cupola. Le cupole sono state costruite sopra le madrase, come nella madrasa Imam del 1848, o la scuola Sultani, di Kashan, ma apparentemente sono semplici e non utilizzano i mosaici in cotto. Mercati coperti o i bazar (\"t\u012bmc\u0101s\") a Qom e Kashan presentano una cupola centrale con piccole cupole su entrambi i lati e muqarnas elaborati. Attraverso uno stile esagerato di cupola a cipolla su un piccolo tamburo, come si pu\u00f2 vedere nella Shah Cheragh (1852-1853), la prima del periodo Qajaro. Le cupole sono rimaste importanti architettonicamente nei mausolei moderni, come le tombe di Hafez, Sa'di, Reza Shah, e Ruhollah Khomeini nel ventesimo secolo. Le cisterne a cupola e le ghiacciaie restano luoghi comuni in campagna e nei centri minori."}
{"id": "6333478", "revid": "884077", "url": "https://it.wikipedia.org/wiki?curid=6333478", "title": "Rugby Viadana 1970 2016-2017", "text": ""}
{"id": "6333480", "revid": "86913412", "url": "https://it.wikipedia.org/wiki?curid=6333480", "title": "Campionato di Eccellenza di rugby a 15 2016-2017", "text": ""}
{"id": "6333483", "revid": "1951004", "url": "https://it.wikipedia.org/wiki?curid=6333483", "title": "Santippo (figlio di Pericle)", "text": "Gli fu dato il nome del nonno paterno. Fu educato insieme al fratello dal padre; tuttavia, sembra che entrambi avessero scarse capacit\u00e0 politiche. Santippo si oppose alla relazione tra Pericle ed Aspasia di Mileto, dalla quale nacque il suo fratellastro Pericle il giovane e, a causa delle sue ambizioni di potere, non esit\u00f2 a calunniare il celebre genitore.\nInsieme al fratello Paralo e alla madre, cadde vittima della peste nel 429 a.C. Anche Pericle mor\u00ec di peste pochi mesi dopo."}
{"id": "6333487", "revid": "767487", "url": "https://it.wikipedia.org/wiki?curid=6333487", "title": "Dora Gerson", "text": "Famosa attrice del cinema muto, mor\u00ec insieme a tutta la sua famiglia nel campo di concentramento di Auschwitz.\nNel 1920 fu scelta per apparire nel film che le diede il successo, \"Auf den Tr\u00fcmmern des Paradieses;\" successivamente appar\u00ec in \"Die Todeskarawane\" con Bela Lugosi.\nEntrambi i film andarono per\u00f2 perduti durante la guerra.\nSi esib\u00ec come cantante di cabaret per tutti gli anni 1920 ed ebbe un ruolo molto importante nel cinema tedesco.\nBiografia.\nDorothea Gerson nacque il 23 marzo 1899 a Berlino da genitori ebrei di origini polacche. Si diplom\u00f2 alla scuola di recitazione di Berlino di Max Reinhardt.\nNel 1919, inizi\u00f2 la sua carriera di cantante e attrice nella Holtorf-Truppe, una compagnia teatrale che comprendeva talenti come Mathias Wieman, Erika Meingast, Marlene Dietrich e Veit Harlan.\nNel 1920 Dora divenne famosa in Germania grazie ai film \"Auf den Tr\u00fcmmern des Paradieses\" e \"Die Todeskarawane\", i quali erano adattamenti cinematografici dei libri \"Da Baghdad a Istanbul\" (\"Von Bagdad nach Stambul\") e \"Die Todeskarawane\" di Karl May. Entrambi i film andarono persi durante la Seconda Guerra Mondiale. Negli anni venti si esib\u00ec nei cabaret e cant\u00f2 svariate volte al teatro Thalia di Berlino.\nNel 1922 spos\u00f2 il regista e collega, Veit Harlan dal quale divorzi\u00f2 due anni dopo, nel 1924. Harlan divenne un regista di teatro molto conosciuto e diresse il film propaganda antisemita filo-nazista \"Jud S\u00fc\u00df\", opera commissionatagli dal ministro della propaganda nazista Joseph Gobbels. Alla fine della seconda Guerra Mondiale verr\u00e0 accusato per razzismo e si difender\u00e0 dicendo che dovette girare quel film perch\u00e9 gli era stato imposto.\nDopo il divorzio, Dora Gerson continu\u00f2 ad avere successo in Germania, sia come cabarettista che come attrice di cinema muto. Nel 1933, l'anno in cui il partito nazista sal\u00ec al potere guidato da Hitler, Dora si ritrov\u00f2 senza lavoro nel cinema. In seguito venne eliminata dall'albo degli attori per via delle sue origini ebraiche.\nDora, in seguito all'interruzione della sua carriera cinematografica, incominci\u00f2 a cantare in yiddish, la lingua parlata dagli ebrei prima dell'olocausto, per una piccola casa discografica ebraica. Il suo fu un comportamento molto pericoloso dato che se fosse stata scoperta, l'avrebbero incarcerata e poi uccisa. Successivamente, nel 1936, pubblic\u00f2 alcuni singoli tra cui quello di maggior successo \"Der Rebe Hot Geheysn Freylekh Zayn\", grazie al quale divenne famosa nella comunit\u00e0 ebraica-tedesca. Incise anche altre canzoni, come \"Backbord und Steuerbord\" e \"Vorrei\", quest'ultima molto emotiva e carica di ricordi riguardo alla sua infanzia nella Germania dell'anteguerra.\nNel 1935, in seguito all'applicazione delle leggi razziali in Germania, Dora decise di trasferirsi con i parenti nei Paesi Bassi. Nel 1936 sposer\u00e0 in seconde nozze Max Sluizer, un fabbricante tessile. La coppia visse ad Amsterdam, dove ebbero due figli: Miriam Sluizer, nata il 19 novembre 1937 e Abel Juda Sluizer, nato il 21 maggio 1940. Durante la sua seconda gravidanza, i Paesi Bassi vennero invasi dai tedeschi. Dopo la nascita del secondo figlio, decisero quindi di scappare dai Paesi Bassi e di emigrare in Svizzera, paese che manteneva una posizione neutrale.\nNel 1942, mentre lei e la sua famiglia tentarvano la fuga verso la Svizzera, vennero arrestati dai nazisti, che li caricarono su un treno che li port\u00f2 in un campo di transito, Westerbork, prima della deportazione definitiva ad Auschwitz, campo di concentramento situato in Polonia. Il 14 febbraio 1943, quando Dora aveva 43 anni, insieme al marito di 37 anni e ai figli Miriam e Abel (rispettivamente di 6 e 3 anni) mor\u00ec ad Auschwitz, poco dopo il loro arrivo nel campo."}
{"id": "6333489", "revid": "57342", "url": "https://it.wikipedia.org/wiki?curid=6333489", "title": "Turi Simeti", "text": "Biografia.\nDopo gli studi superiori ad Alcamo, in provincia di Trapani, ha studiato Legge a Palermo, lasciando poi la Sicilia, per stabilirsi a Roma alla fine degli anni cinquanta. Nella capitale l'artista ha frequentato gli studi di Tano Festa, Mario Schifano, Giulio Turcato, e Alberto Burri.\nL\u2019incontro con Burri gli ha cambiato la vita, poich\u00e9 per mezzo di lui ha scoperto l\u2019ovale; da allora in poi questa forma in rilievo \u00e8 diventata la protagonista della sua pittura tridimensionale; essa dona delle nuove percezioni visive, con la sua superficie monocromatica che cambia con il variare della luce.\nSimeti, staccandosi gradualmente dall'uniformit\u00e0 della tela, \u00e8 arrivato alla realizzazione di opere piene di profondit\u00e0 e di movimento.\nNel 1963 partecipa alla \"Rassegna Arti Figurative di Roma e del Lazio\", al \"Premio Termoli\" e alla mostra \"Arte Visuale\" tenutasi al Palazzo Strozzi di Firenze, e altre importanti rassegne internazionali, fra le quali \"Arte Programmata \u2013 Aktuel 65\" e \"Weiss auf Weiss\" a Berna nel 1965 e 1966.\nNel 1965 Simeti \u00e8 invitato a esporre le sue opere a Milano (dove si trasferisce nello stesso anno), presso \"Zero Avantgarde\", mostra collettiva ospitata nello studio di Lucio Fontana, che vide riuniti artisti italiani e stranieri fra i quali il tedesco Gruppo Zero, Hans Haacke, Yayoi Kusama, Agostino Bonalumi, Enrico Castellani e Dadamaino, Yves Klein e Piero Manzoni.\nFra il 1966 e il 1969, nella qualit\u00e0 di \"Artist in Residence\" su invito della \"Fairleigh Dickinson University\", ha vissuto per lunghi periodi a New York, dove ha creato diverse opere; nei primi anni Settanta ha allestito delle mostre personali a Bergamo, Verona, Rottweil, D\u00fcsseldorf, Oldenburg, Colonia, Monaco di Baviera, prendendo pure parte ad alcune collettive, come \"Estensione\", nella Casa del Mantegna di Mantova.\nNegli anni Ottanta, stimolato dalla passione per l'arte di Ludovico Corrao, ha realizzato per Gibellina una scultura molto lineare, una lastra di traventino al posto della solita tela (\"Impronta\", lastra di pietra del 1980), dove l'artista trasferisce il suo plasticismo geometrico.\nNel 1982 ha allestito una mostra personale nello Studio Grossetti di Milano e, negli anni a seguire, all\u2019estero nella Galerie Passmann di Friburgo e la Galerie Wack di Kaiserslautern; nel 1983, presso la Galerie Maier di Kitzb\u00fcehl e la Galerie Ahrens di Coblenza nel 1984, la Galeria Paulo Figueiredo de San Paolo e la Galerie 44 di D\u00fcsseldorf nel 1985, quindi alla fiera di Chicago, alla Galerie Apicella di Bonn neI 1986 e alla Galerie Monochrome di Aachen nel 1987.\nNegli anni Novanta, ha messo in mostra le nuove opere a Rio de Janeiro, Biberach, Kaiserslautern, Milano (galleria Vinciana), Bolzano e Trapani, e nel 1996 nel Kunstverein di Ludwigsburg e a Erice, con testo in catalogo di Marco Meneguzzo.\nNel 1998 ha tenuto una personale alla Galerie Kain di Basilea, seguita l\u2019anno successivo da altre esposizioni a Biberach (di nuovo nella galleria Uli Lang), Ladenburg, Mannheim, e dalla partecipazione all\u2019esposizione \u201cArte in Italia negli anni 70\u201d presso La Salerniana di Erice. Negli anni successivi sono continuate, ininterrottamente, le sue mostre personali in decine di gallerie italiane e straniere.\nNel mese di ottobre 2014, con le sue estroflessioni, Simeti ha conseguito il primato mondiale per un \u201cBianco\u201d del 1965, venduto da Sotheby's per 194.500 sterline (220.000 euro circa).\nIl 16 marzo 2021 muore in ospedale a Milano all'et\u00e0 di 91 anni a causa del Covid-19.\nRiconoscimenti.\nNel 2014 \u00e8 stato designato \"Artista dell\u2019anno\" e ha cos\u00ec vinto il Premio delle Arti Premio della Cultura, conferitogli al Circolo della Stampa di Milano.\nCollezioni pubbliche.\nItalia\nAustria\nBrasile\nDanimarca\nGermania\nPaesi Bassi"}
{"id": "6333494", "revid": "836193", "url": "https://it.wikipedia.org/wiki?curid=6333494", "title": "Elettrotreno EAV ET.400", "text": ""}
{"id": "6333495", "revid": "125124530", "url": "https://it.wikipedia.org/wiki?curid=6333495", "title": "Helen Horton", "text": "Ha preso parte in diversi ruoli, soprattutto televisivi. \u00c8 nota per aver dato la voce a Mother nel noto film \"Alien\".\nSi spos\u00f2 con Hamish Thomson con cui rimase fino alla morte; hanno avuto un figlio, Jamie, padre dell'attrice Lily James.\n\u00c8 morta nel 2009, a 85 anni."}
{"id": "6333498", "revid": "889336", "url": "https://it.wikipedia.org/wiki?curid=6333498", "title": "Daniel Jim\u00e9nez", "text": "Carriera.\nClub.\nMilita fino al 2013 nel Belize Defence Force. Nel 2013 viene acquistato dal Police United.\nNazionale.\nDebutta in Nazionale il 26 marzo 2008, in Saint Kitts e Nevis-Belize (1-1). Mette a segno la sua prima rete con la maglia della Nazionale il 18 gennaio 2011, in Nicaragua-Belize (1-1)."}
{"id": "6333499", "revid": "287204", "url": "https://it.wikipedia.org/wiki?curid=6333499", "title": "Daniel Jimenez", "text": ""}
{"id": "6333502", "revid": "599013", "url": "https://it.wikipedia.org/wiki?curid=6333502", "title": "Danila Zazzera", "text": "Carriera.\nClub.\nDanila Zazzera cresce calcisticamente nelle giovanili dell'Inter Milano, inserita inizialmente nella formazione Giovanissime per passare in seguito alla squadra che gioca nel Campionato Primavera. Le prestazioni offerte con le pi\u00f9 giovani convincono la societ\u00e0 ad inserirla in rosa anche nella formazione titolare che nella stagione 2013-2014 disputa la Serie A, quello di vertice del campionato italiano di calcio femminile. Zazzera fa il suo debutto il 19 aprile 2014, alla 27\u00aa giornata, nella partita persa 1-0 fuori casa con il , rilevando al 46' Federica Moroni, e giocando anche la successiva, nuovamente per tutto il secondo tempo, sostituendo Elisa Polloni.\nZazzera rimane all'Inter anche i due campionati successivi, disputati entrambi in Serie B, andando a segno per la prima volta con la maglia nerazzurra durante la stagione 2014-2015, quella del definitivo 7-0 all'Unterland alla 4\u00aa giornata. Decide infine di lasciare la societ\u00e0 al termine del campionato 2015-2016, congedandosi con un tabellino personale di 32 presenze e 6 reti siglate.\nDurante il calciomercato estivo 2016 sottoscrive un accordo con la cogliendo l'opportunit\u00e0 di tornare a giocare in Serie A per la stagione entrante.\nNell'estate 2018 passa in prestito alla , altra squadra della citt\u00e0 di Firenze, appena promossa per la prima volta in Serie A.. Il successivo 11 dicembre 2018, dopo nove presenze ed una rete, viene richiamata dal prestito dalla in cambio del prestito di Isotta Nocchi.\nNell'estate 2019 Zazzera viene ceduta in prestito al per disputare con la societ\u00e0 neroverde la stagione 2019-2020. Sotto la guida tecnica del mister Gianpiero Piovani trova per\u00f2 poco spazio, maturando solo una presenza in campionato oltre le due in Coppa Italia prima della sospensione dei tornei a causa della Pandemia di COVID-19 in Italia.\nTornata in Fiorentina per la stagione 2020-2021, nel luglio 2020 viene informata delle sue difficili condizioni di salute che prevedono un'operazione a cuore aperto e il conseguente lungo periodo di riabilitazione, situazione che mette in discussione un suo ritorno all'attivit\u00e0 agonistica. Tuttavia, con l'operazione perfettamente riuscita, Zazzera decide di affrontare il percorso che, a nove mesi dall'intervento chirurgico, si conclude con l'idoneit\u00e0, prima donna in Italia ad ottenerla dopo un'operazione a cuore aperto, a tornare ad allenarsi con la sua squadra.\nNazionale.\nNel 2014 il responsabile tecnico della nazionale italiana Under-17 Enrico Sbardella decide di inserirla in rosa nella squadra impegnata alla prima fase di qualificazione agli Europei di categoria di Islanda 2015 e dove, inserita nel gruppo 9, incontrer\u00e0 al T\u00f3rsv\u00f8llur di T\u00f3rshavn le avversarie pari et\u00e0 delle F\u00e6r \u00d8er, Grecia e Norvegia. Zazzera debutta nel torneo il 25 settembre, scendendo in campo dal primo minuto nell'incontro vinto per 4-0 sulle avversarie delle F\u00e6r \u00d8er, e gioca anche le altre due partite della fase, entrambe vinte dalle Azzurrine, senza siglare alcuna rete.\nNell'ottobre 2016 viene convocata allo stage della formazione Under-19 dove il responsabile Corrado Corradini deve stabilire la rosa delle giocatrici che affronteranno le qualificazioni agli Europei Under-19 di Irlanda del Nord 2017, senza tuttavia rientrare nella scelta finale. Nel febbraio 2017 Corradini la convoca nuovamente per disputare il Torneo di La Manga, in Spagna, dal 3 al 7 marzo.\nStatistiche.\nPresenze e reti nei club.\n\"Statistiche aggiornate al 23 maggio 2021.\""}
{"id": "6333510", "revid": "123657301", "url": "https://it.wikipedia.org/wiki?curid=6333510", "title": "EUROfusion", "text": "EUROfusion \u00e8 il consorzio europeo per lo sviluppo della fusione nucleare. Il suo obiettivo \u00e8 produrre energia elettrica sfruttando la fusione nucleare entro l'anno 2050.\n\u00c8 composto da 25 Stati Membri dell'Unione europea pi\u00f9 la Svizzera e il Regno Unito e riceve i suoi finanziamenti dal progetto europeo Horizon 2020.\nPer raggiungere il suo obiettivo il consorzio segue la roadmap europea sulla fusione. In particolare la sua attivit\u00e0 di ricerca \u00e8 mirata alla prosecuzione del progetto ITER (a Cadarache in Francia) e al sostegno fino al 2018 delle attivit\u00e0 del progetto JET (a Culham nel Regno Unito). EUROfusion supporter\u00e0 inoltre la realizzazione del reattore di nuova generazione DEMO, che dal 2050 \u00e8 previsto subentri a ITER.\nStoria.\nNegli anni settanta i laboratori europei pi\u00f9 avanzati nello studio della fusione nucleare unirono i loro sforzi per costruire il Joint European Torus, JET. Da quel momento in poi un numero sempre crescente di laboratori ha iniziato a contribuire al progetto JET e nel 1999 venne stipulato lo European Fusion Development Agreement EFDA per migliorare le collaborazioni tra questi istituti di ricerca \nIl 9 ottobre 2014 la Commissione Europea ha costituito il consorzio EUROfusion dandogli il compito di gestire la ricerca sulla fusione nucleare. EUROfusion ha di fatto sostituito l'accordo EFDA ed \u00e8 diventata la nuova organizzazione europea di riferimento per lo sviluppo dell'energia di fusione.\nAd oggi collabora con organizzazioni di tutto il mondo per cercare di realizzare un reattore a fusione nucleare. Alcune delle nazioni con cui collabora pi\u00f9 attivamente sono quelle coinvolte nel progetto ITER: Cina, Corea del Sud, India, Giappone, Russia, USA.\nOrganizzazione.\nPer ciascun Paese membro del consorzio \u00e8 stato individuato un istituto di ricerca, detto \"programme manager\", che coordina le attivit\u00e0 nel proprio paese. Gli uffici che diriggono i Programme Manager delle varie nazioni sono ospitati dall'Istituto Max Planck di fisica del plasma a Garching, vicino a Monaco di Baviera.\nAd esempio, in Italia, il Ministero per lo Sviluppo Economico ha designato come Programme Manager l'ENEA, che coordina quindi i sedici partner italiani: CNR, Politecnico di Milano, Universit\u00e0 di Milano, Consorzio Rfx, Consorzio CREATE, Universit\u00e0 di Tor Vergata, Politecnico di Torino, Universit\u00e0 di Catania, Universit\u00e0 di Genova, Universit\u00e0 degli Studi Roma Tre, Universit\u00e0 La Sapienza, Universit\u00e0 di Palermo, Universit\u00e0 di Pisa, LT-Calcoli, Ansaldo Nucleare, CSM.\nAttivit\u00e0.\nOltre a ITER e JET altri dispositivi di fusione nucleare presenti in Europa che dedicano una certa quantit\u00e0 di tempo alla ricerca nell'ambito del quadro EUROfusion sono i seguenti:\nSpin-offs.\nLe ricerche del consorzio EUROfusion producono inevitabilmente conoscenze e tecnologie che possono essere applicate in ambiti completamente diversi da quelli della fusione nucleare. Ad esempio sono state utilizzate nelle seguenti discipline: tecnologie mediche, ambientali, scienze dei materiali e astrofisica."}
{"id": "6333513", "revid": "287204", "url": "https://it.wikipedia.org/wiki?curid=6333513", "title": "Giro delle Fiandre 2017", "text": "Il Giro delle Fiandre 2017, centounesima edizione della corsa e valido come quattordicesima prova dell'UCI World Tour 2017 categoria 1.UWT, si svolse il 2 aprile 2017 su un percorso di 260\u00a0km con partenza da Anversa e arrivo a Oudenaarde, in Belgio. La vittoria fu appannaggio del belga Philippe Gilbert, che complet\u00f2 il percorso in 6h23'45\", alla media di 40,651\u00a0km, precedendo il connazionale Greg Van Avermaet e l'olandese Niki Terpstra.\nSul traguardo di Oudenaarde 121 ciclisti, su 198 partiti da Anversa, portarono a termine la competizione.\nFavoriti della vigilia.\nAlla vigilia della corsa, erano indicati tre principali favoriti; essi erano il campione del mondo (e detentore uscente del Fiandre) Peter Sagan, il belga Greg Van Avermaet, vincitore della Omloop Het Nieuwsblad, dell'E3 Harelbeke e della Gand-Wevelgem, e il campione belga Philippe Gilbert, vincitore della Tre Giorni di La Panne e piazzato (2\u00b0 alla Dwars door Vlaanderen e ad Harelbeke) nelle altre classiche delle pietre, che poteva contare sulla squadra complessivamente pi\u00f9 forte, la Quick-Step Floors. Altri nomi che potevano essere indicati come papabili erano quelli di Tom Boonen, alla sua ultima recita sulle pietre fiamminghe, Niki Terpstra (lui e Boonen entrambi compagni di Gilbert), Luke Durbridge, Oliver Naesen, Alexander Kristoff e Sep Vanmarcke.\nResoconto degli eventi.\nSubito dopo la partenza da Anversa, si form\u00f2 una fuga di 6 uomini, composta da Oliviero Troia, Mark McNally, Julien Morice, Stef Van Zummeren, Michael Goolaerts e Julien Duval, che tocc\u00f2 il massimo vantaggio a 215 chilometri dall'arrivo (11'15\"), prima che le squadre dei favoriti si mettessero a tirare per riprenderli. La svolta della corsa si ebbe al passaggio sul Kapelmuur, simbolo della corsa e spesso penultima difficolt\u00e0, ma che in questa edizione fu posto a circa 95 chilometri dal traguardo di Oudenaarde; alla vigilia veniva considerato come un passaggio pi\u00f9 simbolico che realmente decisivo da molti corridori. Prima dell'imbocco del muro per\u00f2, la Quick-Step alz\u00f2 l'andatura del gruppo vertiginosamente, con Philippe Gilbert, Matteo Trentin e Tom Boonen che presero nelle prime posizioni l'ascesa, mentre gli altri due principali favoriti Peter Sagan e Greg Van Avermaet imboccarono il Muur nelle retrovie. Boonen si port\u00f2 in prima persona a fare il forcing sul muro, per mettere in difficolt\u00e0 tutti gli altri; quest'azione provoc\u00f2 lo spezzarsi del gruppo, fino a quel momento compatto, in vari tronconi; Sagan e Van Avermaet rimasero tagliati fuori e furono costretti ad inseguire il gruppetto di 12 uomini comprendente, oltre ai tre uomini Quick-Step, anche altri favoriti come Alexander Kristoff e Sep Vanmarcke. Il gruppetto dei contrattaccanti guadagn\u00f2 progressivamente sugli inseguitori, con un vantaggio che si stabilizz\u00f2 intorno ai 35-40\", e and\u00f2 a riprendere i fuggitivi quando mancavano 67 chilometri all'arrivo. Prima dell'imbocco al penultimo passaggio sull'Oude Kwaremont, il gruppo inseguitore ridusse lo svantaggio a circa 30\", creando la possibilit\u00e0 di rientro a chi fosse riuscito ad attaccare su quel muro. Nel gruppo davanti per\u00f2, quando mancavano ancora 55 chilometri alla linea del traguardo, Gilbert si mise in testa a fare il ritmo, che si rivel\u00f2 essere troppo alto per tutti i componenti del gruppetto; se ne and\u00f2 quindi da solo, uscendo dal Kwaremont con 25\" di vantaggio sul gruppo di cui faceva parte, e sempre 30-35\" sul gruppo principale, da cui non era fuoriuscito nessun corridore. Il campione del Belgio prosegu\u00ec nella sua azione, mentre dietro i 2 gruppi arrivarono al ricongiungimento; questo, paradossalmente, favor\u00ec Gilbert, che riusc\u00ec ad arrivare ad 1'25\" di vantaggio sul gruppo in cui vi era scarsa collaborazione (ad 1' era presente la coppia formata da Fabio Felline e Dylan van Baarle, fuoriusciti dopo il passaggio sul Koppenberg). Sul Taaienberg, a 37 chilometri dalla conclusione, ci fu l'attacco di Sagan che ruppe gli indugi portandosi con s\u00e9 Van Avermaet e Oliver Naesen; nello stesso frangente, un problema meccanico tagli\u00f2 fuori dai giochi Boonen. Sui tre, finito il muro, rientrarono Trentin e Yoann Offredo, e di l\u00ec a poco vennero riassorbiti anche Felline e van Baarle. Il vantaggio di Gilbert cal\u00f2, ma si stabilizz\u00f2 intorno ai 50\" sui 7 uomini all'inseguimento, e 1'25\" sul gruppo. Si arriv\u00f2 quindi all'ultimo passaggio sul Kwaremont, a 18 chilometri dal traguardo. Gilbert non diede segni di cedimento, mentre dietro Sagan acceler\u00f2 ancora, nel tentativo di provare a riprendere il vallone; con lui rimasero solo Van Avermaet e Naesen, ma la loro azione dur\u00f2 pochi centinaia di metri; Sagan infatti, nel tentativo di percorrere la banchina laterale sulla sinistra, impatt\u00f2 con il manubrio contro il giubbotto di uno spettatore appoggiato sulle transenne, cadendo e trascinando con s\u00e9 i suoi 2 compagni di avventura; Van Avermaet riusc\u00ec a ripartire subito, ma il campione del mondo e Naesen dovettero aspettare l'ammiraglia, venendo tagliati fuori dai giochi per la vittoria; van Baarle riusc\u00ec a passare indenne sulla destra e divent\u00f2 il primo inseguitore di Gilbert. Il vallone, comunque, arriv\u00f2 all'ultima ascesa di giornata, il Paterberg, con ancora 50\" su van Baarle e 1' su un gruppetto formato da Van Avermaet, Felline, Offredo, Trentin ed un redivivo Niki Terpstra, rientrato proprio in prossimit\u00e0 dell'ultima asperit\u00e0; sul breve ma durissimo muro, Gilbert per la prima volta in giornata fu in difficolt\u00e0, ma riusc\u00ec a scollinare mantenendo i 50\" di vantaggio su van Baarle, Van Avermaet e Terpstra, rientrati sull'olandese. Gli ultimi 11 chilometri furono una sorta di passerella per Gilbert, che nonostante il vento contrario e gli oltre 50 chilometri di fuga solitaria nelle gambe, riusc\u00ec ad amministrare il vantaggio, andando a trionfare per la prima volta in carriera alla \"Ronde\", al termine di un'impresa di altri tempi. Van Avermaet riusc\u00ec a cogliere il 2\u00ba posto davanti a Terpstra e Van Baarle a 29\", con il gruppo regolato da Kristoff a quasi 1' di ritardo dal vincitore."}
{"id": "6333516", "revid": "1519687", "url": "https://it.wikipedia.org/wiki?curid=6333516", "title": "Accordi di Alvor", "text": "Gli accordi di Alvor sono stati firmati il 15 gennaio 1975 e hanno concesso allo Stato africano dell'Angola l'indipendenza dal Portogallo. Essi hanno posto fine alla guerra d'indipendenza dell'Angola ma hanno al contempo dato l'avvio alla guerra civile in Angola.\nL'accordo fu firmato dall'MPLA, dall'FNLA, dall'UNITA e dal governo portoghese, mentre non \u00e8 stato siglato dal FLEC (fronte di liberazione dell'enclave della Cabinda) e dal RDL (Rivolta dell'Occidente), organizzazioni escluse dalle negoziazioni. \nIl nome degli accordi derivano dal luogo dove sono stati firmati, ossia il villaggio di Alvor, situato nella regione dell'Algarve, nel Sud del Portogallo."}
{"id": "6333518", "revid": "1124164", "url": "https://it.wikipedia.org/wiki?curid=6333518", "title": "Il martirio di Sant'Agata", "text": ""}
{"id": "6333519", "revid": "15756", "url": "https://it.wikipedia.org/wiki?curid=6333519", "title": "Guy Davenport", "text": "Biografia.\nSuo padre era un agente della \"Railway Express\". Davenport disse di essere diventato un lettore a soli dieci anni, quando un vicino di casa gli regal\u00f2 un fumetto della serie di Tarzan. A undici anni cre\u00f2 un giornale di quartiere, disegnando tutte le illustrazioni e scrivendo tutte le storie. A tredici anni \"si ruppe la gamba destra (pattinando) e rimase fermo per un certo tempo\"; fu allora che inizi\u00f2 a \"leggere con profondo interesse\", iniziando con una biografia di Leonardo. Lasci\u00f2 presto la scuola superiore per entrare alla Duke University poche settimane dopo aver compiuto diciassette anni. Alla Duke studi\u00f2 arte(con Clare Leighton), laureandosi in letteratura classica e inglese.\nUbbe una borsa di studio che gli consent\u00ec di frequentare il Merton College di Oxford dal 1948 al 1950. Studi\u00f2 lingua inglese antica con J. R. R. Tolkien e scrisse la prima tesi ad Oxford su James Joyce. Nel 1950, dopo il suo ritorno negli Stati Uniti, Davenport entr\u00f2 nell'US Army per due anni a Fort Bragg nel 756th Artiglieria da campo, allora nel XVIII Airborne Corps. Dopo aver adempiuto al servizio militare, insegn\u00f2 alla Washington University in St. Louis fino al 1955, quando inizi\u00f2 un PhD ad Harvard, studiando con Harry Levin e Archibald MacLeish.\nFece amicizia con il poeta Ezra Pound, durante l'internamento di quest'ultimo nel St. Elizabeths Hospital, e gli rese visita ogni anno dal 1952 fino alla sua dimissione, nel 1958, e pi\u00f9 tardi a casa sua a Rapallo. Davenport descrisse una di queste visite, nel 1963, nel racconto \"Itaca\" e fece la sua tesi di dottorato sulla poesia di Pound, pubblicata poi come \"Cities on Hills\" nel 1983.\nDopo aver completato il dottorato di ricerca, insegn\u00f2 all'Haverford College, dal 1961 al 1963, ma presto ottenne un incarico all'Universit\u00e0 del Kentucky, \"l'offerta pi\u00f9 remota con la paga migliore\", come scrisse a Jonathan Williams. Davenport insegn\u00f2 al Kentucky fino a quando ricevette una MacArthur Fellowship, che lo port\u00f2 al pensionamento, alla fine del 1990.\nDavenport fu sposato brevemente agli inizi degli anni 1960. Dedic\u00f2 \"Eclogues\", 1981, a \"Bonnie Jean\" (Cox), il suo compagno dal 1965 alla sua morte. Altri volumi dedicati a Cox sono \"Objects on a Table\" (1998) e \"The Death of Picasso\" (2004). Cox divenne fiduciario del \"Guy Davenport Estate\".\nIn uno dei suoi saggi, Davenport dichiar\u00f2 di \"vivere quasi esclusivamente di sciocchezze fritte, zuppa Campbell e barre di \"Snickers\".\"\nMor\u00ec di cancro al polmone il 4 gennaio 2005, a Lexington in Kentucky.\nOpere.\nDavenport a scrivere romanzi nel 1970 con \"The Aeroplanes at Brescia,\" basato sulla visita di Kafka a una mostra aerea nel settembre 1909. I suoi libri comprendono \"Tatlin!\", \"Da Vinci's Bicycle\", \"Eclogues\", \"Apples and Pears\", \"The Jules Verne Steam Balloon\", \"The Drummer of the Eleventh North Devonshire Fusiliers\", \"A Table of Green Fields\", \"The Cardiff Team\" e \"Wo es war, soll ich werden\". I suoi romanzi utilizzano tre modalit\u00e0 generali di esposizione: il romanzare eventi e personaggi storici, la messa in primo piano degli esperimenti narrativi formali, in particolare con l'uso di collage e la raffigurazione di un'utopia alla Charles Fourier, dove piccoli gruppi di uomini, donne e bambini hanno eliminato la separazione tra mente e corpo.\nIl primo di pi\u00f9 di quattrocento saggi, articoli, presentazioni e recensioni di Davenport, venne scritto mentre era ancora uno studente e l'ultimo poche settimane prima della sua morte. Davenport era un critico letterario del \"National Review\" e del \"Hudson Review\", e, alla fine della sua vita, su invito di John Jeremiah Sullivan, per un anno scrisse la rubrica \"New Books\" per \"Harper's Magazine\". I suoi saggi spaziano dalla letteratura ai temi sociali, da brevi recensioni di libri a lezioni, come il pezzo del titolo nella sua prima raccolta di saggi, \"The Geography of the Imagination\". Le sue altre raccolte di saggi sono state \"Every Force Evolves a Form\" e \"The Hunter Gracchus and Other Papers on Literature and Art\".\nPubblic\u00f2 anche due piccoli volumi sull'arte: \"A Balthus Notebook\" e \"Objects on a Table\". Anche se scrisse su molti argomenti, Davenport, che non ebbe mai la patente di guida, era particolarmente appassionato alla distruzione delle citt\u00e0 americane da parte dell'automobile.\nPubblic\u00f2 alcune raccolte di poesie. Le pi\u00f9 lunghe sono \"Flowers and Leaves\", una meditazione intricata sull'arte e l'America, e \"The Resurrection in Cookham Churchyard\" (prendendo in prestito il titolo da un dipinto di Stanley Spencer). Una selezione delle sue poesie e traduzioni \u00e8 stata pubblicata come \"Tasos and Ohio\".\nDavenport tradusse dei testi dal greco antico, particolarmente dal periodo arcaico. Vennero pubblicati in periodici, poi in piccoli volumi e quindi raccolti in \"7 Greeks\". Tradusse occasionalmente altri pezzi, compresi alcuni poemi di Rilke, alcuni testi dell'antico Egitto [da Boris de Rachewiltz], e, con Benjamin Urrutia, i detti di Ges\u00f9, pubblicati come \"The Logia of Yeshua\"."}
{"id": "6333530", "revid": "84184", "url": "https://it.wikipedia.org/wiki?curid=6333530", "title": "Battaglia di Rhode Island", "text": "La battaglia di Rhode Island, detta anche battaglia di Quaker Hill, si svolse il 28 agosto 1778 sull'isola di Aquidneck (all'epoca chiamata Rhode Island) durante i pi\u00f9 vasti eventi della guerra d'indipendenza americana.\nAll'inizio dell'agosto 1778 le forze dell'Esercito continentale americano agli ordini dei generali John Sullivan e Nathanael Greene posero l'assedio alla cittadina di Newport, tenuta da una guarnigione britannica sotto il generale Robert Pigot; l'arrivo di una flotta di alleati francesi sotto l'ammiraglio Charles Henri d'Estaing rincuor\u00f2 gli americani e fece loro progettare un assalto per prendere Newport, ma le navi francesi furono disperse e danneggiate da una violenta tempesta e dovettero ripiegare a Boston per le riparazioni. Sullivan e Greene dovettero ordinare un ripiegamento dall'isola di Aquidneck, ma prima che la manovra fosse completata la mattina del 28 agosto furono attaccati dalle truppe di Pigot: ne segu\u00ec un duro scontro al termine del quale i britannici si impossessarono di alcune colline dominanti, senza tuttavia poter impedire l'ordinato ripiegamento dei reparti americani che fu completato nei giorni seguenti.\nAntefatti.\nLa preparazione delle forze americane.\nLa Francia riconobbe formalmente gli Stati Uniti d'America nel febbraio 1778 dopo la notizia della sconfitta britannica nella battaglia di Saratoga nell'ottobre 1777; nel marzo seguente, i francesi dichiararono quindi guerra al Regno di Gran Bretagna. Come prima forma di grossa cooperazione con i ribelli americani, nell'aprile 1778 l'ammiraglio francese Charles Henri d'Estaing salp\u00f2 alla volta dell'America settentrionale al comando di una flotta di 12 vascelli e di un contingente di truppe dell'Esercito francese, con il compito di bloccare la flotta britannica del Nordamerica all'interno del fiume Delaware. I comandi britannici avevano prontamente ricevuto notizie d'intelligence circa la partenza di d'Estaing per le acque americane, ma contrasti politici e militari tra il governo e i vertici della Royal Navy ritardarono l'adozione di contromisure e l'ammiraglio francese pot\u00e9 transitare indisturbato per lo stretto di Gibilterra; solo ai primi di giugno una flotta britannica di 13 vascelli agli ordini dell'ammiraglio John Byron salp\u00f2 dalle acque europee all'inseguimento dei francesi. La traversata dell'oceano Atlantico richiese a d'Estaing circa tre mesi, ma anche Byron fu attardato dall'essere incappato in una tempesta e non raggiunse la base di New York fino a met\u00e0 agosto 1778.\nPrima dell'arrivo di d'Estaing, le forze britanniche evacuarono Filadelfia per trasferirsi a New York; conseguentemente, le navi britanniche non si trovavano pi\u00f9 all'interno della baia del fiume Delaware quando infine la flotta francese vi arriv\u00f2 all'inizio di luglio. D'Estaing decise di salpare per New York, ma il suo porto pesantemente difeso si rivel\u00f2 un ostacolo troppo grosso per i francesi: i piloti americani sconsigliarono di impiegare le grosse navi francesi nei ristretti bassifondi della rada di New York, cos\u00ec i comandanti degli alleati decisero di dirottare la spedizione di d'Estaing alla volta del porto di Newport nel Rhode Island. Non appena le navi francesi si furono allontanate da New York, il comandante il capo delle forze britanniche generale Henry Clinton e l'ammiraglio Richard Howe distaccarono una flotta di navi da trasporto con a bordo 2.000 soldati per rinforzare la guarnigione di Newport passando per il Long Island Sound; queste forze raggiunsero la loro destinazione il 15 luglio, aumentando le truppe a disposizione del tenente generale Robert Pigot, comandante di Newport, a pi\u00f9 di 6.700 uomini.\nNel Rhode Island, le forze americane e britanniche si trovavano in una situazione di stallo sull'isola di Aquidneck (su cui sorgeva la cittadina di Newport) fin dalla sua occupazione da parte dei secondi nel tardo 1776. Il maggior generale Joseph Spencer, al comando delle difese del Rhode Island, aveva ricevuto ordine dal comandante in capo delle forze americane, il generale George Washington, di lanciare un assalto a Newport nel 1777, ma non aveva compiuto alcuna azione in tal senso ed era stato infine rimosso dal comando; nel marzo 1778 il Secondo congresso continentale aveva quindi nominato il maggior generale John Sullivan come nuovo comandante in capo nel Rhode Island, il quale entr\u00f2 in carica all'inizio di maggio. Sullivan inizi\u00f2 una serie di preparativi logistici in vista di un attacco a Newport, ammassando equipaggiamenti e rifornimenti sulle rive orientali della Baia di Narragansett e del fiume Taunton; i britannici di Pigot furono messi sull'avviso di questi preparativi, e il 25 maggio lanciarono un'incursione contro Bristol e Warren distruggendo i rifornimenti ammassati nelle due cittadine. Sullivan rinnov\u00f2 i suoi appelli per ricever ulteriori aiuti, cui si aggiunse una risoluzione del Congresso dopo un nuovo raid britannico ai danni di Freetown (oggi Fall River) in Massachusetts il 31 maggio.\nWashington scrisse a Sullivan il 17 luglio ordinandogli di raccogliere 5.000 soldati per un possibile attacco a Newport; Sullivan non ricevette queste istruzioni fino al 23 luglio, e agli ordini di Washington si aggiunse il giorno dopo l'arrivo del colonnello John Laurens recante la comunicazione che Nweport era stata scelta come obiettivo di un attacco franco-americano e che di conseguenza bisognava radunare la forza pi\u00f9 ampia possibile. Sullivan disponeva all'epoca di soli 1.600 soldati, mentre Laurens aveva lasciato l'accampamento di Washington alla testa di una colonna di truppe dell'Esercito continentale insieme al generale Gilbert du Motier de La Fayette\nLa notizia che le truppe francesi erano in arrivo rafforz\u00f2 il morale degli americani, e formazioni della milizia coloniale iniziarono ad arrivare nel Rhode Island dagli Stati vicini: met\u00e0 della milizia statale del Rhode Island fu mobilitata agli ordini dell'uomo politico locale William West, mentre un grosso numero di miliziani giunse dal Massachusetts e dal New Hampshire unitamente a un contingente di artiglieria dell'Esercito continentale; l'ammassamento di simili forze richiese per\u00f2 molto tempo e la maggior parte degli uomini non arriv\u00f2 fino alla prima settimana di agosto. Il 27 luglio Washington invi\u00f2 il maggior generale Nathanael Greene, un esperto ufficiale nativo del Rhode Island, per rafforzare il comando di Sullivan: il Congresso aveva regolarmente criticato l'operato di Sullivan per la sua prestazione nel corso dei primi scontri, e Washington lo esort\u00f2 ad accettare i consigli di Greene e Lafayette.\nL'arrivo dei francesi.\nD'Estaing salp\u00f2 dalla sua posizione davanti a New York il 22 luglio, quando le maree furono giudicate abbastanza alte per consentire la navigazione delle navi francesi; inizialmente d'Estaing fece vela verso sud, per poi piegare in direzione nord-est alla volta di Newport. La flotta britannica a New York consisteva in otto vascelli al comando dell'ammiraglio Richard Howe, i quali salparono a loro volta all'inseguimento del nemico non appena divenne noto che Newport era l'obiettivo dei francesi. D'Estaing arriv\u00f2 al largo di Point Judith il 29 luglio, dove si incontr\u00f2 con Sullivan, Greene e Lafayette per stendere un piano per l'azione; Sullivan propose che le truppe americane sbarcassero sulla costa orientale di Aquidneck a partire da Tiverton mentre i francesi avrebbero potuto inizialmente prendere terra sull'isola di Conanicut per poi attaccare Aquidneck da ovest, tagliando fuori il distaccamento britannico che presidiava la collina di Butts Hill nella parte nord dell'isola. Il giorno seguente d'Estaing invi\u00f2 delle fregate su per il fiume Sakonnet (il canale a oriente di Aquidneck) e fin dentro il canale principale che conduceva al porto di Newport, mentre il 9 agosto ebbero inizio le operazioni per portare a terra parte dei 4.000 soldati francesi sull'isola di Conanicut. Lo stesso giorno Sullivan fu informato che i britannici di Pigot avevano abbandonato Butts Hill. Contravvenendo al piano concordato con i francesi, Sullivan invi\u00f2 subito delle truppe a occupare la collina, convinto che i britannici sarebbero potuti tornare con pi\u00f9 soldati; d'Estaing successivamente approv\u00f2 l'azione, ma la sua reazione iniziale come pure quella dei suoi ufficiali fu di disapprovazione.\nLa flotta britannica dell'ammiraglio Howe fu ritardata nella sua partenza da New York dai venti contrari, e non raggiunse Point Judith fino al 9 agosto; d'Estaing temeva che il britannico potesse ricever dei rinforzi che gli avrebbero conferito una superiorit\u00e0 numerica, e quindi il 10 agosto reimbarc\u00f2 i reparti scesi a terra e fece vela per il mare aperto per affrontare il rivale. Mentre le due flotte si schieravano per la battaglia, il tempo peggior\u00f2 rapidamente fino a trasformarsi in una grossa tempesta di Noreaster: la tempesta infuri\u00f2 per due giorni scuotendo violentemente le due flotte, danneggiando severamente la nave ammiraglia dei francesi e obbligando Sullivan a rinunciare al suo attacco su Newport previsto per l'11 agosto. Gli americani iniziarono quindi delle operazioni d'assedio in attesa del ritorno delle navi francesi, muovendo fin sotto le linee britanniche il 15 agosto e iniziando a scavare delle trincee lungo la linea fortificata nemica sul lato nord di Newport il giorno seguente.\nMentre le due flotte cercavano di raggrupparsi, si verificarono una serie di azioni minori e schermaglie nave-contro-nave; due unit\u00e0 francesi tra cui la nave di d'Estaing, gi\u00e0 danneggiate nella tempesta, subirono ulteriori danni in questi scontri. Le navi francesi riuscirono infine a raggrupparsi al largo del Delaware e a tornare a Newport il 20 agosto, mentre la flotta britannica si radunava a New York.\nLa ritirata su Boston.\nL'ammiraglio d'Estaing ricevette forti pressioni dai suoi capitani perch\u00e9 si facesse immediatamente vela su Boston per eseguire le necessarie riparazioni, ma decise invece di dirigere su Newport per informare gli americani che non era pi\u00f9 in grado di fornire loro assistenza. D'Estaing si incontr\u00f2 con Sullivan il 20 agosto: l'americano era convinto che i britannici sarebbero capitolati nel giro di uno o due giorni se i francesi fossero rimasti, ma d'Estaing rifiut\u00f2. D'Estaing subiva inoltre le pressioni dei suoi capitani, con cui aveva una cattiva relazione a causa della sua promozione a un alto grado della marina nonostante la sua provenienza dai ranghi dell'esercito. La flotta francese salp\u00f2 quindi alla volta di Boston il 22 agosto.\nLa decisione dei francesi fece montare un'ondata di rabbia tra i soldati americani cos\u00ec come tra i loro comandanti. Il generale Greene scrisse una lettera di denuncia che Laurens defin\u00ec come \u00absensibile e vivace\u00bb, ma Sullivan fu molto meno diplomatico: egli scrisse una missiva condita da un linguaggio infiammatorio, in cui indicava la decisione di d'Estaing come \u00ablesiva dell'onore della Francia\u00bb, e incluse ulteriori lamentele negli ordini del giorno alla truppa che tuttavia furono successivamente soppresse quando gli animi si raffreddarono. I soldati americani definirono la decisione degli alleati come una \u00abdiserzione\u00bb e notarono che i francesi \u00abci avevano abbandonato in una maniera molto birbante\u00bb.\nLa partenza dei francesi scaten\u00f2 un esodo di massa nei ranghi della milizia americana, diminuendo sensibilmente le forze di Sullivan. Il 24 agosto il comandante americano ricevette la notizia che Clinton a New York stava radunando una forza di soccorso da inviare a Newport, e quello stesso pomeriggio Sullivan decise di ritirare le sue truppe pre riposizionarsi nella parte settentrionale dell'isola di Aquidneck. Sullivan continu\u00f2 a chiedere l'assistenza dei francesi, spedendo Lafayette a Boston per negoziare nuovamente con d'Estaing ma senza ottenere in definitiva niente. Nel frattempo, i britannici a New York non erano rimasti inattivi: l'ammiraglio Howe fu rinforzato dall'arrivo dello squadrone di Byron, giunto finalmente dopo la lunga traversata dell'Atlantico, e salp\u00f2 subito per intercettare d'Estaing prima che trovasse rifugio a Boston; il generale Clinton aveva invece organizzato una forza di 4.000 uomini al comando del maggior generale Charles Grey che salp\u00f2 per Newport il 26 agosto.\nLa battaglia.\nLa mattina del 28 agosto il consiglio di guerra degli alti ufficiali americani decise di ritirare le ultime truppe ancora collocate nelle opere d'assedio intorno a Newport; per diversi giorni gli americani avevano occasionalmente cannoneggiato le fortificazioni britanniche, e molto del loro equipaggiamento era gi\u00e0 stato ritirato. Disertori portarono a Pigot la notizia della ritirata degli americani gi\u00e0 il 26 agosto, cos\u00ec il britannico era pronto a rispondere alla mossa quando la ritirata ebbe effettivamente inizio la notte tra il 27 e il 28.\nI generali americani stabilirono una linea difensiva da costa a costa di Aquidneck poco a sud di una valle che tagliava attraverso tutta l'isola, in modo da negare ai britannici il controllo del terreno pi\u00f9 elevato collocato a nord. Le forze americane erano organizzate in due sezioni: a ovest, il generale Greene colloc\u00f2 le forze del brigadier generale James Mitchell Varnum attorno alla collina di Turkey Hill ma distacc\u00f2 il 1\u00ba Reggimento Rhode Island (un'unit\u00e0 composta in maggioranza di afroamericani, la prima del suo tipo nell'Esercito continentale) in una posizione avanzata un chilometro pi\u00f9 a sud; a est erano invece collocate le forze del brigadier generale John Glover, disposte dietro un muro di pietra prospiciente la collina di Quaker Hill. Le forze britanniche furono organizzate similmente per l'assalto, con le truppe assiane del generale Friedrich Wilhelm von Lossberg dirette verso il lato ovest delle difese americane e quelle del maggior generale Francis Smith dirette sul lato est; le due colonne britanniche, forti ciascuna di due reggimenti, avevano ordine di non impegnarsi in un attacco generale, ma la loro avanzata port\u00f2 ben presto allo scoppio di una vera e propria battaglia\nL'avanzata della colonna di Smith si blocc\u00f2 quando fin\u00ec sotto il fuoco delle truppe americane del tenente colonnello Henry Brockholst Livingston, di stanza presso un mulino a vento nei pressi di Quaker Hill. Il generale Pigot ordin\u00f2 al comandante della riserva britannica, maggior generale Richard Prescott, di inviare dei rinforzi in appoggio di Smith; cos\u00ec rinforzato, Smith rinnov\u00f2 il suo assalto inviando il 22nd e il 43rd Regiment e le compagnie leggere del 38th e del 54th Regiment ad attaccare il fianco sinistro della forza di Livingston: il comandante americano aveva anch'egli ricevuto dei rinforzi, il reggimento del colonnello Edward Wigglesworth, ma fu ben presto respinto verso la cima di Quaker Hill. Qui, mentre un reggimento di assiani tentava di aggirare sul fianco la posizione su Quaker Hill stessa, Livingston e Wigglesworth decisero di abbandonare la collina e di ritirarsi fino alle posizioni principali di Glover; Smith li insegu\u00ec e tent\u00f2 un attacco alle posizioni di Glover, ma fu respinto e vista la forza della posizione americana decise di astenersi da ulteriori assalti ponendo fine ai combattimenti sulla sinistra degli americani.\nNel frattempo, alle 7:30 Lossberg sferr\u00f2 un assalto alle forze dell'American Light Corps del colonnello John Laurens, posizionato dietro alcuni muretti di pietra a sud di Redwood House: la truppe di Lossebrg (i cacciatori assiani, il reggimento assiano di Huyne e il Fanning's Provincial Regiment) respinsero le forze americane obbligandole a ripiegare alla volta di Turkey Hill. Laurens ricevette un reggimento in rinforzo, ma Lossberg lanci\u00f2 un deciso assalto su Turkey Hill che obblig\u00f2 gli americani a ripiegare verso le posizioni di Greene, che furono poi prese a cannonate: alle 10:00 la fregata HMS \"Sphynx\", il mercantile armato HMS \"Vigilant\" e la galea HMS \"Spitfire Galley\" forzarono il passaggio tra Aquidneck e Prudence Island e iniziarono a bombardare le truppe di Greene su fianco destro della linea americana. Lossberg lanci\u00f2 quindi un attacco sulle posizioni di Greene: l'assalto degli assiani agli afroamericani del 1st Rhode Island Regiment fu duramente respinto, con i tedeschi che baionettarono i feriti americani prima di ritirarsi; nel mentre, l'artiglieria di Greene e una batteria americana collocata a Bristol Neck concentrarono il fuoco sulle tre navi britanniche, inducendole infine a ritirarsi\nAlle 14:00 Lossberg attacc\u00f2 ancora una volta senza successo le posizioni di Greene; il generale americano lanci\u00f2 quindi al contrattacco il 2nd Rhode Island Regiment del colonnello Israel Angell, la brigata della milizia del Massachusetts del brigadier generale Solomon Lovell e le truppe di Henry Brockholst Livingston: invece di un assalto frontale, Greene impieg\u00f2 questi 1.500 uomini per cercare di aggirare il fianco destro di Lossberg. Numericamente soverchiato, Lossberg ripieg\u00f2 sulla cima di Turkey Hill; alle 15:00 le truppe americane avevano preso posizione dietro un muro di pietra a circa 300 passi dalla cima della colina, ma un tentativo lanciato verso sera di tagliare fuori il fianco sinistro degli assiani fu respinto da un contrattacco del reggimento di Huyne e dai Fanning's Provincials. Questa azione pose di fatto fine alla battaglia, sebbene tiri d'artiglieria continuarono fino a notte.\nConseguenze.\nLe truppe britanniche riporarono 250 perdite nello scontro (38 morti, 210 feriti e 12 dispersi), di cui 128 nei ranghi degli assiani; le forze americane registrarono invece 30 morti, 137 feriti e 44 dispersi. I continentali si ritirarono a Bristol e Tiverton nel corso della notte del 30 agosto, abbandonando l'intera Aquidneck in mano ai britannici; ad ogni modo, la ritirata si svolse con ordine e senza fretta. La forza di soccorso di Clinton e Grey giunse a Newport il 1\u00ba settembre; dato che la minaccia sulla citt\u00e0 era cessata, Clinton ordin\u00f2 quindi a Grey di condurre una serie di incursioni lungo la costa del Massachusetts. Il generale Pigot fu fortemente criticato da Clinton per non aver atteso l'arrivo dei rinforzi prima di sferrare il suo assalto alle posizioni americane, perdendo un'ottima occasione per intrappolare e distruggere le forze nemiche sull'isola; non molto tempo dopo la battaglia, Pigot lasci\u00f2 Newport e fu richiamato in Gran Bretagna. Le forze britanniche abbandonarono infine Newport nell'ottobre 179, lasciandosi dietro un centro economicamente rovinato dalla guerra.\nIl resoconto fortemente critico di Sullivan sull'operato degli alleati raggiunse Boston prima dell'arrivo della flotta francese, e d'Estaing oppose a esso un dignitoso silenzio. Su pressione di Washington e del Congresso, gli ambienti politici lavorarono per smussare l'incidente nelle relazioni franco-americane, e quando Lafayette raggiunse Boston i rapporti con d'Estaing erano migliorati. L'ammiraglio Howe non ottenne alcun successo nei suoi tentativi di ingaggiare le navi di d'Estaing, ormai bene al sicuro all'interno della rada di Boston; all'inizio di settembre l'ammiraglio Byron rimpiazz\u00f2 Howe alla guida delle forze navali britanniche in Nordamerica, ma anch'egli non riusc\u00ec a tenere bloccata la flotta di d'Estaing: la flotta britannica fu dispersa da una tempesta poco dopo l'arrivo di Byron, e d'Estaing approfitt\u00f2 dell'occasione per salpare e dirigere sulle Indie occidentali."}
{"id": "6333531", "revid": "123774704", "url": "https://it.wikipedia.org/wiki?curid=6333531", "title": "Yuriko Koike", "text": "Fu membro della Camera dei rappresentanti dal 1993 al 2016 (quando diede le dimissioni per correre nelle elezioni governative di Tokyo) e fu in precedenza Ministro della difesa nel gabinetto del Primo ministro Shinz\u014d Abe, ma si dimise nell'agosto 2007, dopo soltanto 54 giorni in carica. Il 31 luglio 2016, Koike fu eletta governatrice di Tokyo, la prima donna a ricoprire tale carica.\nBiografia.\nNata e cresciuta ad Ashiya, una ricca cittadina poco distante da K\u014dbe, Koike frequent\u00f2 la scuola media e la scuola superiore femminile di K\u014dnan per la sua educazione secondaria. Suo padre, Y\u016bjir\u014d Koike, era un operatore di commercio estero che trattava prodotti petroliferi. Fu coinvolto anche in politica, sostenendo Shintar\u014d Ishihara e il Tatenokai negli anni 1960, e corse senza successo per le elezioni nazionali nel 1969. Il padre di Yuriko era dell'idea che fosse essenziale per il Giappone rafforzare le relazioni con i paesi arabi per assicurare un rifornimento stabile di petrolio per timore che il Paese asiatico, povero di risorse, fosse di nuovo spinto in guerra per il petrolio. Tale ideale la convinse a studiare in Egitto per padroneggiare l'arabo.\nAbbandon\u00f2 la Scuola di sociologia dell'Universit\u00e0 Kwansei Gakuin nel settembre 1971. L'anno successivo, studi\u00f2 arabo all'Universit\u00e0 Americana del Cairo e ricevette un Bachelor of Arts in sociologia dall'Universit\u00e0 del Cairo nell'ottobre 1976. All'et\u00e0 di 21 anni spos\u00f2 un compagno di studi giapponese, ma divorzi\u00f2 subito dopo. Cominci\u00f2 a lavorare come interprete e traduttrice dall'arabo e ricopr\u00ec poi la carica di Segretario generale dell'Associazione nippo-araba.\nCarriera politica.\nLa Koike fu eletta alla Camera dei consiglieri nel 1992 come membro del Nuovo Partito del Giappone. Fu poi eletta alla Camera dei rappresentanti nel 1993, in rappresentanza del 2\u00ba distretto di Hy\u014dgo. Nel 1996, fu rieletta alla Camera dei rappresentanti, questa volta in rappresentanza del 6\u00ba distretto di Hy\u014dgo per il Partito della Nuova Frontiera. Mantenne questo seggio nelle elezioni del 2000 come candidata del Nuovo Partito Conservatore. Si un\u00ec al Partito Liberal Democratico nel 2002.\nIncarichi di Gabinetto.\nRicopr\u00ec la carica di Ministro dell'ambiente e Ministro di Stato per gli affari di Okinawa e dei Territori settentrionali nel Gabinetto del Primo ministro Jun'ichir\u014d Koizumi. Insieme a Satsuki Katayama e Makiko Fujino, Koike divenne nota come una degli \"assassini\" di Koizumi nelle elezioni della camera bassa del 2005, correndo a Tokyo contro un candidato dell'ala dura del PLD che si opponeva alle politiche di Koizumi.\nFu nominata Ministro della difesa nel giugno 2007 durante il primo mandato del Primo ministro Shinz\u014d Abe, ma annunci\u00f2 nell'agosto 2007 che intendeva dimettersi dall'incarico, citando come ragione lo scandalo della fuga di informazioni classificate dell'Aegis. Koike in seguito accenn\u00f2 che la vera ragione delle sue dimissioni fu lo scontro, molto pubblicizzato, che aveva avuto con il segretario generale del Gabinetto Yasuhisa Shiozaki sulla sostituzione di un vice ministro, in quanto l'opposizione l'avrebbe usato per opporsi a un progetto di legge sulle leggi antiterrorismo del Giappone.\nElezioni del 2008 per la guida del PLD.\nL'8 settembre 2008, la Koike lanci\u00f2 la sua sfida per diventare presidente del PLD e, indirettamente, Primo ministro, diventando la prima donna nella storia del Giappone a concorrere per quest'ultima carica. Nelle elezioni del 2008 per la guida del Partito Liberal Democratico, tenutesi il 22 settembre, Tar\u014d As\u014d vinse con 351 dei 527 voti; la Koike si piazz\u00f2 terza con 46 voti.\nElezioni governatoriali di Tokyo del 2016.\nIn seguito alle dimissioni del governatore di Tokyo Naoki Inose nel dicembre 2013, si diffusero voci insistenti che la Koike fosse una potenziale candidata per l'elezione governatoriale attesa per il febbraio 2014, insieme a Hideo Higashikokubaru, Hakubun Shimomura, Seiko Hashimoto e Y\u014dichi Masuzoe. Alla fine ella decise di non correre, e Masuzoe vinse.\nDopo che Masuzoe ebbe annunciato le sue dimissioni nel giugno 2016, la Koike annunci\u00f2 a sua volta l'intenzione di correre per la sua successione. Inizialmente, dichiar\u00f2 che avrebbe corso \"come legislatrice del PLD\", ma non ottenne l'approvazione della sezione del partito di Tokyo prima di annunciare la sua candidatura. Il PLD appoggi\u00f2 ufficialmente Hiroya Masuda, e la sezione di Tokyo emise un avviso che qualsiasi membro sostenesse la Koike sarebbe stato punito. Nondimeno, parecchi eminenti politici del PLD continuarono ad appoggiare la Koike, mentre i leader anziani come Shinz\u014d Abe si astennero dal fare discorsi a sostegno dell'uno o dell'altro candidato.\nIl 31 luglio 2016, Yuriko Koike fu eletta governatrice di Tokyo, diventando la prima donna a ricoprire tale carica.\nPosizioni politiche.\nLa Koike sostiene il liberismo economico, promuove le riforme amministrative e di bilancio e insiste sull'ulteriore avanzamento della condizione delle donne nel mondo lavorativo. I principi di base e la posizione da lei affermati a proposito delle riforme politiche sono sintetizzati da \"The 5 Cs: Check, Challenge, Change, Creative and Communication\" (traducibile come \"Le 5 C: Controllo, Competizione, Cambiamento, Creativit\u00e0 e Comunicazione\").\nAmbientalismo.\nAvendo appreso uno stile di vita pi\u00f9 ambientalista dalla sua esperienza delle austerit\u00e0 del tempo di guerra in Egitto, la Koike affronta i temi ambientali. Ricevette il \"Japan Jewelry Best Dresser Award\" (\"Premio come miglior indossatrice di gioielli del Giappone\") per il suo successo nella campagna \"Cool Biz and Warm Biz\". Nel 2005 espresse l'idea di introdurre una \"carbon tax\" cos\u00ec che il Giappone potesse conseguire gli obiettivi del Protocollo di Kyoto. L'anno successivo, inaugur\u00f2 la campagna \"Mottainai furoshiki\", che esorta coloro che fanno la spesa a usare i \"furoshiki\" (i tradizionali involucri di stoffa usati in Giappone per trasportare oggetti, a mo' di fagotto) al posto dei sacchetti di plastica. \u00c8 contro l'uso dei biocombustibili ricavati dalle colture alimentari.\nNazionalismo conservatore.\nCome nazionalista conservatrice, appartiene alla lega dei membri della Dieta che sostiene la Societ\u00e0 giapponese per la riforma dei manuali di storia. Koike \u00e8 uno dei cinque vice segretari generali del Comitato dei Membri della Dieta del Nippon Kaigi, il pi\u00f9 grande pensatoio conservatore del Giappone e la principale \"lobby\" del revisionismo storico, un tempo presieduta da Tar\u014d As\u014d.\nLa Koike \u00e8 anche membro del gruppo dei parlamentari della Dieta che promuove le visite al Santuario Yasukuni, guidato da Yoshinobu Shimamura, e si reca a rendere omaggio ai caduti di guerra presso il santuario nel Giorno della fine della guerra, il 15 agosto, quasi ogni anno. Non avendo potuto fare la visita nel 2007 a causa di un viaggio ufficiale a Okinawa, mand\u00f2 il suo delegato.\nPosizione sull'articolo 9.\nLe posizioni della Koike in politica estera e della sicurezza sono spesso considerate quelle di un falco. Sugger\u00ec che il Primo ministro riveda l'interpretazione dell'articolo 9 della Costituzione giapponese per consentire al governo di esercitare il diritto all'autodifesa collettiva.\nHa sostenuto gli Stati Uniti e la Guerra al terrorismo e si oppone alla tradizione del Governo giapponese di una politica incentrata sull'ONU. Durante le elezioni del 2008 per la guida del PLD, si \u00e8 impegnata a far s\u00ec che la Russia restituisca le quattro isole disputate al Giappone se fosse divenuta Primo ministro.\nAltre posizioni.\nLa Koike ha promosso attivamente anche la cultura popolare giapponese, apparendo nel 2015 nel cosplay di Sally, il personaggio del popolare anime \"Sally la maga\", e affermando che voleva trasformare tutta Tokyo in una \"terra di anime\"."}
{"id": "6333555", "revid": "104458", "url": "https://it.wikipedia.org/wiki?curid=6333555", "title": "Albo d'oro dello sci alpino ai Giochi olimpici", "text": "Lista completa e aggiornata dei vincitori di una medaglia d'oro nelle varie edizioni dei Giochi olimpici invernali.\nVoci correlate.\nAlbo d'oro dei Campionati mondiali di sci alpino\nAlbo d'oro della Coppa del Mondo di sci alpino"}
{"id": "6333569", "revid": "599013", "url": "https://it.wikipedia.org/wiki?curid=6333569", "title": "Simone Lo Faso", "text": "Caratteristiche tecniche.\nGioca come seconda punta. \u00c8 dotato di una buona tecnica e visione di gioco ed \u00e8 rapido e abile negli inserimenti e nel saltare l'uomo.\nCarriera.\nClub.\nPalermo.\nLo Faso inizia a giocare a calcio all'et\u00e0 di 8 anni, nella scuola calcio della Vis Palermo, in cui milita un anno. Trasferitosi nelle giovanili del , viene incluso nella categoria Pulcini, nella formazione allenata da Zammitti. Resta per cinque anni in rosanero, per poi trasferirsi nel 2012, all'et\u00e0 di 14 anni, in prestito al . Tornato nel vivaio del Palermo nel 2014, nella stagione 2015-2016 passa a giocare nella Primavera rosanero. Debutta in prima squadra il 12 agosto 2016, entrando in campo al 100\u00b0 minuto di gioco (durante il primo tempo supplementare) della sfida casalinga contro il , valida per il terzo turno di Coppa Italia, gara poi vinta per 1-0 dal Palermo. \nIl 6 novembre 2016, Lo Faso esordisce anche in Serie A, subentrando al 57' della partita persa per 1-2 in casa contro il . Gioca in tutto 12 gare stagionali tra campionato e Coppa Italia, anche se il Palermo chiude con la retrocessione in Serie B.\nFiorentina.\nIl 31 agosto 2017, Lo Faso passa in prestito con diritto di riscatto alla .\nFa il suo esordio in campionato il 22 ottobre 2017, nella partita in trasferta contro il Benevento, subentrando a Federico Chiesa al 71\u00b0 minuto. Tuttavia, il 10 aprile 2018, in seguito ad uno scontro in allenamento, riporta la frattura spiroide del terzo distale del perone sinistro, terminando cos\u00ec anzitempo la stagione.\nRitorno al Palermo.\nTerminato il prestito alla Fiorentina, che non ha esercitato il diritto di riscatto, l'attaccante rientra al Palermo e figura tra i convocati al ritiro estivo di Sappada per la stagione 2018-2019. Otterr\u00e0 per\u00f2 due sole presenze stagionali nel campionato cadetto.\nLecce, Cesena e ritorno al Lecce.\nIl 25 luglio 2019, Lo Faso firma per il , neo-promosso in Serie A. L'esordio con i giallorossi arriva il 4 dicembre seguente, nella partita di quarto turno di Coppa Italia persa in casa della . Sar\u00e0 anche la sua unica presenza stagionale con il Lecce. \nNon avendo trovato spazio in squadra, il 31 gennaio 2020 si trasferisce in prestito con diritto di riscatto al , in Serie C. In questo caso, ad arrestare la sua ripresa (dopo appena tre presenze in campionato) \u00e8 lo scoppio della pandemia di COVID-19, in seguito alla quale la stagione \u00e8 stata sospesa e poi definitivamente interrotta (fatta eccezione per i play-off, che i bianconeri comunque non avevano raggiunto).\nRientrato al Lecce, il 3 ottobre 2020 l'attaccante esordisce in una gara di campionato con la maglia del club salentino, entrando in campo nel secondo tempo di -Lecce (0-2), valida per la seconda giornata del campionato di Serie B. Nel resto della stagione, per\u00f2, Lo Faso colleziona solo altre due presenze in Coppa Italia, prima di rescindere il contratto con il club giallorosso il 31 gennaio 2021.\nPistoiese.\nIl 25 febbraio 2021, firma con la un contratto valido sino alla fine della stagione agonistica. Anche in questo caso, per\u00f2, la sua esperienza si limita a una manciata di presenze (appena cinque) in campionato.\nFolgore Caratese.\nRimasto di nuovo svincolato nell'estate del 2021, il 14 settembre seguente Lo Faso si unisce ufficialmente alla , in Serie D, firmando un contratto pluriennale e citando il presidente della squadra, Michele Criscitiello, come figura chiave per convincerlo a scendere ulteriormente di categoria. Esordisce con la squadra brianzola cinque giorni dopo, il 19 settembre, subentrando all'86\u00b0 minuto della partita d'esordio in campionato contro l'Olginatese, vinta per 2-0.\nNazionale.\nLo Faso ha rappresentato l'Italia a diversi livelli giovanili, iniziando il suo percorso in azzurro nel 2014, con l'Under-17, dove ha segnato due reti in dieci partite e con cui ha disputato anche l'Europeo del 2015 in Bulgaria, chiuso dagli \"Azzurrini\" al 6\u00ba posto. \nL'attaccante ha in seguito giocato per le formazioni Under-18, Under-19 e Under-20.\nStatistiche.\nPresenze nei club.\n\"Statistiche aggiornate al 11 dicembre 2021\"."}
{"id": "6333571", "revid": "287204", "url": "https://it.wikipedia.org/wiki?curid=6333571", "title": "Adriano Alpago-Novello", "text": "Biografia.\nAdriano Alpago-Novello nasce a Belluno da Alberto Alpago Novello, architetto e urbanista, e Laura Carlotti.\nDopo studi classici all'Istituto Leone XIII di MIlano, nel 1957 si laurea in Architettura presso il Politecnico di Milano, dove dal 1958 diventa assistente alla cattedra di Storia dell\u2019arte e Storia e stili dell\u2019architettura. Nello stesso anno \u00e8 incaricato dell\u2019organizzazione del cantiere e dei rilievi dello scavo del teatro romano di Cesarea marittima in Israele: la constatazione dello scarso interesse o conoscenza della cultura identificabile come \u201cbizantina\u201d lo spinge a programmare una serie sistematica di visite conoscitive e di campagne fotografiche sulla presenza delle chiese \u201cbizantine\u201d del Mediterraneo centro-orientale. Ne risulta una serie di studi che lo portano al conseguimento della libera docenza e all\u2019incarico universitario. Dal 1963 \u00e8 assistente ordinario presso il Politecnico di Milano alla cattedra di Storia dell\u2019arte e Storia e stili dell\u2019architettura, di cui nel 1971 diventa libero docente; nello stesso anno \u00e8 professore incaricato di Storia dell\u2019architettura alla Facolt\u00e0 di Architettura di Torino. Dal 1975 \u00e8 professore associato alla Facolt\u00e0 di Architettura di Milano, dal 1987 titolare della cattedra di Storia dell\u2019arte musulmana all\u2019Universit\u00e0 Ca' Foscari Venezia.\nPartecipa come relatore a numerosi Congressi nazionali ed internazionali sull\u2019architettura e studi bizantini ed \u00e8 invitato a tenere lezioni in numerosi atenei italiani e stranieri.\nSi dedica con speciale attenzione allo studio, sotto l\u2019aspetto storico-architettonico, di aree culturali d\u2019Italia non ancora conosciute, con un particolare interesse per le zone di montagna e rurali, al fine di un recupero dei valori delle culture locali e dell\u2019architettura tradizionale. Approfondimenti specifici interessano il territorio bellunese e portano alla mostra \u201cVal Belluna, Case nella Campagna\u201d, 1964, e a numerose pubblicazioni sul tema. In occasione della mostra, Dino Buzzati scrive un articolo sul Corriere della Sera intitolato: \"L'architetto che ha visto\".\nSocio e consigliere di Italia Nostra, svolge e opera in difesa del patrimonio storico con conferenze, dibattiti, lezioni in varie citt\u00e0 italiane.\nNel 1967 fonda e dirige il Centro Studi e Documentazione della Cultura Armena. Il Centro pubblica la collana \"Documenti di Architettura Armena\" e \"Ricerca sull'Architettura Armena\". Organizza la mostra sull'Architettura Medievale Armena, ospitata in diverse citt\u00e0 italiane e, all'estero, in oltre diciotto Paesi, dal Sud America all'Iran all'Armenia.\nDal 1967 al 1983 \u00e8 responsabile e membro di Missioni di studio, sotto il patrocinio ufficiale del Ministero degli Affari Esteri d\u2019Italia, in territorio armeno, georgiano, in Iran, in Siria del Nord.\nHa conseguito diversi premi internazionali (premio internazionale \u201cParekorzagan\u201d per studiosi non armeni che abbiano dato un contributo fondamentale nel campo dell\u2019arte armena, premio \u201cThoros Thoromanian\u201d dell\u2019Accademia delle Scienze di Armenia per studiosi dell\u2019arte armena, medaglia Reza Pahalevi per il lavoro di studio svolto in Iran).\n\u00c8 stato consulente scientifico per il settore architettura della collana di studi sulla \u201cCultura popolare veneta\u201d (promossa dalla Regione Veneto e dalla Fondazione Giorgio Cini) e condirettore dell\u2019Archivio Storico di Belluno, Feltre e Cadore.\nA livello professionale ha operato specialmente nel Veneto e a Milano, curando in particolare interventi di restauro."}
{"id": "6333572", "revid": "108578479", "url": "https://it.wikipedia.org/wiki?curid=6333572", "title": "Skol Veythrin Karenza", "text": "La Skol Veythrin Karenza (SVK) \u00e8 una scuola dell'infanzia istituita dall'associazione Movyans Skolyow Meythrin, e riconosciuta dall'Ofsted, dove la comunicazione tra insegnanti e bambini avviene esclusivamente in lingua cornica, secondo la metodologia educativa dell'immersione linguistica.\nLa scuola nacque nel 2010 come organizzazione volontaria no-profit, gestita dagli stessi genitori che volevano insegnare il cornico ai propri figli durante i primi anni di et\u00e0. La Skol Veythrin Karenza part\u00ec originariamente come asilo part-time che offriva solo due ore settimanali di educazione bilingue inglese-cornico per poi estendere l'insegnamento a un giorno alla settimana nel 2012."}
{"id": "6333581", "revid": "767487", "url": "https://it.wikipedia.org/wiki?curid=6333581", "title": "Malata d'amore", "text": "Malata d'amore (\"Dr. Holl\") \u00e8 un film drammatico del 1951 diretto da Rolf Hansen. Venne presentato in concorso nella prima edizione del Festival di Berlino.\nTrama.\nIl ricco industriale Alberti \u00e8 preoccupato per le gravi condizioni di salute della figlia Angelika. Dopo aver consultato diversi medici senza alcun risultato, ripone le sue speranze nella studentessa di medicina Helga e nel suo fidanzato, il dottor Holl, che inizia a concentrare le sue ricerche sul caso di Angelika. Ignara del fatto che sia fidanzato con Helga, la ragazza si innamora del giovane medico e la stessa Helga si mostra disposta a farsi da parte, convinta che le sue condizioni non consentiranno una lunga relazione. Ma le ricerche di Holl si dimostrano fruttuose e la salute di Angelika mostra un miglioramento rapido quanto inaspettato.\nLocations.\nOltre che negli studi cinematografici della Bavaria Film, le riprese vennero effettuate in Italia, in particolare a Roma e a Sorrento.\nDistribuzione.\nIl film venne distribuito nelle sale della Germania Ovest a partire dal 23 marzo 1951 e nel giugno dello stesso anno venne proiettato al Festival di Berlino."}
{"id": "6333583", "revid": "1371684", "url": "https://it.wikipedia.org/wiki?curid=6333583", "title": "Campionati mondiali di bob 1979", "text": "I Campionati mondiali di bob 1979, trentaquattresima edizione della manifestazione organizzata dalla Federazione Internazionale di Bob e Skeleton, si sono disputati dal 16 al 25 febbraio 1979 a Sch\u00f6nau am K\u00f6nigssee, nell'allora Germania Ovest, sulla pista omonima. La localit\u00e0 bavarese ha ospitato quindi le competizioni iridate per la prima volta nel bob a due e nel bob a quattro uomini.\nL'edizione ha visto prevalere la Germania Ovest che si aggiudic\u00f2 una medaglia d'oro, una d'argento e una di bronzo sulle sei disponibili in totale, sopravanzando di misura la Svizzera con un oro e un bronzo e lasciando alla Germania Est un argento. I titoli sono stati infatti conquistati nel bob a due uomini dagli svizzeri Erich Sch\u00e4rer e Josef Benz e nel bob a quattro dai tedeschi occidentali Stefan Gaisreiter, Dieter Gebard, Hans Wagner e Heinz Busche.\nRisultati.\nBob a due uomini.\nLa gara si \u00e8 disputata il 16 e il 18 febbraio 1979 nell'arco di quattro \"manches\". Campioni mondiali in carica erano gli svizzeri Erich Sch\u00e4rer e Josef Benz, riconfermatisi campioni anche in questa edizione, davanti ai tedeschi occidentali Stefan Gaisreiter, Manfred Schumann e Fritz Ohlw\u00e4rter, con Gaisreiter e Schumann alla loro seconda medaglia iridata di specialit\u00e0 dopo il bronzo vinto a Sankt Moritz 1977 e Ohlw\u00e4rter (che in questa occasione sostitu\u00ec Schumann nell'ultima discesa) al suo terzo argento dopo quelli conquistati con Georg Heibl a Sankt Moritz 1974 e a Cervinia 1975; al terzo posto si \u00e8 infine piazzata l'altra coppia tedesca occidentale formata da Toni Mangold e Stefan Sp\u00e4te, entrambi per la prima volta su un podio mondiale nel bob a due.\nBob a quattro.\nLa gara si \u00e8 disputata il 24 e il 25 febbraio 1979 nell'arco di quattro \"manches\". Campione mondiale in carica era il quartetto tedesco orientale composto da Horst Sch\u00f6nau, Horst Bernhardt, Harald Seifert e Bogdan Musiol, non presenti tra i primi sei in questa edizione, e il titolo \u00e8 stato pertanto vinto dall'equipaggio tedesco occidentale formato da Stefan Gaisreiter, Dieter Gebard, Hans Wagner e Heinz Busche, con Gaisreiter al suo secondo alloro iridato dopo quello conquistato dieci anni prima da frenatore a Lake Placid 1969 e detentore di ulteriori due argenti colti a Cervinia 1971 e a Lake Placid 1973; al secondo posto, distanziata di un solo centesimo di secondo, si \u00e8 classificata la formazione tedesca orientale costituita da Meinhard Nehmer, Detlef Richter, Bernhard Germeshausen e Hans-J\u00fcrgen Gerhardt, con Nehmer, Germeshausen e Gerhardt gi\u00e0 campioni mondiali a Sankt Moritz 1977 e bronzo nella precedente edizione del 1978, davanti alla compagine svizzera composta da Erich Sch\u00e4rer, Ulrich B\u00e4chli, Hansj\u00f6rg Trachsel e Josef Benz, con Sch\u00e4rer alla sua sesta medaglia mondiale nel bob a quattro, di cui tre d'oro vinte nel 1971, nel 1973 e nel 1975 e due d'argento colte nel 1977 e nel 1978, mentre Benz fu anch'egli oro nel 1975 e, con anche B\u00e4chli nel medesimo equipaggio, due volte argento nel 1977 e 1978"}
{"id": "6333585", "revid": "889336", "url": "https://it.wikipedia.org/wiki?curid=6333585", "title": "Tyrone Pandy", "text": "Carriera.\nClub.\nMilita fino al 2013 al Belize Defence Force. Nel 2013 viene acquistato dal Belmopan Bandits.\nNazionale.\nDebutta in Nazionale il 22 gennaio 2008, nell'amichevole Belize-El Salvador (0-1). Viene convocato per la CONCACAF Gold Cup 2013."}
{"id": "6333606", "revid": "287204", "url": "https://it.wikipedia.org/wiki?curid=6333606", "title": "Giovanna Limido", "text": "Biografia.\nFormazione ed esordi.\nStudi\u00f2 tra il 1864 e il 1871 presso la Scuola di ballo del Teatro alla Scala, riportando difficolt\u00e0 per le sue doti fisiche. Nel 1869 danz\u00f2 come \"ballerina distinta\" al Teatro Vicereale del Cairo. Negli anni successivi debutt\u00f2 come prima ballerina in importanti capoluoghi italiani, a Barcellona e Nizza.\nDal 1879 si iscrisse nella scuola privata di Caterina Beretta, con l'obiettivo di raggiungere l'eccellenza.\nCarriera successiva.\nNel 1881 fu scritturata per \"Brahma\". Nei mesi successivi, Giovanna Limido fu al centro di una \"querelle\" (etichettata come \"La Zuccheide\") sulla stampa di settore con la rivale Virginia Zucchi, che avrebbe anelato al ruolo della Limido e sarebbe arrivata a sabotare una sua performance con un gruppo di propri sostenitori.\nNel 1882 torn\u00f2 alla Scala in due coreografie di C. Marzagora, \"Da\u00ef-Natha\" e \"Lore-Ley\"; nello stesso anno, ebbe il ruolo di Ercinia in \"Le due gemelle\" al Teatro San Carlo di Napoli. Collabor\u00f2 con Coppi e Cecchetti nella stagione 1883-84 al Teatro Regio di Torino con i balli \"Excelsior\" e \"Metempsicosi\" e nel 1885 al \"Her Majesty's Theatre\" di Londra; sostitu\u00ec Adelina Rossa nel ruolo di Civilt\u00e0 in \"Ballo Excelsior\" in Inghilterra, con riscontro della critica.\nLa Limido propose nelle principali piazze europee \u00ab\"balli grandi\", divertissements e pot-pourri\u00bb, in particolare a Budapest e Madrid, e comp\u00ec un tour in America latina.\nNel 1887 arriv\u00f2 a San Pietroburgo con la compagnia di Cecchetti. Ebbe successo di pubblico il ballo mitologico \"Le pouvoir d'amour\" e il \"grand pas dedeux\" di Cecchetti e Limido; nacque un fruttuoso sodalizio artistico, e la Limido si speriment\u00f2 in tecniche inedite per le colleghe russe, quali \"\u00abdoubles ronds de jambe en l'air\", \"pas de ciseau\" o tre giri \"sur les pointes\"\u00bb.\nIn agosto la Limido fu la valchiria protagonista in \"Sieba ovvero La spada di Wotan\", balletto di ispirazione wagneriana di Manzotti e Marenco, ripreso da Cecchetti. In ottobre quest'ultimo venne invitato al Teatro Mariinskij ma non venne seguito dalla Limido a causa della rivalit\u00e0 con Virginia Zucchi.\nAl Teatro Dal Verme ci fu l'ultima interpretazione italiana con \"Ballo Excelsior\". L'ultimo spettacolo fu nel 1890 al Teatro \u00c9den col \"Sieba\", e a Parigi in quell'anno si ammal\u00f2 e mor\u00ec.\nAccoglienza.\nPer rigore e trasparenza, in Italia era definita a volte \u00abballerina di rango francese\u00bb.\nDurante la querelle del 1881 con la Zucchi, la \"Gazzetta di Napoli\" scrisse che il \"Brahma\" sabotato dalla rivale fu salvato dalla Limido, \u00abtanto perfetta da far ricordare la Pochini, la Berretta [sic] e le altre migliori che hanno calcato le scene del San Carlo. Quando la Limido avr\u00e0 acquistato nella mimica [\u2026] sar\u00e0 delle migliori ballerine\u00bb. Secondo Skal'kovskij, la rivalit\u00e0 con Virginia Zucchi sarebbe stata immotivata, in quanto ballerine espressioni di modi diversi di danzare.\nNelle repliche londinesi del \"Ballo Excelsior\", il \"The Times\" segnal\u00f2 il passo a due della Limido e di Cecchetti, che suscit\u00f2 un \u00abfurore\u00bb di pubblico per entrambi.\nPle\u0161\u010deev la defin\u00ec \u00abquintessenza del classicismo coreografico\u00bb per \"Le pouvoir d'amour\" all'Arkadija di San Pietroburgo."}
{"id": "6333608", "revid": "889336", "url": "https://it.wikipedia.org/wiki?curid=6333608", "title": "David Trapp", "text": "Caratteristiche tecniche.\nPu\u00f2 giocare come centrocampista difensivo o come centrocampista offensivo.\nCarriera.\nClub.\nGioca dal 2003 al 2004 al Belmopan Bandits. Nel 2004 si trasferisce al Kulture Yabra. Nel 2006 viene acquistato dal Santel's Santa Elena. Nel 2007 passa al Revolutionary Conquerors. Nel 2009 gioca al San Pedro Bullsharks. Nel 2010 si trasferisce al Belize Defence Force. Nel 2012 viene acquistato dal Belmopan Bandits.\nNazionale.\nHa debuttato in Nazionale l'8 febbraio 2007, in El Salvador-Belize (2-1). Ha partecipato con la propria Nazionale alla CONCACAF Gold Cup 2013. Ha collezionato in totale, con la maglia della Nazionale, 14 presenze."}
{"id": "6333609", "revid": "767487", "url": "https://it.wikipedia.org/wiki?curid=6333609", "title": "Lacrim", "text": "Biografia.\nCresce nella \"cit\u00e9\" Anatole-France, nel comune di Chevilly-Larue, vicino a Parigi. Vive un'adolescenza travagliata e all'alba dei vent'anni ne ha gi\u00e0 trascorsi diversi tra riformatorio e carcere.\nNel 2009 si trasferisce a Marsiglia e decide di intraprendere la carriera musicale. Tra 2010 e 2013 pubblica vari lavori con cui ottiene ottima visibilit\u00e0, collaborando anche con alcuni esponenti importanti dell'underground francese quali Keny Arkana, Le Rat Luciano, Mister You, Alonzo e Rim'K. Nel 2012 viene condannato a 4 anni per una rapina fatta alcuni anni prima, di cui 2 da scontare in carcere.\nNel 2013 arriva il contratto discografico con Def Jam France. Uscito dal carcere, pubblica il primo disco ufficiale il 1\u00ba settembre 2014 con il titolo \"Corleone\". L'album ha collaborazioni importanti come quelle con i rapper americani French Montana e Lil' Durk e raggiunge il platino.\nNel 2015 Lacrim ha altri guai giudiziari: viene condannato perch\u00e9 coinvolto in un giro di armi e droga, infatti dei fucili d'assalto utilizzati in uno dei suoi video (\"Viens je t'emm\u00e8ne\") vengono ritrovati nel deposito di una banda di trafficanti di Marsiglia. Lacrim si sottrae alla giustizia per alcuni mesi, nascondendosi in Marocco e in Spagna, prima di consegnarsi alla polizia e tornare in carcere. Nel frattempo per\u00f2 riesce comunque a portare avanti la propria produzione discografica, pubblicando i mixtape \"R.I.P.R.O. vol. 1\" (in cui c'\u00e8 un featuring con i Migos, nel singolo \"Money\") e \"R.I.P.R.O. vol. 2\" e raggiungendo il disco di platino con entrambi. Queste vicende lo rendono un beniamino del pubblico francese e nel 2016 sui social network impazza l'hastag \"#FreeLacrim\" (cio\u00e8 lo slogan \"Lacrim libero\").\nIl 28 novembre 2016 Lacrim esce di prigione, a gennaio 2017 annuncia la nascita della sua etichetta \"Plata O Plomo\" (citazione della celebre espressione del narcotrafficante colombiano Pablo Escobar) e il 31 marzo pubblica il suo secondo disco solista, sotto etichetta Plata O Plomo/Def Jam France, dal titolo \"Force &amp; honneur\". Il disco \u00e8 anticipato dall'omonima \"web-serie\" pubblicata su YouTube, in cui Lacrim interpreta se stesso accompagnato da un cast con alcuni degli attori francesi pi\u00f9 famosi nel genere gangster. L'album vede alcune collaborazioni importanti come quelle di Booba ed SCH ed \u00e8 presente anche una traccia con il rapper milanese Ghali dal titolo \"Tristi\", prodotta da Charlie Charles. Inoltre vi \u00e8 anche un brano dal titolo \"Dolce Vita\" che \u00e8 un remix di \"Figli di Pap\u00e0\", canzone di Sfera Ebbasta (sempre prodotta da Charlie Charles, che cura il beat anche di \"Mytone pas\"). Ad aprile 2017, l'album viene certificato disco di platino e ad agosto doppio disco di platino. Il 17 novembre 2017 viene pubblicato il mixtape \"R.I.P.R.O. vol. 3\".\nA gennaio 2018 lancia la seconda stagione della sua web serie \"Force et Honneur\", composta da 4 episodi e pubblicata sul suo canale YouTube e sulla piattaforma Studio+.\nNel 2019 pubblica l'album intitolato \"Lacrim\", anticipato dal singolo \"Bloody\" realizzato in collaborazione con il rapper statunitense 6ix9ine. Nel disco sono presenti altri ospiti come Snoop Dogg e Rick Ross.\nIl 16 ottobre 2020, viene pubblicato il quarto capitolo della saga di mixtape R.I.P.R.O. Nella traccia \"Dracula\" \u00e8 presente una collaborazione con Sfera Ebbasta.\nCaratteristiche.\nIl rap di Lacrim \u00e8 caratterizzato da una voce rauca e da uno stile aggressivo, con sonorit\u00e0 trap, a cui alterna anche produzioni pi\u00f9 \"dolci\" e melodiche grazie all'uso di autotune. Le tematiche di cui tratta sono spesso ispirate al gangsta rap e mafioso rap, incentrate su traffico di droga, vita di strada e celebrazione del lusso come simbolo di riscatto. Lacrim trae molta ispirazione anche da film e telefilm di mafia come \"Il Padrino\", \"I Soprano\", \"Gomorra\", \"Narcos\" o la serie francese \"Mafiosa\"."}
{"id": "6333612", "revid": "1186766", "url": "https://it.wikipedia.org/wiki?curid=6333612", "title": "Urmeni\u0219 (Maramure\u0219)", "text": ""}
