{"id": "6405547", "revid": "484362", "url": "https://it.wikipedia.org/wiki?curid=6405547", "title": "Palombarone", "text": "Il Palombarone \u00e8 una struttura del Seicento che si trova a Castelfidardo, cittadina delle Marche, in Centro Italia.\nStruttura.\nIl palazzo ha tre sezioni principali - una componente centrale di quattro piani - indubbiamente la parte pi\u00f9 antica della struttura con due ali di due piani ai fianchi.\nStoria.\nLa struttura oggi conosciuta localmente come il Palombarone fu costruita nel 1580 come residenza estiva del Arcivescovo, bens\u00ec governatore della Basilica della Santa Casa del vicino Loreto. Fu propriet\u00e0 della Chiesa Cattolica per la maggior parte della sua storia dominando il paesaggio vicino per decine di chilometri, data la sua posizione elevata. La natura residenziale ed ecclesiastica potrebbe non essere l'unico scopo del palazzo - infatti si trova per tutta l'altezza della torre centrale delle aperture che perforano l'intera spessura delle mura. L'origine e uso di queste aperture non sono completamente chiare - le miglior teorie sono due. Primo - le aperture servivano per sparare cannoni o moschete o simili contro dei presunti invasori. Nel 1580 l'Europa dopo tutto si trovava a confrontarsi con le invasioni ottomane che sono arrivate alle porte della non troppo distante capitale austriaca, Vienna. L'altra teoria, che spiega il nome del palazzo \u00e8 che la struttura fu usata come allevamento per piccioni viaggiatori - ed infatti si attesta un mercato locale nel seicento in proprio questo settore.\nSi presume che il Palombarone fu pressoch\u00e9 abbandonato alla fine dei Stati Papali - con la sconfitta delle forze pontificali durante la battaglia di Castelfidardo (pochi chilometri dal Palombarone) nel 1860. E fu allora che famiglie contadine entrarono come inquilini a vivere in questa struttura, continuando a risiedere in loco fino al 1980 quando fu completamente abbandonata. Il Palombarone fu acquisito nel nuovo millennio da una signora locale, Renata Simonetti Giorgi - discendente di una contadina nata nel Palombarone con l'intenzione di restaurare la struttura per ritornarla alle glorie passate - in fatto considerato riuscito nel 2016.\nArchitecture.\nIl palazzo \u00e8 nel stile del Seicento, considerato tipico per la zona con archi e volte interne. Le mura sono molto spesse, tenendo la temperature estiva bassa ed invernale pi\u00f9 alta."}
{"id": "6405550", "revid": "767487", "url": "https://it.wikipedia.org/wiki?curid=6405550", "title": "Vojislav Ili\u0107", "text": "Biografia.\nA causa delle non buone condizioni di salute, Ili\u0107 non complet\u00f2 gli studi di filosofia e si avvicin\u00f2 alla letteratura grazie alla biblioteca del padre, il drammaturgo e poeta Jovan Ili\u0107, che gli consent\u00ec di leggere gli autori romantici europei.\nNel 1885 partecip\u00f2 come volontario alla guerra serbo-bulgara e nel 1892 lavor\u00f2 come insegnante in una scuola a Turnu Severin, in Romania. Nello stesso anno fu nominato segretario stampa presso il Ministero degli affari interni, e successivamente viceconsole a Pristina.\nNel corso della sua vita conobbe numerosi scrittori, tra i quali \u0110ura Jak\u0161i\u0107, di cui spos\u00f2 una figlia.\nCondusse prevalentemente uno stile di vita da boh\u00e9mien e a causa delle convinzioni politiche fu perseguitato dalle autorit\u00e0.\nMor\u00ec di tubercolosi all'et\u00e0 di trentadue anni.\nIli\u0107 \u00e8 considerato dalla critica letteraria un innovatore poich\u00e9 oltrepass\u00f2 la lirica patriottica e romantica diffusa nella seconda met\u00e0 del XIX secolo nel suo Paese, per condurre la letteratura serba verso forme simbolistiche, realistiche, neoclassiche, ispirate dalla sua predilezione infantile per la mitologia indiana, persiana, caucasica, araba, greca, romana, ed anche dalla delusione per la realt\u00e0 sociale e politica caratterizzata da ribellioni e repressioni violente che, secondo l'opinione dello scrittore, si potevano riscattare solamente con i sogni della fantasia.\nIli\u0107 si mise in evidenza con le \"Ispovesti\" (\"Confessioni\"), incentrate sulle incertezze e sulle ansie dell'intera umanit\u00e0, con le liriche elegiache, con quelle epiche, con quelle satiriche, nelle quali critic\u00f2 il regime degli Obrenovi\u0107 ed in generale gli usi, i costumi, i vizi, i difetti della societ\u00e0 contemporanea e descrisse intensamente paesaggi rurali, scene di vita rurali, immagini della natura.\nLe opere di Ili\u0107 furono impreziosite dai toni evocativi, da una suggestione magica delle parole e dall'uso di un verso libero secondo i modelli occidentali.\nIli\u0107 riscosse un buon successo di critica e di pubblico ed esercit\u00f2 una grande influenza sui poeti delle generazioni successive."}
{"id": "6405554", "revid": "767487", "url": "https://it.wikipedia.org/wiki?curid=6405554", "title": "...If I Die, I Die", "text": "...If I Die, I Die \u00e8 il primo album del gruppo post-punk irlandese Virgin Prunes, pubblicato il 4 novembre 1982.\nAccoglienza critica.\n\"...If I Die, I Die\" \u00e8 stato ben accolto dai critici. AllMusic, nella recensione contemporanea dell'album, l'ha definito \"un esibizionismo meravigliosamente confuso e a volte esagerato e spesso inquietante esercizio di creativit\u00e0 sfrenata\".\nTracce.\nTesti e musiche dei Virgin Prunes."}
{"id": "6405555", "revid": "594360", "url": "https://it.wikipedia.org/wiki?curid=6405555", "title": "Overdose (EP Exo)", "text": "Overdose \u00e8 il terzo EP del gruppo musicale sudcoreano-cinese EXO, pubblicato il 7 maggio 2014.\nL'EP \u00e8 stato pubblicato in due versioni: una in coreano interpretata dalla subunit\u00e0 Exo-K ed una in mandarino interpretata dalla subunit\u00e0 Exo-M."}
{"id": "6405558", "revid": "1675182", "url": "https://it.wikipedia.org/wiki?curid=6405558", "title": "Sing for You", "text": "Sing for You \u00e8 il quarto EP del gruppo musicale sudcoreano-cinese EXO, pubblicato il 10 dicembre 2015."}
{"id": "6405561", "revid": "228587", "url": "https://it.wikipedia.org/wiki?curid=6405561", "title": "For Life", "text": ""}
{"id": "6405565", "revid": "287204", "url": "https://it.wikipedia.org/wiki?curid=6405565", "title": "Bras\u00edlia V\u00f4lei Esporte Clube 2015-2016", "text": "Questa voce raccoglie le informazioni riguardanti il Bras\u00edlia V\u00f4lei Esporte Clube nella stagione 2015-2016.\nOrganigramma societario.\nArea direttiva\nArea tecnica\nArea sanitaria"}
{"id": "6405570", "revid": "400694", "url": "https://it.wikipedia.org/wiki?curid=6405570", "title": "For Life (EP Exo)", "text": "For Life \u00e8 il quinto EP del gruppo musicale sudcoreano-cinese EXO, pubblicato il 19 dicembre 2016 in due versioni, una in lingua coreana e una in lingua cinese."}
{"id": "6405574", "revid": "1005847", "url": "https://it.wikipedia.org/wiki?curid=6405574", "title": "G20 del 2017", "text": "Il G20 del 2017 \u00e8 stato il dodicesimo meeting del Gruppo dei Venti (G20). Si \u00e8 tenuto il 7 e 8 luglio 2017 nella citt\u00e0 di Amburgo, in Germania. \u00c8 stato il primo vertice del G20 ospitato dalla Germania e il terzo ospitato da un Paese dell'Unione europea, dopo quelli del 2009 in Regno Unito e del 2011 in Francia. La riunione \u00e8 stata guidata dalla cancelliera tedesca Angela Merkel.\nAgenda e risultati.\nTerrorismo e questione migratoria.\nIn un comunicato congiunto, i leader del G20 si sono ripromessi di prendere misure per bloccare ogni tipo di finanziamento a gruppi terroristici e per impedire che Internet venga usato per diffondere la loro propaganda. Il G20 \u00e8 coinciso inoltre con il primo atteso incontro tra Vladimir Putin e Donald Trump che hanno raggiunto un nuovo accordo di cessate il fuoco nel sud-ovest della Siria. La cancelliera tedesca Angela Merkel durante la sua conferenza stampa finale ha detto di essere stata contenta che tale incontro sia avvenuto nel G20 tedesco dichiarando che \"\u00e8 sempre meglio parlare l'uno con l'altro piuttosto che uno dell'altro.\"\nPer quanto riguarda la questione migratoria non sono state previste nel comunicato finale, a causa dell'opposizione di Cina e Russia, delle sanzioni internazionali contro i trafficanti di esseri umani, come invece richiesto in primis dai Paesi europei.\nCambiamenti climatici.\nNel corso del G20 i leader, pur prendendo atto della decisione degli Stati Uniti di uscire dall'accordo di Parigi, hanno definito tale accordo come irreversibile e non soggetto a rinegoziazioni. La cancelliera Merkel si \u00e8 detta lieta che nonostante la decisione americana, tutti gli altri siano stati concordi sul fatto che non si possa tornare indietro ma si \u00e8 detta pessimista su una marcia indietro di Trump. Trump ha inoltre ottenuto nel testo finale del comunicato una concessione sui combustibili fossili che consente agli Stati Uniti di cooperare con altri partner per facilitare l'accesso e l'utilizzo il pi\u00f9 pulito ed efficace delle energie fossili, aiutandoli a sviluppare quelle rinnovabili e altre forme di energia pulita.\nCommercio.\nPer quanto riguarda il commercio, i Paesi partecipanti si sono riconosciuti sul libero commercio e contro le politiche di protezionismo e i comportamenti scorretti nel commercio come il dumping. Nel comunicato il commercio libero e aperto viene riconosciuto come motore della crescita, della produttivit\u00e0, dell'innovazione e della creazione di posti di lavoro ma viene riconosciuto anche il ruolo legittimo di strumenti di difesa nazionali.\nAltri summit nell'ambito del G20.\nFonte:"}
{"id": "6405580", "revid": "1428919", "url": "https://it.wikipedia.org/wiki?curid=6405580", "title": "Johann H\u00fcbner", "text": "Biografia.\nJohann H\u00fcbner frequent\u00f2 la scuola di Zittau prima di studiare teologia, poesia, retorica, geografia e storia presso l'Universit\u00e0 di Lipsia. Nel 1694 divent\u00f2 rettore della ginnasio di Merseburgo.\nCon il suo libro \"Questions and Answers to Geography\" pubblicato nel 1693, port\u00f2 alla voglia delle scuole a insegnare geografia.\nNel 1704 scrisse la prefazione \"Reales Staats-, Zaitungs- und Conversations-Lexikon\" con Philipp Balthasar Sinold von Sch\u00fctz.\nNel 1711 divenne rettore della Gelehrtenschule des Johanneums di Amburgo.\nLa sua Bibbia \"Biblische Historien\" (1714) fu creata per essere utilizzata nelle scuole. \nFecero ben 270 edizioni e fu tradotto in 15 lingue europee, facendolo \"la bibbia pi\u00f9 popolare e pi\u00f9 lunga del suo tipo\"."}
{"id": "6405583", "revid": "1543377", "url": "https://it.wikipedia.org/wiki?curid=6405583", "title": "John Grigg", "text": "\u00c8 principalmente noto per la scoperta della cometa periodica 26P/Grigg-Skjellerup. Scopr\u00ec altre due comete che portano il suo nome: C/1903 H1 (Grigg) e C/1907 G1 (Grigg-Mellish). Fu divulgatore scientifico di astronomia e un pioniere dell'astrofotografia in Nuova Zelanda.\nBiografia.\nJohn Grigg nacque il 4 giugno 1838 a Thanet, nel Kent, o, forse, a Londra. Suo padre disponeva di un buono stipendio e ci\u00f2 permise al giovane John Grigg di studiare matematica, scienze e sviluppare i suoi interessi per la musica e l'astronomia.\nSpos\u00f2 Emma Mitchell nel 1858; la coppia emigr\u00f2 in Nuova Zelanda nel 1863, stabilendosi ad Auckland, dove Emma mor\u00ec quattro anni dopo, nel 1867. Grigg, con i figli, si trasfer\u00ec a Thames, dove apr\u00ec un negozio di arredamento, che specializz\u00f2 progressivamente in strumenti musicali, fornendo anche lezioni di canto. Nel 1871 si spos\u00f2 una seconda volta, con Sarah Allaway, che tuttavia mor\u00ec nel 1874. Si spos\u00f2 infine una terza volta nel 1887, con Jane Henderson. Ebbe complessivamente sei figli e tre figlie, che redigeranno una \"Family History\" (\"Storia familiare\") - importante documento per ricostruire la vita del padre dopo che i suoi diari osservativi saranno andati perduti.\nGrigg si riavvicin\u00f2 all'astronomia in occasione del transito di Venere del 1874, quando si dot\u00f2 di alcuni strumenti osservativi; nel 1884 costru\u00ec un piccolo osservatorio, dotato di due telescopi rifrattori di (3\" 1/4) e 3,2 cm (1\" 1/4), in prossimit\u00e0 della sua abitazione, da cui un paio di anni dopo inizi\u00f2 ad eseguire osservazioni e ricerche di comete in modo amatoriale. Dopo essersi ritirato dall'attivit\u00e0 commerciale, nel 1894 trasfer\u00ec l'osservatorio in un edificio pi\u00f9 grande ed inizi\u00f2 ad eseguire osservazioni con sistematicit\u00e0.\nEsegu\u00ec osservazioni sia di comete gi\u00e0 note, sia volte alla ricerca di nuovi oggetti. A tale scopo, produsse una lista delle nebulose visibili attraverso i suoi strumenti, con una declinazione compresa tra -20\u00b0 e -90\u00b0. Stando alle dichiarazioni dei suoi familiari, osserv\u00f2 35 comete, oltre le quattro che scopr\u00ec.\nIl suo primo successo, fu il recupero della Cometa Encke nel 1898. Il 22 luglio 1902 scopr\u00ec la cometa 26P/Grigg-Skjellerup come un oggetto nebuloso nella costellazione della Vergine. Segu\u00ec l'oggetto fino al 2 agosto, quando la cometa raggiunse una magnitudine pari a 9,5, corrispondente al limite del suo strumento. Ne diede solo allora comunicazione alla stampa locale e a Walter Gale e Pietro Barracchi, attivi rispettivamente presso gli osservatori di Sidney e Melbourne. Riusc\u00ec inoltre a calcolare un'orbita che incluse in una comunicazione del settembre del 1902 sull'\"Astronomische Nachrichten\". La cometa tuttavia non fu pi\u00f9 individuata dagli astronomi australiani, ostacolati dal maltempo invernale e dalla nebulosit\u00e0 presente nella costellazione della Vergine. Verr\u00e0 poi riscoperta da Frank Skjellerup il 17 maggio 1922 e identificata da G. Merton come lo stesso oggetto osservato da John Grigg vent'anni prima.\nIl 17 aprile 1903 scopr\u00ec una seconda cometa, nota come C/1903 H1 (Grigg), nella costellazione dell'Eridano, riuscendo a seguirla per 29 giorni. Inoltre, diede comunicazione della scoperta gi\u00e0 il 19 aprile a Barracchi, Gale e Tebbutt. Quest'ultimo, in particolare, contribu\u00ec al calcolo dell'orbita con osservazioni precise della sua posizione.\nDopo l'annuncio della scoperta di una cometa nel 1904 che subito si rivel\u00f2 infondato allo stesso Grigg, una terza scoperta avvenne il 19 marzo 1906. L'oggetto, la cometa C/1906 F1 (Ross), tuttavia era stato gi\u00e0 individuato da David Ross da Melbourne il 14 febbraio, cu\u00ec and\u00f2 il credito della scoperta. Infine, l'8 aprile 1907 Grigg scopr\u00ec una quarta cometa, la C/1907 G1 (Grigg-Mellish), scoperta indipendentemente dall'astrofilo statunitense John Edward Mellish il seguente 14 aprile. Infatti, anche in questa occasione, una scarsa comunicazione da parte di Grigg imped\u00ec una repentina attivazione degli osservatori dell'emisfero australe, prima che la cometa raggiungesse una declinazione tale da risultare visibile dal solo emisfero boreale.\nGrigg fu una figura importante per l'astronomia amatoriale in Nuova Zelanda all'inizio del Novecento. Acquis\u00ec notoriet\u00e0 locale, che sfrutt\u00f2 per divulgare l'astronomia tra i suoi concittadini. Stabil\u00ec contatti con la comunit\u00e0 astronomica del suo tempo, iscrivendosi anche alla British Astronomical Association nel 1897. Sebbene produsse numerose fotografie delle comete da lui osservate, le utilizz\u00f2 solo in pubblicazioni sulla stampa locale, sulla quale cur\u00f2 anche una rubrica di astronomia.\nSi occup\u00f2 anche di astronomia solare, registrando giornalmente le macchie solari; i suoi diari, tuttavia, non sono stati conservati.\nRiconoscimenti.\nGli \u00e8 stato dedicato un cratere lunare di 36\u00a0km di diametro, il cratere Grigg.\nNel 1903 gli \u00e8 stata assegnata la 45\u00b0 Medaglia Donohoe e nel 1908 gli \u00e8 stata assegnata la 63\u00b0 Medaglia Donohoe dalla Societ\u00e0 astronomica del Pacifico."}
{"id": "6405594", "revid": "767487", "url": "https://it.wikipedia.org/wiki?curid=6405594", "title": "Jeremias Benjamin Richter", "text": "Fu segretario delle industria mineraria di Breslavia (1794), assessore dei lavori minerari (1800) e direttore delle fabbriche di porcellane di Berlino. \u00c8 conosciuto per aver redatto la legge degli equivalenti chimici (1791) (stechiometria). Ebbe anche una notevole influenza sul filosofo Kant, dal quale condivise la concezione delle scienze fisiche nella matematica applicata.\nLegge di Richter.\nLa legge delle proporzioni equivalenti di Richter, che formul\u00f2 durante gli studi che partorirono \"Gegenst\u00e4nde in der Chemie\", dice pi\u00f9 o meno cos\u00ec: \"\u00abConsiderando due sostanze (A e B) in grado di reagire tra loro e con una terza sostanza C, si osserva che un\u2019eguale massa di C reagisce con masse differenti di A e B.\u00bb\"\nQuindi:\nformula_1\nformula_2\nformula_3 (con R numero intero)\ne:\nformula_4\nformula_5 (con n numero intero o rapporto di numeri interi)\ndove formula_6 \u00e8 la massa.\nAltri lavori.\nTra il 1792 e il 1794 pubblic\u00f2 un riassunto a tre volumi del suo lavoro sulla legge di proporzioni definite. In questo libro Richter introdusse il termine stechiometria.\nA Richter piaceva molto la matematica nella chimica. Purtroppo il suo stile di scrittura \u00e8 stato descritto come oscuro e goffo. Infatti, il suo lavoro ebbe successo fino al 1802, quando \u00e8 stato riassunto da Ernst Gottfried Fischer in termini di tavole.\nPubblicazioni.\nI suoi risultati sono stati pubblicati in \"Der Stochiometrie oder Messkunst chemischer Elemente\" (1792-1794) e negli anni successivi in \"Gegenst\u00e4nde in der Chemie\" (1792-1802), anche se ebbe pi\u00f9 successo molto tempo prima. Ci\u00f2 \u00e8 dovuto in parte perch\u00e9 alcuni dei suoi lavori furono erroneamente attribuiti a Jons Berzelius per un errore che \u00e8 stato corretto solo nel 1841 da Henri Hess, professore di chimica di San Pietroburgo."}
{"id": "6405630", "revid": "767487", "url": "https://it.wikipedia.org/wiki?curid=6405630", "title": "Glennallen (Alaska)", "text": "Glennallen \u00e8 una piccola cittadina dell'Alaska centro-meridionale (Stati Uniti d'America).\nGeografia fisica.\nLa cittadina di Glennallen si trova in una ampia valle circondata dai monti Chugach a sud, i monti Talkeetna a ovest, la catena dell'Alaska a nord e i monti Wrangell a est. Si trova inoltre all'incrocio di due importanti strade: l'autostrada Glenn che collega la cittadina con Anchorage (che si trova a 304\u00a0km di distanza pi\u00f9 a est) e l'autostrada Richardson (\"Richardson Highway\") che collega Valdez con Delta Junction. Nelle vicinanze scorre il fiume Copper. \u00c8 appena fuori dal confine occidentale del Parco nazionale e riserva di Wrangell-St. Elias.\nSecondo l'Ufficio del censimento degli Stati Uniti d'America Glennallen ha una superficie di 298\u00a0kmformula_1 e una popolazione di 483 (secondo il censimento del 2010).\nClima.\nLa zona climatica della cittadina \u00e8 prevalentemente continentale con lunghi inverni freddi ed estate relativamente calde. In gennaio la temperatura media \u00e8 di - 23\u00a0\u00b0C (- 46\u00a0\u00b0C in casi eccezionali), mentre a luglio \u00e8 di 13\u00a0\u00b0C. In inverno pu\u00f2 nevicare anche per 1 metro.\nStoria.\nNel 1899 l'esercito americano costru\u00ec un sentiero per collegare il porto di Valdez con Eagle (), che attraversava la valle del fiume Copper. All'inizio del XX secolo, il sentiero fu allargato e divenne l'attuale \"Richardson Highway\". Glennallen si \u00e8 sviluppata come punto di snodo automobilistico. Un ulteriore impulso all'economia \u00e8 arrivato quando negli anni dal 1975 al 1977 \u00e8 stata costruita la Trans-Alaska Pipeline System che passa nei pressi della citt\u00e0."}
{"id": "6405634", "revid": "1522738", "url": "https://it.wikipedia.org/wiki?curid=6405634", "title": "Arcibaldo e Petronilla", "text": "Arcibaldo e Petronilla (\"Bringing up Father\", nota anche come \"Maggie and Jiggs\" o \"Jiggs and Maggie\", dal nome dei protagonisti) \u00e8 una serie a fumetti a strisce giornaliere ideata da George McManus pubblicata negli Stati Uniti d'America dal 1913 al 2000, riscuotendo per molto tempo un vasto successo e venendo pubblicata anche in altri paesi del mondo. \nDalla serie sono stati tratti degli adattamenti d'animazione, una commedia, un film nel 1928 e altri cinque negli anni 1940. \nNel 1995 fu una delle venti serie a fumetti incluse nella serie commemorativa di francobolli statunitensi \"Comic Strip Classics.\"\nTrama.\nArcibaldo (Jiggs) e Petronilla (Maggie) sono marito e moglie immigrati dall'Irlanda negli Stati Uniti; lui \u00e8 un operaio in una fabbrica di mattoni e lei lavora in una lavanderia ma grazie a una grossa vincita alla lotteria si ritrovano ricchi e benestanti. Nonostante questo lui continuerebbe volentieri a frequentare i vecchi amici in osteria, giocando a carte e bevendo birra ma viene spesso trascinato altrove dalla moglie Petronilla che vorrebbe frequentare l'alta societ\u00e0. I tentativi di Petronilla non vanno spesso a buon fine nonostante l'aiuto della figlia Nora che invece riesce a integrarsi meglio dei genitori nel nuovo contesto sociale.\nStoria editoriale.\nLa serie fa il suo esordio come striscia giornaliera il 23 dicembre 1913 e, dal 14 aprile 1918, ne viene pubblicata anche una versione in tavole domenicali. George McManus dal 1954 lascia la realizzazione delle strisce a Bill Kavanagh (testi) e Frank Fletcher (disegni delle domenicali) e Vernon Greene delle giornaliere che dal 1965 verranno poi realizzate da Hal Campagna. \nLa serie venne pubblicata anche in Italia rinominata \"Arcibaldo e Petronilla\" sul \"Corriere dei Piccoli\" gi\u00e0 dal 1921 e, come \"Zenobaldo e Domitilla\", su \"Topolino\" della Mondadori negli anni quaranta e su altre testate nei decenni successivi comparendo poi in un volume monografico nella collana \"Oscar Mondadori\".\nTrasposizioni in altri media.\nCinema"}
{"id": "6405641", "revid": "1798099", "url": "https://it.wikipedia.org/wiki?curid=6405641", "title": "Podoiatra", "text": ""}
{"id": "6405642", "revid": "767487", "url": "https://it.wikipedia.org/wiki?curid=6405642", "title": "Perch\u00e9 no? (film 1999)", "text": "Perch\u00e9 no? (\"Pourquoi pas moi?\") \u00e8 un film del 1999 diretto da St\u00e9phane Giusti.\nTrama.\nCamille, Nico e Eva gestiscono una casa editrice da loro creata specializzata in manga e fantascienza. Camille convive da tre anni con Ariane mentre Nico e Eva, anch'essi omosessuali, fingono una relazione da quattro anni per compiacere i genitori di Eva. Solo Lili, la loro segretaria, \u00e8 eterosessuale. Ad eccezione di Camille, la cui madre \u00e8 al corrente di tutto, i genitori di Eva, Nico e Ariane sono ignari dell'orientamento sessuale dei figli. Decidono cos\u00ec di organizzare una cena con i genitori dei cinque protagonisti per un coming out collettivo. Parteciper\u00e0 al coming out anche Lili che finger\u00e0 per un attimo di essere lesbica per mettere alla prova i suoi genitori. La madre di Nico, celebre cantante italiana, incontrer\u00e0 a quella cena l'amore della sua giovinezza. Dopo le inevitabili prime difficolt\u00e0 ad accettare i propri figli l'atmosfera si distender\u00e0 in tutta la casa e solo il padre di Ariane partir\u00e0 per sempre, lasciando moglie e figlia ad affrontare questa nuova vita."}
{"id": "6405649", "revid": "1372005", "url": "https://it.wikipedia.org/wiki?curid=6405649", "title": "Ereswida", "text": "Biografia.\nFamiglia.\nLa discendenza dai reali di Northumbria di Ereswida pu\u00f2 essere tracciata a partire da Edvino di Deira, figlio di Aella di Deira, che, tra il 616 e il 632, unific\u00f2 il regno di Deira e quello di Bernicia in quello di Northumbria. Ereswida era figlia di Ererico, figlio di un fratello a noi sconosciuto di Edvino.\nDopo la morte di Aella, Etelfrido, re di Bernicia, divenne il sovrano pi\u00f9 potente della regione e nel 603, a seguito della battaglia di Degsastan, riusc\u00ec a porre sotto il suo controllo anche il regno di Deira, uccidendo probabilmente il successore di Aella sul trono, il re Etelrico, e sposando poi la figlia di Aella, Acha. Etelfrido persuase quindi la moglie ad esiliare il fratello Edvino, ancora bambino, e il nipote Ererico, cos\u00ec da distruggere la discendenza di Deira e lasciare la dinastia berniciana senza rivali per il comando della Northumbria. Negli anni, Edvino trov\u00f2 dapprima rifugio presso Gwynedd, alla corte del potente re gallese Cadfan dove divenne amico di Cadwallon, figlio di Cadfan, poi alla corte di Cearl, nel regno di Mercia, dove spos\u00f2 Cwenburh, figlia dello stesso Cearl, e infine presso Redwald, nell'Anglia orientale. Ererico, invece, trov\u00f2 riparo presso il regno dell'Elmet, allora governato da Ceretic, dove spos\u00f2 Breguswida, da cui ebbe due figlie, Ereswida e Hilda (nata attorno al 613). \nAttorno al 616, Etelrico decise di eliminare del tutto i discendenti della casata di Deira e propose quindi agli ospiti di Ererico e di Edvino di ucciderli. Ceretic acconsent\u00ec e fece uccidere Ererico, mentre Redwald decise di marciare contro lo stesso Eterlico che infine sconfisse e uccise nella battaglia del fiume Idle, ponendo poi sul trono di Northumbria lo stesso Edvino. Una volta salito al trono, seppur sotto la pesante influenza di Redwald, uno dei primi atti di Edvino fu quello di vendicare la morte del nipote facendo esiliare Ceretic e associando la sua famiglia alla propria casa.\nCirca la loro religiosit\u00e0, \u00e8 probabile che sia Edvino che Ererico, entrambi pagani, abbiano incontrato il cristianesimo presso le corti che li ospitavano.\nBattesimo.\nAlla morte di Redwald, attorno al 624, il potere di Edvino crebbe moltissimo, tanto che egli \u00e8 ritenuto da Beda, come Redwald prima di lui, un \"bretwalda\", ossia un re supremo. Nel 626, volendo stringere patti con il regno del Kent, egli decise di sposare Etelburga, figlia di re Etelberto del Kent; per fare ci\u00f2 egli dovette per\u00f2 dare assicurazione che avrebbe rispettato la religione della sposa. Questa giunse accompagnata da san Paolino ed Edvino, come Beda racconta, dopo lunghe meditazioni decise di farsi battezzare a \"Ebrauc\" (York) assieme a Breguswida, Hilda ed Ereswida. Ereswida fu quindi testimone e protagonista di una della pi\u00f9 importanti conversioni al cristianesimo dell'intera epoca anglosassone.\nPoco dopo la conversione, Edvino e Paolino promossero un'opera di conversione nei regni di Lindsey e dell'Anglia orientale, allora governato dal figlio di Redwald, Eorpwald. Quest'ultimo fu per\u00f2 assassinato dopo la conversione e l'aristocrazia dell'Anglia orientale decise quindi di rompere l'alleanza cristiana che Edvino stava tentando di creare. In particolare, in questo periodo guadagn\u00f2 particolare potere le famiglia del fratello di Redwald, Eni.\nIl matrimonio di Ereswida.\nQuasi certamente in questo periodo e quasi certamente per volont\u00e0 di Edvino, Ereswida and\u00f2 in sposa a un figlio di Eni, Etilrico. Alcuni testi sembrano suggerire che Etilrico sia la stessa persona che viene indicata come Ecgric, che regn\u00f2 assieme o poco dopo Sigeberht (Sigeberto) nei primi anni trenta del settimo secolo, quando il cristianesimo venne ripristinato in Anglia orientale. In effetti, una tale alleanza voluta da Edvino, suggerisce che Etilrico fosse quasi certamente destinato al trono e forse gi\u00e0 convertito al cristianesimo (o comunque gi\u00e0 convinto a convertirsi come conseguenza del matrimonio). Nel 632 Edvino fu sconfitto e ucciso da Cadwallon, il suo amico d'infanzia, mentre nel 636 Ecgric e Sigeberht morirono combattendo contro il sovrano pagano di Mercia, Penda. Sul trono dell'Anglia orientale sal\u00ec quindi Anna, figlio di Eni e cristiano, che regn\u00f2 fino al 654. \nIl figlio di Ereswida.\nIl figlio di Ereswida e Etilrico, Ealdwulf, nacque probabilmente nei tardi anni venti del settimo secolo e sal\u00ec al trono dell'Anglia orientale nel 664, dopo altri due figli di Eni, Ethelhere (che regn\u00f2 per un solo anno) e Ethelwold (che regn\u00f2 dal 655 al 664), come erede legittimo della casata dei Wuffinga e regn\u00f2 fino al 713. \nLa partenza di Ereswida per Chelles.\nDurante gli anni quaranta del settimo secolo, la sorella di Ereswida, Hilda, ricevette gli insegnamenti di sant'Aidano di Lindisfarne. Nel 647 essa intraprese quindi un viaggio fino alla corte di re Anna, nell'Anglia orientale, per congiungersi con sua sorella Ereswida, tuttavia questa era gi\u00e0 partita alla volta del regno dei Franchi, volendosi dedicare completamente ad una vita religiosa e non essendoci ancora monasteri esclusivamente femminili nel suo regno. Stando a quanto racconta Beda il Venerabile, essa si rec\u00f2 all'abbazia di Chelles, sede di un oratorio reale, dove rimase per il resto della sua vita. \nDopo un anno di permanenza nell'Anglia orientale, Hilda torn\u00f2 nel regno di Northumbria per dirigere il monastero di Hartlepool e per fondare poi l'abbazia reale di Whitby, che diventer\u00e0 anche il santuario di Edvino, canonizzato dopo la morte.\nEquivoci sull'identit\u00e0 di Ereswida.\nL'identificazione del marito di Ereswida con Etilrico \u00e8 mostrata sia nell'albero genealogico presente nella \"Genealogiae regum Anglorum\" che nell'elenco dato nella \"Historia Brittonum\" e in entrambe le opere esso viene descritto come padre di Ealdwulf. Nella \"Historia ecclesiastica gentis Anglorum\", invece, Beda dice che Hilda era la zia di Ealdwulf. Le versioni che vedono Ereswida come moglie di Ethelhere o di Anna non sono molto credibili poich\u00e9 vedrebbero la partenza di Ereswida per Chelles, o comunque per la propria vita religiosa, precedente alla morte del marito. Etilrico era invece probabilmente gi\u00e0 morto nel 647 e Ecgric \u00e8 l'unico sovrano con cui questo figlio di Eni pu\u00f2 essere identificato. Sempre la \"Genealogiae regum Anglorum\" elenca poi Elfwald come figlio di Ealdwulf e non, come altri scritti sostengono, di Etilrico e Ereswida."}
{"id": "6405650", "revid": "124123", "url": "https://it.wikipedia.org/wiki?curid=6405650", "title": "Johann Georg Rosenm\u00fcller", "text": "Biografia.\nFu nominato professore di teologia a Erlangen nel 1773, professore di teologia a Erlangen nel 1773, professore di divinit\u00e0 a Giessen nel 1783 e fu chiamato nel 1785 a Lipsia, dove rimase fino alla sua morte nel 1815. I suoi due figli erano Ernst Friedrich Karl Rosenm\u00fcller e Johann Christian Rosenm\u00fcller."}
{"id": "6405654", "revid": "21880", "url": "https://it.wikipedia.org/wiki?curid=6405654", "title": "Macizo de Anaga", "text": ""}
{"id": "6405656", "revid": "358232", "url": "https://it.wikipedia.org/wiki?curid=6405656", "title": "Pourquoi pas moi ?", "text": ""}
{"id": "6405657", "revid": "1543377", "url": "https://it.wikipedia.org/wiki?curid=6405657", "title": "Equitazione ai Giochi della XVIII Olimpiade - Concorso completo a squadre", "text": "La competizione del concorso completo a squadre di equitazione dei Giochi della XVIII Olimpiade si \u00e8 svolta nei giorni dal 16 al 19 ottobre 1964 a Karuizawa.\nClassifica finale.\nLa classifica finale era determinata sommando i punti dei migliori tre cavalieri di ogni nazione della prova individuale.\n = Cavallerizza"}
{"id": "6405658", "revid": "322321", "url": "https://it.wikipedia.org/wiki?curid=6405658", "title": "Luigi Alpago-Novello", "text": "Biografia.\nNel 1876, a 22 anni, Luigi viene spedito a portare la \u00abcroce di medico nel Calvario di una condotta rurale\u00bb, a Cison di Valmarino, in frontiera contro maghi, mammane, tiraossi, guaritori. Uno di quei \u00abComuni caduti miseramente in balia di Don Rodrighi\u00bb, parte di quella \u00abItalia putrefatta fin alle midolla\u00bb, come gli scrive il collega e amico Cesare Lombroso, dove \u00abnon si riesce se non a spese della propria vita a rompere la fitta rete di pregiudizi e di mediocrit\u00e0\u00bb.\nTurbato e incredulo del mondo barbaro che lo circonda, a 25 anni Luigi annota: \u00abSe si ammala un bovino la famiglia si butta nella massima disperazione, corre dal veterinario (se la cura \u00e8 gratuita) o da un empirico ed eseguisce tutte le operazioni appuntino; qualche cuore pi\u00f9 sensibile se ne accora tanto da ammalarsi e da far chiamare il medico perch\u00e9 la gran passione provata gli ha tirato addosso una malattia. Spesse volte si percorrono molti chilometri per chiamare il veterinario affinch\u00e9 venga a visitare un vitello che ha poca voglia di mangiare; si lasciano invece ammalarsi e morire i bambini senza far appello al medico o senza per lo meno eseguire le di lui prescrizioni. Un contadino disceso da una montagna per consultarsi collo scrivente a proposito di un suo figliolo infermo, fattasi fare una ricetta, and\u00f2 da un negozio vicino a comperare dei chiodi per inchiodare la bara al figliuolo nel caso che gli venisse a morte, senza dover essere per questo costretto a ridiscendere dal suo monte\u00bb.\nLa denuncia fatta da Luigi, passando attraverso descrizioni impietose, \u00e8 solo la premessa a un suo importante, e in parte riuscito, tentativo di mettere le mani in questa miseria. Ed \u00e8 questa la sua forza di medico, nel tentattivo di educare i contadini, di istruirli. La sua battaglia principale \u00e8 quella contro la pellagra. All'epoca erano ancora due le tesi sull'origine di questa malattia: se per Filippo Lussana la causa \u00e8 la monoalimentazione da mais, per Cesare Lombroso \u00e8 dovuta alla presenza di particolari muffe nell'alimento. Luigi sposa in parte entrambe le tesi, dando la prevalenza a quella di Lombroso. Nel manuale \"Il granoturco e la pellagra\", prima pubblicato a puntate sul giornale \"Il Contadin\"o e poi riunito e stampato nel 1883 con il concorso del mInistero dell'Agricoltura, pensa ai contadini e alla prevenzione, sostenendo l'ipotesi del danno apportato dal granoturco immaturo e guasto, ma consiglia caldamente di integrare la dieta della popolazione agricola con proteine, anche semplicemente latticini se la carne fosse introvabile.\nSe le sue battaglie contro miseria, ignoranza e superstizione possono considerarsi un necessario costo professionale, meno scontato \u00e8 il fronte ostile delle autorit\u00e0, che non gli consentono di gestire al meglio il proprio ruolo. \u00abSe il governo anzitutto e poi le altre autorit\u00e0 non vogliono, e fortemente non vogliono, gli studi e le esortazioni dei medici saranno sempre lettera morta e la pellagra continuer\u00e0 sempre pi\u00f9 in larga scala la sua opera atroce, mietitrice di vite!\u00bb. Le autorit\u00e0 che \u00abfortemente non vogliono\u00bb tanto faranno, fino a spingerlo ad andarsene da Cison.\nLa \"resistenza\" di Luigi come medico di frontiera dura fino all'estate del 1884, quando trentenne si trasferisce a Onigo di Pederobba. Studia, nel frattempo, ottenendo l'idoneit\u00e0 di primario ospedaliero, e a soli 32 anni \u00e8 direttore del manicomio provinciale. Affrontati i mali del mondo fin dalla giovinezza cisonese, rientrato nel bellunese vivr\u00e0 anche la seconda parte della sua vita in modo pieno e impegnato: scrittore insaziabile, sindaco di Trichiana, commissario prefettizio durante la Prima Guerra per i comuni della sinistra Piave, fondatore dell'Archivio Storico di Belluno, Feltre e Cadore. Fra i moltissimi suoi scritti, fra storia, medicina e psichiatria, quello presentato nel 1885 alla societ\u00e0 di scienze mediche di Treviso, intitolato \"Pregiudizi popolari medici nelle nostre condotte\", \u00e8 dedicato agli amici di Cison.\nLuigi si sposa con Amelia Valduga e ha due figli, Matilde e Alberto Alpago-Novello."}
{"id": "6405662", "revid": "124123", "url": "https://it.wikipedia.org/wiki?curid=6405662", "title": "Gottlob Christian Storr", "text": " \nBiografia.\nEra figlio del teologo Johann Christian Storr (1712-1773) e il fratello maggiore del naturalista Gottlieb Conrad Christian Storr (1749\u20131821). Storr studi\u00f2 filosofia e teologia presso l'Universit\u00e0 di Tubinga, dove i suoi insegnanti erano Jeremias Friedrich Reu\u00df (1700-1777) e Johann Friedrich Cotta (1701-1779). Dopo il completamento del suo esame teologico nel 1768, intraprese un viaggio educativo con suo fratello attraverso la Germania, i Paesi Bassi, l'Inghilterra e la Francia. Nel 1775 divent\u00f2 vicario di Stoccarda e due anni dopo torn\u00f2 a Tubinga come professore associato di filosofia e teologia. Nel 1786 raggiunse una cattedra a Tubinga, e nel 1797 torn\u00f2 a Stoccarda come \"Oberhofprediger\".\nFu un avido sostenitore del Supranaturalismo biblico e fu fondatore della scuola \"\u00c4ltere T\u00fcbinger Schule\". I suoi punti di vista conservatori ortodossi nella teologia lo hanno messo in contrasto con i proponenti dell'illuminismo, del razionalismo e della filosofia kantiana. Due dei pi\u00f9 noti seguaci di Storr erano Friedrich Gottlieb S\u00fcskind (1767-1829) e Johann Friedrich Flatt (1759-1821).\nEgli fu il primo a proporre che il libro del Nuovo Testamento di Marco fu scritto prima degli altri Vangeli (priorit\u00e0 marciana)."}
{"id": "6405676", "revid": "697352", "url": "https://it.wikipedia.org/wiki?curid=6405676", "title": "La Uni\u00f3n de Formosa", "text": "Il La Uni\u00f3n de Formosa \u00e8 una societ\u00e0 polisportiva argentina con sede a Formosa.\nStoria.\nFondata nel 2004 come club di pallacanestro, assume lo stato di polisportiva creando un anno dopo la sezione pallavolista, che ha cessato di esistere nel 2016."}
{"id": "6405695", "revid": "1776039", "url": "https://it.wikipedia.org/wiki?curid=6405695", "title": "Giorno dell'indipendenza della Repubblica di Macedonia", "text": "Il giorno dell'indipendenza della Repubblica di Macedonia (in macedone: \u0414\u0435\u043d \u043d\u0430 \u043d\u0435\u0437\u0430\u0432\u0438\u0441\u043d\u043e\u0441\u0442\u0430, \"Den na nezavisnosta\") \u00e8 la festa nazionale della Macedonia del Nord.\nLa ricorrenza nazionale si celebra l'8 settembre di ogni anno e commemora la Giornata dell'indipendenza della Repubblica di Macedonia dalla Jugoslavia, in seguito al referendum sull'indipendenza svoltosi l'8 settembre 1991.\nLa Repubblica macedone divenne cos\u00ec una democrazia parlamentare sovrana; oltre il 75% degli elettori vot\u00f3 per l'indipendenza del paese.\nLa Repubblica di Macedonia divenne una Repubblica sovrana e celebr\u00f3 il successo referendario nella capitale Skopje.\nLa volont\u00e0 popolare per uno Stato indipendente \u00e8 stata confermata con la Dichiarazione dei risultati del referendum del 18 settembre 1991, dal primo Parlamento macedone multipartitico. Infine, il 25 settembre 1991, la dichiarazione di indipendenza \u00e8 stata adottata dal Parlamento macedone. Successivamente, la nuova Costituzione della Repubblica di Macedonia \u00e8 stata adottata il 17 novembre 1991.\nLa storia della Repubblica di Macedonia indipendente \u00e8 strettamente legata al nome del suo primo presidente, Kiro Gligorov, che l'ha guidata nei momenti difficili del periodo della disgregazione della federazione jugoslava.\nSono da ricordare, inoltre, le dispute tra la Repubblica macedone e la Grecia a un nuovo Stato che conteneva il termine \"Macedonia\": infatti si chiama Macedonia anche una nota regione storica della Grecia e per questo lo Stato ellenico ha pi\u00f9 volte chiesto il cambio della denominazione di Macedonia in un altro nome.\nOggi la ricorrenza nazionale \u00e8 celebrata con discorsi pubblici in cui viene ribadito il nome di Macedonia e l'indipendenza della Nazione."}
{"id": "6405703", "revid": "93556", "url": "https://it.wikipedia.org/wiki?curid=6405703", "title": "Hafsa Sultan", "text": "Biografia.\nHafsa Sultan era la figlia di Me\u00f1li I Giray, anche se non si \u00e8 del tutto sicuri.\nMatrimonio.\nNel 1494, all'et\u00e0 di quindici anni, spos\u00f2 il sultano Selim I. Ebbero quattro figli:\nDal 1512 visse nella citt\u00e0 di Manisa. Questa citt\u00e0 era una delle residenze tradizionali degli eredi ottomani, nella quale apprendevano l'arte del governare. Insieme al figlio, Hafsa Sultan amministr\u00f2 questa citt\u00e0 dal 1512 al 1520, facendo costruire un grande complesso che comprendeva una moschea una scuola elementare e un ospizio. \u00c8 stata l'iniziatrice del \"Mesir Festival\", celebrato ancora oggi. Nel 1520 mor\u00ec il sultano Selim I; Hafsa Sultan part\u00ec alla volta della capitale con il figlio, con il titolo di Valide Sultan.\nFu la prima consorte a essere chiamata \"Sultana\" (il titolo completo era \"Valide sultan\", tradotto in \"regina madre\") dal 18 settembre 1520 al 19 marzo 1534, divenendo una delle persone pi\u00f9 influenti dell'Impero Ottomano.\nMorte.\nHafsa Sultan mor\u00ec il 19 marzo 1534 e fu sepolta vicino al marito in un mausoleo dietro la Moschea di Yavuz Selim, a Fatih, a Istanbul. Il mausoleo \u00e8 stato in gran parte distrutto da un terremoto nel 1884. Dopo una ricostruzione, iniziata nel 1900, la sua tomba oggi \u00e8 molto pi\u00f9 semplice di quella che \u00e8 stata costruita in origine.\nAlcuni dicono che fu morta per via di un attacco cardiaco causato dalla Sultana H\u00fcrrem."}
{"id": "6405716", "revid": "76963", "url": "https://it.wikipedia.org/wiki?curid=6405716", "title": "James Graeme", "text": "Biografia.\nNel Teatro del West End, Graeme apparse come personaggio del musical \"The Phantom of the Opera\", inoltre prese il ruolo di Boone nel musical \"Whistle Down the Wind\" e il ruolo di Ponzio Pilato in \"Jesus Christ Superstar\". A livello regionale, \u00e8 apparso nel ruolo di Clyde Gabriel nel musical \"The Witches of Eastwick\", in George Dillingham in \"Aspects of Love\", e in Ernest Hemingway nel brano \"Too Close to the Sun\" al Comedy Theatre nel luglio 2009.\nGraeme \u00e8 un membro fondatore del gruppo \"Wall Street Crash\", con cui ha fatto molte apparizioni televisive.\n\u00c8 apparso in numerosi concerti, tra cui nel \"Something Wonderful\", con la musica di Rodgers e Hammerstein presso il Savoy Theatre di Londra; nel \"The Music of Andrew Lloyd Webber\" con la musica di Andrew Lloyd Webber a Kiev; \"Another Kind of Magic\", con la musica dei Queen, in Estonia, Helsinki e Londra."}
{"id": "6405717", "revid": "466539", "url": "https://it.wikipedia.org/wiki?curid=6405717", "title": "Dale Spender", "text": "Biografia.\nSpender \u00e8 nata a Newcastle, Nuovo Galles del Sud, nipote della scrittrice di romanzi gialli Jean Spender (1901-70). Primogenita, ha una sorella pi\u00f9 giovane, Lynne, e un fratello molto pi\u00f9 piccolo, Graeme. Ha frequentato la Burwood Girls High School, a Sydney ed \u00e8 stata Miss Kodak. Nei primi anni sessanta ha conseguito il Master of Arts (laurea in discipline umanistiche) e ha insegnato Inglese presso la Meadowbank Boys High School nella periferia nord-occidentale di Sydney. Nella seconda met\u00e0 degli anni sessanta, ha, successivamente, insegnato letteratura inglese preso la Dapto High School. Ha iniziato la carriera accademica come lettrice alla Universit\u00e0 James Cook nel 1974, prima di trasferirsi a Londra e pubblicare il libro \"Man Made Language\" nel 1980.\nOpere.\nIl libro \"Man Made Language\" (1980) si basa sulla ricerca per la tesi di dottorato di Spender. L'assunto \u00e8 che, nelle societ\u00e0 patriarcali, gli uomini controllano il linguaggio ed esso li favorisce: \"Il linguaggio rinforza i limiti della nostra realt\u00e0. Rappresenta le nostre intenzioni nell'ordinamento, nella classificazione e nella manipolazione del mondo\" (1980: 3). Laddove gli uomini percepiscono Se stessi come il genere dominante, le donne disobbedienti, che non riescono a conformarsi al ruolo inferiore che \u00e8 stato loro attribuito, sono etichettate come anormali, promiscue, nevrotiche o frigide\". Spender istituisce parallelismi riguardo a come i termini dispregiativi siano usati per mantenere il razzismo (1980: 6). \"Man Made Language\" illustra come il determinismo linguistico sia interconnesso con il determinismo economico per opprimere le donne nella societ\u00e0 e presenta una quantit\u00e0 di risultati di ricerca per farlo. Il libro esplora le supposte mancanze delle donne, la loro riduzione al silenzio, l'intimidazione e le politiche della individuazione personale.\nNel 1991 Spender ha pubblicato una testo letterario satirico, \"The Diary of Elizabeth Pepys\" (1991 Grafton Books, London). La scrittrice lo immagina composto da Elisabeth Pepys, la moglie di Samuel Pepys: il libro costituisce una critica femminista della vita delle donne a Londra nel XVII secolo. Spender \u00e8 co-fondatrice del database di Wikipedia (Women's International Knowledge Encyclopedia and Data) ed editrice fondatrice delle Athene Series e Pandora Press, editrice committente della Penguin Australian Women's Library, ed editrice associata della Great Women Series (United Kingdom).\nOggi Spender \u00e8 particolarmente impegnata nelle questioni relative alla propriet\u00e0 intellettuale e agli effetti delle nuove tecnologie: con le sue parole, la prospettiva per una \"nuova ricchezza\" e un \"nuovo modo di imparare\". Per nove anni \u00e8 stata direttrice della \"Copyright Agency Limited\" (CAL) in Australia e per due anni (2002-2004) \u00e8 stata la presidente. \u00c8 anche coinvolta con il \"Second Chance Program\", che contrasta la condizione di senzatetto tra le donne in Australia.\nVita privata.\nHa una relazione con Ted Brown da pi\u00f9 di tre decenni. Non hanno prole. Indossa costantemente abiti rosso porpora, una scelta che fece, inizialmente, come riferimento al movimento delle suffragette. Al momento risiede a Brisbane, Australia."}
{"id": "6405721", "revid": "599013", "url": "https://it.wikipedia.org/wiki?curid=6405721", "title": "Merle Frohms", "text": "Pi\u00f9 volte convocata con le nazionali giovanili della Germania, si laurea Campione d'Europa con la formazione Under-17 nell'edizione 2012 e, con quella Under-20, Campione del Mondo all'edizione di Canada 2014.\nCarriera.\nClub.\nMerle Frohms gioca nelle formazioni giovanili miste del Fortuna Celle, societ\u00e0 dell'omonimo centro della Bassa Sassonia dove cresce con i genitori, mettendosi in luce e attirando l'attenzione degli osservatori del Wolfsburg che nell'ottobre 2010 le offre l'opportunit\u00e0 di giocare in una squadra interamente femminile sottoscrivendo un contratto annuale per la stagione 2011-2012.\nInserita in rosa nella formazione Under-17, al termine del suo primo campionato ottiene la fiducia della societ\u00e0 che le rinnova il contratto per due anni, inserendola in organico con la squadra titolare alla guida del tecnico Ralf Kellermann gi\u00e0 dal campionato 2012-2013, debuttando in Frauen-Bundesliga, massimo livello del campionato tedesco, il 9 dicembre 2012, nell'incontro vinto 3-0 sul G\u00fctersloh 2009. Con le compagne condivide l'eccezionale stagione coronata da un \"treble\" misto, vincendo campionato, DFB-Pokal der Frauen (coppa) 2013 e l'edizione 2012-2013 di UEFA Women's Champions League.\nDal campionato successivo \u00e8 in rosa sia nella squadra riserve (Wolfsburg II) iscritta alla 2. Bundesliga Nord (secondo livello) che, come vice del portiere titolare Almuth Schult, con la prima squadra, con cui vincer\u00e0 nuovamente campionato e, pur non essendo mai impiegata da Kellermann, la Champions League.\nNel giugno 2014 la societ\u00e0, ritenendola una risorsa per il futuro, comunica di aver esteso per altri due anni il suo contratto In questo periodo condivide il raggiungimento della seconda posizione in campionato in entrambe le stagioni dietro il Bayern Monaco, di un solo punto nella combattuta Frauen-Bundesliga 2014-2015 e pi\u00f9 nettamente nella successiva, e la conquista delle due coppe di Germania, superando in finale il Turbine Potsdam per 3-0 nell'edizione 2014-2015, e il Sand per 2-1 in quella seguente.\nFrohms si accorda con la societ\u00e0 estendendo la sua collaborazione per un altro campionato, condividendo con le compagne il primo \"double\" nazionale vincendo il titolo di Campione di Germania 2016-2017 e la Coppa di Germania 2017.\nNel 2018 Frohms si \u00e8 accordata con il , lasciando il dopo sette anni. Dopo due stagioni al Friburgo, nell'estate 2020 si \u00e8 trasferita all'.\nNazionale.\nFrohms inizia ad essere convocata dalla federazione calcistica della Germania (\"Deutscher Fu\u00dfball-Bund\" - DFB) fin dal 2010, chiamata a rappresentare il proprio paese nelle nazionali giovanili in due occasioni, inizialmente la Under-15 per passare alla Under-16 l'anno successivo. Il 16 dicembre 2010 viene inserita titolare nell'amichevole disputata tra la formazione Under-17 e quella Under-19 d'Israele, vinta dalla Germania 5-0, per essere in seguito inserita in rosa dal tecnico Anouschka Bernhard nella squadra che affronta la fase finale dell'edizione 2012 del campionato europeo di categoria, impiegata fin dal primo minuto nella semifinale del 26 giugno vinta 2-0 sulle avversarie della e nella combattuta finale di Nyon del 29 giugno dove le tedesche si laureano campionesse d'Europa superando la solo ai tiri di rigore. Frohms in quell'occasione \u00e8 determinante nella conquista del titolo, parando i due ultimi rigori a Chlo\u00e9 Froment e Ghoutia Karchouni recuperando la rete mancata dalla compagna Sara D\u00e4britz all'inizio della sequenza.\nBernhard la inserisce titolare nella formazione che, grazie alla vittoria all'europeo, affronta il mondiale Under-17 di Azerbaigian 2012. Frohms viene impiegata in tutte le sei partite disputate dalla sua squadra, raggiungendo le semifinali dove il 9 ottobre viene sconfitta 2-1 dalla e nuovamente nella \"finalina\" del 13 ottobre dal per 1-0.\nMaren Meinert, responsabile della formazione Under-19, la chiama come vice di Meike K\u00e4mper nella squadra impegnata nelle qualificazioni all'Europeo di Galles 2013. Frohms fa il suo debutto con la maglia della U-19 nell'amichevole del 21 novembre 2012 vinta 4-0 sulle avversarie della , rilevando K\u00e4mper al 46' quando il risultato era gi\u00e0 su 3-0 per le tedesche.\nLa Germania, superato al primo posto dei rispettivi gironi nelle due fasi di qualificazione, accede alla fase finale; Meinert le preferisce K\u00e4mper tranne che nell'incontro del 25 agosto 2013 pareggiato 1-1 con la e deve condividere con le compagne l'eliminazione alle semifinali da parte della .\nMeinert la convoca nuovamente come vice di K\u00e4mper per le qualificazioni, dove Frohms viene impiegata in tre occasioni, alla fase finale dell'Europeo di Norvegia 2014, condivide con le compagne il percorso nel torneo che le vedranno eliminate al secondo turno, giunte seconde dopo il e non riuscendo a superare l' come migliore seconda.\nGrazie al risultato all'Europeo di Galles 2013, la Germania ha accesso al Mondiale Under-20 di Canada 2014. Meinert, incaricata di selezionare le giocatrici per la nazionale tedesca Under-20, inserisce nuovamente in rosa la coppia di portieri K\u00e4mper e Frohms, facendo debuttare quest'ultima il 3 marzo 2014 al Torneo di La Manga, dove la Germania supera per 4-2 le avversarie dell'. In estate condivide il percorso che vede la sua nazionale conquistare il suo terzo titolo mondiale di categoria, venendo impiegata in una sola occasione, fin dal primo minuto nella partita del 12 agosto 2014 all'Olympic Stadium di Montr\u00e9al, dove la Germania si impone per 5-1 sulle avversarie del .\nDopo un periodo di quattro anni dove abbandona la maglia della nazionale per raggiunti limiti d'et\u00e0, Frohms viene convocata dal commissario tecnico ad interim Horst Hrubesch nella nazionale maggiore come riserva, debuttando il 6 ottobre 2018 allo Stadion Essen, Essen, nell'amichevole vinta per 3-1 sull' rilevando la titolare Lisa Schmitz all'inizio del secondo tempo.\nDa allora sia Hrubesch che Martina Voss-Tecklenburg, che lo rileva alla guida tecnica della nazionale tedesca dall'inizio del 2019, la convocano con regolarit\u00e0, venendo inserita nella lista delle 23 calciatrici convocate al Mondiale di Francia 2019 comunicata il 14 maggio come vice di Almuth Schult e Laura Benkarth. Voss-Tecklenburg decide di concederle maggiore fiducia dandole il posto da titolare negli incontri della fase di qualificazione all'Europeo di Inghilterra 2022 e di nuovo in occasione dell'edizione 2020 dell'Algarve Cup."}
{"id": "6405727", "revid": "1573940", "url": "https://it.wikipedia.org/wiki?curid=6405727", "title": "Chiesa dei Santi Silvestro e Donnino", "text": "La chiesa dei Santi Silvestro e Donnino \u00e8 un luogo di culto cattolico dalle forme rinascimentali, situato in strada dei Baratti 38a, a Castione de' Baratti, frazione di Traversetolo, in provincia e diocesi di Parma.\nStoria.\nL'originaria \"capelle de Castilliono\", menzionata per la prima volta nel 1230 quale dipendenza della pieve di Sant'Ambrogio di Bazzano, sorgeva nella localit\u00e0 di Orio, sulla sponda destra del torrente Termina di Castione.\nTra il XIII e il XIV secolo i Baratti, signori del luogo, riorganizzarono l'assetto del territorio, costruendo sul versante sinistro del corso d'acqua un castello, a valle del quale si svilupp\u00f2 il nuovo borgo di \"Castiono baratorum\"; l'antico centro, collocato in un'area geologicamente instabile, perse gradatamente importanza, finch\u00e9 nella prima met\u00e0 del XV secolo uno smottamento caus\u00f2 la distruzione di buona parte del villaggio. Fu allora che fu edificata la nuova chiesa nel centro di Castione de' Baratti; il luogo di culto, dedicato a san Silvestro, fu sicuramente completato entro il 1454, anno in cui fu eretto un altare laterale intitolato a san Bernardino.\nRisale al 1520 la pi\u00f9 antica testimonianza della dedicazione del nuovo tempio anche a san Donnino, al quale era intitolata anche la cappella medievale di Orio. Nel 1579 fu invece menzionata per la prima volta la doppia intitolazione della \"Ecclesia Sancti Silvestri seu Sancti Donnini de Castiono Baratorum\".\nLa chiesa, gi\u00e0 deteriorata alla fine del XVI secolo, fu modificata e ampliata nel XVII. Inoltre, nel 1676 la giurisdizione sul luogo di culto pass\u00f2 alla pieve di Neviano degli Arduini.\nNel 1943 l'edificio fu profondamente modificato e ampliato, con la costruzione del nuovo presbiterio absidato preceduto da transetto, la realizzazione dell'altare maggiore in marmo e la sostituzione delle volte a vela di copertura con le volte a botte e la cupola; fu inoltre restaurata la canonica, accanto alla quale fu edificato il salone della giovent\u00f9. Al termine dei lavori la chiesa fu elevata al rango di arcipretura per volere del vescovo di Parma Evasio Colli.\nIn seguito all'annessione di Castione de' Baratti al comune di Traversetolo nel 1951, anche la parrocchia fu unita al vicariato foraneo del capoluogo.\nNel 1953 il luogo di culto fu internamente decorato sui muri con uno zoccolo in marmo; alle pareti furono inoltre aggiunti alcuni dipinti.\nIl 23 dicembre del 2008 un forte terremoto interess\u00f2 la zona di Castione; nel 2009 la chiesa fu quindi sottoposta a una serie di lavori di consolidamento e miglioramento sismico, completati nel 2010.\nDescrizione.\nLa chiesa si sviluppa su un impianto a navata unica, con transetto e profondo presbiterio absidato.\nLa semplice e simmetrica facciata a capanna, interamente intonacata, \u00e8 preceduta dal sagrato raggiungibile dalla strada salendo alcuni gradini; al centro \u00e8 collocato l'ampio portale d'ingresso delimitato da cornice in rilievo, ai cui lati sono poste due monofore strombate ad arco a tutto sesto; pi\u00f9 in alto si apre nel mezzo una finestra rettangolare, mentre a coronamento si staglia il frontone triangolare, sormontato da una croce in sommit\u00e0.\nSulla sinistra del prospetto principale si eleva l'alto campanile con basamento a scarpa; la cella campanaria si affaccia sui quattro lati attraverso bifore con colonnine centrali, aperte all'interno di grandi riquadrature.\nAll'interno la navata, coperta da volta a botte, \u00e8 arricchita sulle pareti da alcuni quadri a olio. All'innesto tra il transetto e l'aula si eleva la cupola, decorata con dipinti.\nIl lungo presbiterio absidato, coperto da volta a botte, \u00e8 illuminato da due monofore ad arco a tutto sesto poste sul fondo; al centro si innalza l'altare maggiore in marmo, aggiunto nel 1943."}
{"id": "6405739", "revid": "1100311", "url": "https://it.wikipedia.org/wiki?curid=6405739", "title": "Jos\u00e9 Gomes", "text": "Caratteristiche tecniche.\n\u00c8 un attaccante completo, veloce e capace di svariare su tutto il fronte offensivo; \u00e8 inoltre dotato di un grande senso del gol ed \u00e8 molto abile nei fondamentali tecnici. Altres\u00ec bravo nel colpo di testa, ricorda il connazionale Nen\u00e9.\nCarriera.\nClub.\nDopo essere cresciuto nel settore giovanile del Benfica, debutta con la prima squadra del club portoghese il 9 settembre 2016, in occasione della partita vinta per 1-2 contro l'Arouca; nella stessa stagione compie il proprio esordio anche in Champions League, nel match perso 4-2 a , diventando il pi\u00f9 giovane giocatore a scendere in campo con le \"Aquile\" in ambito europeo.\nDopo un'esperienza in prestito alla , l'11 febbraio 2020 passa al .\nNazionale.\nHa vinto con la Nazionale under 17 del suo paese gli Europei di categoria del 2016, in cui \u00e8 stato il capocannoniere e il miglior giocatore.\nStatistiche.\nPresenze e reti nei club.\n\"Statistiche aggiornate all'11 febbraio 2020.\""}
{"id": "6405740", "revid": "1709645", "url": "https://it.wikipedia.org/wiki?curid=6405740", "title": "Alexander Ecker", "text": "Biografia.\nEra figlio di Johann Matthias Alexander Ecker (1766-1829), professore presso l'Universit\u00e0 di Friburgo. Studi\u00f2 medicina presso l'Universit\u00e0 di Friburgo come allievo di Karl Heinrich Baumg\u00e4rtner. Consegu\u00ec il dottorato in medicina a Friburgo nel 1837. Nel 1840 inizi\u00f2 a lavorare come prosettore presso l'Universit\u00e0 di Heidelberg, dove nel corso dell'anno successivo divent\u00f2 un docente privato. A Heidelberg, le sue influenze comprendevano Friedrich Tiedemann, Friedrich August Benjamin Puchelt, Theodor Ludwig Wilhelm von Bischoff e Maximilian Joseph von Chelius. Nel 1844 divent\u00f2 professore ordinario presso l'Universit\u00e0 di Basilea, poi torn\u00f2 a Freiburg come professore di fisiologia e anatomia comparata (1850). Nel 1870 fu co-fondatore dell\"'Akademische Gesellschaft\".\nCome antropologo, Ecker condusse degli scavi nella regione di Kaiserstuhl, in Germania sud-occidentale. Presso l'Universit\u00e0 di Friburgo cre\u00f2 un museo di antropologia e di etnografia (\"Museum f\u00fcr Urgeschichte und Ethnographie\"). Con il preistorico Ludwig Lindenschmit the Elder (1809-1893) fond\u00f2 la prima rivista tedesca di antropologia, l\"'Archiv f\u00fcr Anthropologie\".\nEcker condusse degli studi anatomici inerenti al cervello, dove ebbe un notevole successo soprattutto per le sue indagini sulle convulsioni cerebrali nel feto. Il suo nome \u00e8 associato alla \"fessura di Ecker\", nota anche come la fessura petro-occipitale.\nA Friburgo venne nominata in suo onore una via d'accesso nota come \"Eckerstra\u00dfe\"."}
{"id": "6405742", "revid": "2202490", "url": "https://it.wikipedia.org/wiki?curid=6405742", "title": "Victoria Aveyard", "text": "Primi anni di vita.\nVictoria Aveyard \u00e8 nata a East Longmeadow, nel Massachusetts , una piccola cittadina degli Stati Uniti. Ha sviluppato un interesse per la scrittura in tenera et\u00e0.\nBibliografia.\nRegina Rossa novelle.\nQueen Song e Steel Scars sono novelle prequel ambientate nell'universo di Regina Rossa , e sono state raccolte in un volume con il nome di Cruel Crown (2016) e in Italia \u00e8 ancora inedito."}
{"id": "6405744", "revid": "112071089", "url": "https://it.wikipedia.org/wiki?curid=6405744", "title": "Premi Emmy 2017", "text": "La 69\u00aa edizione della cerimonia di premiazione dei Primetime Emmy Awards si \u00e8 tenuta al Microsoft Theatre di Hollywood, a Los Angeles, il 17 settembre 2017. La cerimonia \u00e8 stata presentata da Stephen Colbert e trasmessa in diretta televisiva dall'emittente CBS.\nLe candidature erano state annunciate il 13 luglio 2017.\nLa 44\u00aa edizione dei Daytime Emmy Awards si \u00e8 tenuta invece a Pasadena il 30 aprile 2017. Il 9 maggio 2017 sono stati assegnati gli Sports Emmy Awards, mentre i News &amp; Documentary Emmy Awards saranno consegnati il 5 ottobre 2017; entrambe le cerimonie sono ospitate dal Jazz at Lincoln Center di New York.\nLa cerimonia della 45\u00aa edizione degli International Emmy Awards si \u00e8 tenuta il 20 novembre 2017 all'Hilton Hotel di New York.\nPrimetime Emmy Awards.\nLa cerimonia dei Primetime Emmy Awards del 2017, la quale celebra i migliori programmi televisivi \"per la prima serata\" distribuiti dalle emittenti statunitensi tra il 1\u00ba giugno 2016 e il 31 maggio 2017, si \u00e8 tenuta il 17 settembre dello stesso anno ed \u00e8 stata presentata da Stephen Colbert. L'edizione ha visto l'introduzione delle nuove categorie miglior supervisione musicale, miglior casting per un reality show, mentre le miglior fotografie per serie girate in modalit\u00e0 single-camera sono state divise in una categoria per quelle dalla durata di un'ora e in un'altra per quelle fino a mezz'ora per episodio; altre modifiche hanno riguardato le categorie per i programmi interattivi.\nLa cerimonia \u00e8 stata contrassegnata da numerose battute satiriche e critiche pi\u00f9 o meno sottili rivolte a Donald Trump sia da Colbert, che nel suo numero d'apertura ha tra l'altro definito il presidente la \u00abstar televisiva dell'anno\u00bb e affermato come il mondo rappresentato in TV correntemente sia migliore di quello reale, sia da diversi co-presentatori e artisti premiati; tra questi John Lithgow, miglior attore non protagonista in una serie drammatica, ha ad esempio ricordato come il personaggio da lui interpretato, Winston Churchill, ci ricorda cosa sono veramente il coraggio e la leadership nel governare. Durante la serata, generalmente giudicata positivamente dai critici anche grazie alla qualit\u00e0 dei programmi premiati, la protagonista di \"Crazy Ex-Girlfriend\" Rachel Bloom si \u00e8 esibita in un numero musicale con i contabili che lavorano per l'Academy, Colbert e Jeffrey Wright sono stati protagonisti di uno sketch ambientato nel mondo di \"Westworld\", mentre RuPaul ha intervistato la statua del premio Emmy.\nTra gli artisti che hanno annunciato i vincitori si sono alternati: Riz Ahmed, Anthony Anderson, Iain Armitage, Alec Baldwin, Jason Bateman, Jessica Biel, Alexis Bledel, Rachel Bloom, Matt Bomer, Carol Burnett, Dave Chappelle, Priyanka Chopra, James Corden, Viola Davis, Laura Dern, Edie Falco, Anna Faris, Mark Feuerstein, Jane Fonda, Jermaine Fowler, Chris Hardwick, Allison Janney, Rashida Jones, Nicole Kidman, Zo\u00eb Kravitz, Norman Lear, LL Cool J, Seth MacFarlane, Sonequa Martin-Green, Tatiana Maslany, Melissa McCarthy, Gerald McRaney, Debra Messing, Seth Meyers, Lea Michele, Shemar Moore, Jeffrey Dean Morgan, Kumail Nanjiani, Kaitlin Olson, Jim Parsons, Dolly Parton, Sarah Paulson, Jeremy Piven, Issa Rae,\nCraig Robinson, Gina Rodriguez, Anika Noni Rose, Tracee Ellis Ross, Emmy Rossum, Adam Scott, Lily Tomlin, Cicely Tyson, Gabrielle Union, Oprah Winfrey, Reese Witherspoon, B. D. Wong e Shailene Woodley.\nRiguardo ai premi, Donald Glover \u00e8 divenuto il primo afroamericano a vincere nella categoria miglior regia per una serie commedia, oltre ad essere il primo dal 1985 ad affermarsi come miglior attore in una serie commedia. Riz Ahmed \u00e8 invece divenuto il primo attore di origine asiatica a vincere un premio per la recitazione, mentre Reed Morano \u00e8 stata la prima donna a vincere nella categoria miglior regia per una serie drammatica dal 1995. Julia Louis-Dreyfus, al decimo Emmy in carriera, ha eguagliato il record di otto vittorie per la recitazione di Cloris Leachman. Nicole Kidman ha vinto il suo primo Emmy vincendo in una categoria (miglior attrice in una miniserie o film) in cui figuravano quattro premi Oscar. Il \"Saturday Night Live\" \u00e8 stato complessivamente il programma pi\u00f9 premiato, con nove vittorie, una in pi\u00f9 di \"Big Little Lies\" e di \"The Handmaid's Tale\". Per il sedicesimo anno consecutivo, HBO \u00e8 stata invece l'emittente i cui programmi hanno ricevuto pi\u00f9 premi, 29, seguita da Netflix con 20 premi e NBC con 15.\nLe candidature, annunciate il 13 luglio 2017 da Anna Chlumsky e Shemar Moore, avevano visto il \"Saturday Night Live\" e \"Westworld\" registrare il maggior numero di nomination, ventidue, seguiti da \"Stranger Things\" e \"Feud: Bette and Joan\" con diciotto. In un anno in cui \"Il Trono di Spade\", miglior serie drammatica nelle due edizioni precedenti, non era candidabile poich\u00e9 trasmesso pi\u00f9 tardi del solito, i critici hanno apprezzato i numerosi riconoscimenti a nuove serie come \"The Handmaid's Tale\", \"Stranger Things\" e \"This Is Us\", individuando tra i programmi e attori ingiustamente snobbati \"The Americans\", \"The Leftovers\", \"Tredici\", \"The Good Place\", Mandy Moore, Ed Harris, Paul Giamatti, Catherine Zeta Jones, Rami Malek, Lena Dunham, Christine Baranski, Oprah Winfrey, Yvonne Strahovski, Winona Ryder e Seth Meyers.\nCon 111 candidature complessive, HBO era stata l'emittente i cui programmi sono stati i pi\u00f9 nominati nell'edizione 2017, seguita da Netflix e NBC con 92 e 63 candidature rispettivamente.\nSegue l'elenco delle varie categorie con i rispettivi candidati; i vincitori sono indicati in cima all'elenco di ciascuna categoria.\nPrimetime Creative Arts Emmy Awards.\nIl resto delle categorie \u00e8 raggruppato nei Primetime Creative Arts Emmy Awards, la cui cerimonia di premiazione si \u00e8 tenuta il 9 e il 10 settembre 2017 presso il Microsoft Theatre di Los Angeles.\nStatistiche.\nProgrammi televisivi premiati.\nLista di tutti i programmi televisivi per i quali \u00e8 stato assegnato almeno un premio Emmy:\nProgrammi con pi\u00f9 candidature.\nClassifica dei programmi televisivi che hanno ottenuto pi\u00f9 candidature tra tutte le categorie:\nDaytime Emmy Awards.\nLa 44\u00aa edizione della cerimonia di consegna dei Daytime Emmy Awards si \u00e8 tenuta a Pasadena il 30 aprile 2017.\nSegue una lista delle categorie che celebrano la migliori soap opera e le relative miglior interpretazioni; i vincitori sono indicati in cima all'elenco di ciascuna categoria.\nInternational Emmy Awards.\nLa 45\u00aa edizione della cerimonia di premiazione degli International Emmy Awards, dedicata ai migliori prodotti televisivi internazionali distribuiti nel corso del 2016, si \u00e8 tenuta il 20 novembre 2017 all'Hilton Hotel di New York. La cerimonia \u00e8 stata preceduta dai riconoscimenti riservati ai programmi d'informazione giornalistica, assegnati durante i News &amp; Documentary Emmy Awards nel mese di settembre, mentre altri premi dedicati alla programmazione per i pi\u00f9 piccoli sono stati assegnati nell'aprile del 2018 al MIPTV di Cannes.\nSegue l'elenco delle categorie premiate con i rispettivi candidati; i vincitori sono indicati in cima all'elenco di ciascuna categoria.\nPremi correlati.\nInternational Emmy News Award.\nDi seguito le categorie riservate ai programmi internazionali premiate durante la cerimonia dei News &amp; Documentary Emmy Awards il 5 ottobre 2017 a New York.\nInternational Emmy Kids Award.\nLe candidature della 6\u00aa edizione degli International Emmy Kids Award sono state annunciate il 16 ottobre 2017 al MIPCOM di Cannes. I premi sono stati poi assegnati il 10 aprile 2018 al MIPTV ospitato dalla stessa citt\u00e0 francese."}
{"id": "6405745", "revid": "6923", "url": "https://it.wikipedia.org/wiki?curid=6405745", "title": "Daytime Emmy Awards 2017", "text": "La 44\u00aa edizione della cerimonia di premiazione dei Daytime Emmy Awards si \u00e8 tenuta presso il Pasadena Civic Auditorium di Pasadena il 30 aprile 2017.\nLa cerimonia, non trasmessa in diretta televisiva ma solo in streaming attraverso Facebook e Periscope, \u00e8 stata condotta da Mario L\u00f3pez e Sheryl Underwood.\nLe candidature erano state annunciate il 22 marzo 2017, mentre il 28 aprile 2017 erano stati assegnati Daytime Creative Arts Emmy Awards.\nPremi e candidature.\nSegue l'elenco delle categorie premiate durante la cerimonia principale del 30 aprile con i rispettivi candidati. I vincitori sono indicati in cima all'elenco di ciascuna categoria.\nA seguire anche l'elenco delle altre categorie premiate il precedente 28 aprile durante la cerimonia dei Daytime Creative Arts Emmy Awards."}
{"id": "6405746", "revid": "122808973", "url": "https://it.wikipedia.org/wiki?curid=6405746", "title": "Dino Provenzal", "text": "\u00c8 noto anche con gli pseudonimi di Lorenzo Vandip, Il professor Quattr'occhi, Onid.\nBiografia.\nNato da famiglia di origini ebraiche, figlio di Aristide e di Emilia Carpi, a otto anni perse il padre. \nFu allievo, al liceo, di Giovanni Pascoli e studi\u00f2 letteratura prima all'Universit\u00e0 di Pisa e poi a quella di Firenze, dove si laure\u00f2 nel 1900 con una tesi, \"I riformatori della bella letteratura italiana\", che ebbe la dignit\u00e0 di stampa. \nInsegn\u00f2, poi, in numerose scuole superiori, a Verona, a Finale Emilia, a Velletri e a Perugia e fu bibliotecario nella Biblioteca Nazionale di Torino. Proprio in questo periodo, inoltre, era gi\u00e0 in relazione con numerosi letterati italiani, fra i quali Giovanni Marradi, Arturo Graf, Silvio Spaventa Filippi e Ada Negri.\nNel 1906 spos\u00f2 Lavinia Barteletti, dalla quale ebbe, l'anno successivo, la figlia Emilia; mentre insegnava a Messina, rischi\u00f2 proprio la morte della moglie e della figlia nel terremoto di Messina del 1908. Dal 1909 al 1914 insegn\u00f2 alla Scuola normale di Napoli, ove nacquero i figli Nella (1909) e Alessandro (1914).\nDal 1909 al 1912 scrisse per il \"Corriere dei Piccoli\", tenendovi una rubrica di racconti e fiabe e dal 1910 inizi\u00f2 la sua collaborazione anche con il quotidiano \"La Voce\", di Firenze, fondato da Giuseppe Prezzolini e nel 1919 con il \"Giornalino della Domenica\", fondato da Luigi Bertelli (Vamba). \nFu quindi preside a Catanzaro, poi a Teramo, poi ancora a Siena, ove presiedette dapprima la Scuola normale e poi l'Istituto magistrale. Nel 1926, intanto, si convert\u00ec al cattolicesimo e nel 1927 comp\u00ec un pellegrinaggio in Terrasanta.\nPreside a Sondrio dal 1926 al 1930, divenne preside al ginnasio \"Severino Grattoni\" di Voghera, ma tra il 1938 e il 1945 sub\u00ec l'epurazione del regime fascista a seguito delle leggi razziali, che lo costrinse a lasciare la scuola: tuttavia, per sfuggire alla persecuzione e continuare a scrivere, si avvaleva degli pseudonimi di Marcello, Luigi d'Arles e Lapisturchino e si faceva spedire la posta presso la Biblioteca Ricottiana di Voghera o presso le stesse case editrici che pubblicavano i suoi scritti. \nDopo la Liberazione, a fine 1946 e per pochi mesi, fu direttore del quotidiano \"Il Tirreno\"; nello stesso 1946 apprese che il fratello Federico era deceduto nel Campo di concentramento di Auschwitz. \nNel 1948 and\u00f2 definitivamente in pensione, dedicandosi alle opere letterarie fino alla morte, a Voghera, l'11 aprile 1972.\nVoghera, nel 1976, gli intitol\u00f2 la piazzetta prospiciente la Chiesa di San Rocco e, nel 1983, la Scuola Elementare del rione Pombio."}
{"id": "6405752", "revid": "1264938", "url": "https://it.wikipedia.org/wiki?curid=6405752", "title": "Kenkoku kinen no hi", "text": "Il Giorno della fondazione nazionale giapponese (in giapponese: ) \u00e8 una ricorrenza nazionale del Giappone.\nLa ricorrenza nazionale si celebra ogni anno l'11 febbraio e commemora la fondazione della nazione nel 660 a.C. e della famiglia imperiale, grazie al suo leggendario primo imperatore Jinmu.\nStoria.\nLa Giornata nazionale della fondazione non era una festivit\u00e0 nazionale fino al 1873, quando il Giappone ha cambiato il calendario lunisolare per il calendario gregoriano. \nOriginariamente la data \u00e8 stata chiamata \"Kigensetsu\" (Giorno dell'impero). Si ritiene che l'imperatore Meiji abbia istituito la festa per valorizzare la legittimit\u00e0 della famiglia imperiale dopo l'abolizione dello shogunato Tokugawa.\nLa festivit\u00e0 nazionale \u00e8 considerata una delle quattro feste pi\u00f9 importanti in Giappone. \nAnche se i riferimenti sono stati rimossi per l'imperatore, il Giorno della fondazione \u00e8 un giorno dove il patriottismo e l'amor patrio sono valori rimarcati in questa importante ricorrenza nazionale."}
{"id": "6405753", "revid": "785863", "url": "https://it.wikipedia.org/wiki?curid=6405753", "title": "Pelle Svansl\u00f6s", "text": ""}
{"id": "6405757", "revid": "767487", "url": "https://it.wikipedia.org/wiki?curid=6405757", "title": "Neverworld", "text": "Neverworld \u00e8 il secondo album della power metal band britannica Power Quest.\nIl disco.\nLe parti di batteria sono state eseguite da un performer in carne ed ossa, a differenza dell'album precedente, dove erano state realizzate con una drum machine. Inoltre \u00e8 il primo album con il chitarrista Andrea Martongelli (il quale aveva precedentemente partecipato alle registrazioni del precedente \"Wings of Forever\") e l'ultimo con il chitarrista Sam Totman, il quale, dopo il grande successo del debutto della sua band, i DragonForce, non riusc\u00ec pi\u00f9 a seguire entrambi i gruppi e fu quasi del tutto assente dal tour in promozione all'album, per poi lasciare definitivamente i Power Quest nel 2005. Inoltre \u00e8 l'unico album con il batterista Andr\u00e9 Bargmann.\nAll'album parteciparono alcune note personalit\u00e0 della scena progressive europea, tra cui Clive Nolan (tastierista dei Pendragon e degli Arena), Sabine Edelsbacher (cantante degli Edenbridge), Karl Groom e Richard West (rispettivamente chitarrista e tastierista dei Threshold; il primo \u00e8 anche produttore dell'album)."}
{"id": "6405758", "revid": "88740", "url": "https://it.wikipedia.org/wiki?curid=6405758", "title": "Martens", "text": ""}
{"id": "6405761", "revid": "126257", "url": "https://it.wikipedia.org/wiki?curid=6405761", "title": "Cappotto (Palio di Legnano)", "text": ""}
{"id": "6405769", "revid": "125590217", "url": "https://it.wikipedia.org/wiki?curid=6405769", "title": "La truffa dei Logan", "text": "La truffa dei Logan (\"Logan Lucky\") \u00e8 un film del 2017 diretto da Steven Soderbergh.\nLa pellicola \u00e8 una commedia con un cast corale che comprende Channing Tatum, Adam Driver, Seth MacFarlane, Riley Keough, Katie Holmes, Hilary Swank, Daniel Craig, Katherine Waterston e Sebastian Stan.\nTrama.\nJimmy Logan viene licenziato dal suo lavoro di operaio presso la Charlotte Motor Speedway e nello stesso giorno scopre che la sua ex moglie Bobbie Jo si trasferir\u00e0 a Lynchburg con il nuovo ricco marito Moody e la figlia Sadie, avuta con Jimmy, rendendo ancora pi\u00f9 difficile per lui la possibilit\u00e0 di vedere sua figlia. Inoltre, quella sera, Jimmy si reca al bar di suo fratello Clyde dove quest'ultimo, che ha perso un avanbraccio sinistro combattendo in Iraq, viene preso in giro dall'arrogante proprietario di un team NASCAR, Max Chilblain, creatore di una bibita energetica famosa. Ci\u00f2 causa una rissa tra Max (con la sua compagnia) e Jimmy, mentre Clyde incendia l'auto di Max come punizione per la sua arroganza.\nIl giorno successivo, Jimmy racconta a Clyde che vuole vendicarsi del licenziamento rapinando lo Speedway, sfruttando la sua conoscenza del loro sistema di tubi pneumatici sotterranei per lo spostamento di denaro.\nClyde accetta di partecipare e i due reclutano anche la sorella Mellie, un rapinatore incarcerato di nome Joe Bang, e i suoi fratelli Sam e Fish. Poich\u00e9 la rapina deve svolgersi entro poco tempo (prima della fine dei lavori a causa dei quali alcuni sensori di sicurezza sono disattivati) e a Joe mancano ancora alcuni mesi di carcere da scontare, il gruppo ha intenzione di farlo evadere e poi riportarlo in prigione dopo la rapina, prima che qualcuno se ne accorga. Clyde quindi finisce intenzionalmente in prigione a seguito di un episodio di grave danneggiamento di un negozio.\nCon l'aiuto di una donna che lavora al caveau, Mellie, Sam e Fish infestano il sistema di tubi dello Speedway con scarafaggi dipinti, determinando quali tubi vadano al caveau grazie alle tracce di vernice. Nel frattempo Jimmy si procura del materiale per la rapina e incontra una sua vecchia conoscenza del liceo, Sylvia, che adesso lavora in una clinica ambulante gestita da volontari e si offre di somministrargli una vaccinazione antitetanica. Jimmy scopre casualmente dal suo vecchio capo che i lavori di costruzione sono stati completati in anticipo, il che li costringe ad anticipare la rapina di una settimana, durante la corsa pi\u00f9 impegnativa della Coca-Cola 600, nel weekend del Memorial Day.\nNel frattempo, Joe e Clyde inscenano una rivolta con i detenuti del carcere e nella confusione fuggono grazie a un passaggio segreto dietro l'infermeria, nascondendosi sotto un camioncino adibito alle consegne. Una volta fuori dal carcere, incontrano Mellie che ha momentaneamente rubato la Ford Shelby GT350 di Moody e i 3 si recano allo Speedway dove si ricongiungono con gli altri membri della banda.\nPer prima cosa Sam e Fish fanno esplodere un generatore nella zona per disattivare i POS per pagamenti con carte di credito, costringendo i venditori ad accettare solo contanti, mentre Jimmy, Clyde e Joe entrano nella stanza dei tubi: qui Joe usa un esplosivo improvvisato con candeggina, confetti gommosi e un sostituto del sale alimentare senza sodio per aprire la strada dai tubi al caveau.\nUna volta dentro, collegano il tubo da cui scendono i soldi a una gigantesca pompa, spostando tutti i soldi in grandi sacchi per la spazzatura. Le guardie di sicurezza indagano sull'origine del fumo dell'esplosione, ma vengono distratte da Earl, un amico di Jimmy e Clyde. Jimmy inverte accidentalmente la direzione della pompa, risucchiando il braccio protesico di Clyde nella macchina ma Sam e Fish portano i sacchi all'esterno e li caricano nel camion di Jimmy.\nMentre escono, Clyde e Joe incontrano il pilota Dayton White e il suo sponsor Chilblain che stanno litigando perch\u00e9 il primo attribuisce la causa del suo incidente a un problema di zucchero dovuto alla bevanda energetica di Chilblain, il quale riconosce Clyde che, perci\u00f2, \u00e8 costretto a colpirlo e stordirlo. Clyde e Joe tornano quindi di nascosto in prigione travestiti da vigili del fuoco, chiamati dalle guardie perch\u00e9 i detenuti, barricatisi nella sala mensa, secondo i piani hanno incendiato un piccolo cestino e azionato l'allarme anti-incendio.\nContemporaneamente, con il camion contenente il denaro, Jimmy arriva al concorso di sua figlia Sadie giusto in tempo per vederla cantare la sua canzone preferita, \"Take Me Home, Country Roads;\" dopodich\u00e9 Jimmy abbandona apparentemente il denaro e informa in modo anonimo la polizia, in modo che possano recuperarlo.\nIl giorno dopo, gli agenti dell'FBI Sarah Grayson e Brad Noonan indagano sulla rapina; in particolare la prima sospetta di Jimmy, Clyde e Joe ma non ha le prove. Infatti Dayton White confuta l'unica testimonianza oculare ovvero quella di Chilblain, negando che i due si trovassero nel tunnel di servizio; il direttore della prigione si rifiuta di denunciare la rivolta negando che i detenuti Clyde e Joe possano aver lasciato il carcere il giorno della rapina; Jimmy risulta essere stato al concerto della figlia e la stessa Charlotte Motor Speedway vuole oscurare la faccenda in quanto ha ritrovato i soldi e l'assicurazione ha risarcito una certa parte non specificata di denaro che non \u00e8 stata ritrovata. Il caso viene quindi chiuso in sei mesi, nonostante l'agente Grayson non sia favorevole.\nMellie torna a lavorare al salone di bellezza e anche Clyde, quando esce di prigione, torna al suo bar e per qualche tempo non ha notizie del fratello. Qualche mese dopo, anche Joe, scontata la sua pena, lascia la prigione e torna nella sua vecchia casa, dove trova un sacco di soldi sepolto nel suo cortile. Sylvia riceve una donazione anonima per la sua clinica, cos\u00ec come ricevono una busta piena di soldi sia il detenuto che ha orchestrato la rivolta, quando viene rilasciato, che la donna che lavorava nel caveau. \nSi scopre quindi che, durante la rapina, Jimmy aveva riempito altri sacchi di denaro all'insaputa degli altri membri della banda: mentre alcuni sacchi erano stati messi sul furgone per far credere alle autorit\u00e0 di aver restituito il malloppo, altri erano stati mandati alla discarica con l'aiuto di Earl per essere recuperati successivamente.\nDopo aver comprato una protesi bionica al fratello e una casa vicino alla nuova residenza della figlia e dell'ex moglie, Jimmy si riunisce con il resto della banda al bar di Clyde, dove tutti brindano alla vittoria. Jimmy viene raggiunto da Sylvia, che si conferma essere una sua vecchia fiamma, Joe sembra far amicizia con Mellie, mentre Clyde viene avvicinato da una donna - che si rivela essere l'agente Grayson - che afferma di essere nuova nella zona e di voler restare per un po'.\nPromozione.\nIl 29 maggio 2017 \u00e8 stato diffuso online il primo trailer del film.\nDistribuzione.\nIl film \u00e8 stato distribuito nelle sale cinematografiche statunitensi il 18 agosto 2017. In Italia \u00e8 stato distribuito dal 31 maggio 2018."}
{"id": "6405780", "revid": "767487", "url": "https://it.wikipedia.org/wiki?curid=6405780", "title": "Sue Thompson", "text": "Biografia.\nPrimi anni.\n\u00c8 nata a Nevada, nel Missouri. All'et\u00e0 di sette anni inizi\u00f2 a cantare e a suonare la chitarra sul palco.\nDurante la seconda guerra mondiale lavor\u00f2 in un impianto di difesa. Si spos\u00f2 a diciassette anni ed ebbe una figlia a vent'anni, ma il matrimonio fall\u00ec e lei e suo marito si separarono dopo tre anni. Per continuare a mantenersi dopo il divorzio, torn\u00f2 sulla scena esibendosi nei locali notturni in California. A San Jose vinse un concorso canoro, catturando cos\u00ec l'attenzione di un bandleader e del conduttore radiotelevisivo Dude Martin, che la invit\u00f2 a cantare con la sua band. Questo li port\u00f2 al loro matrimonio. Insieme registrarono dei duetti, tra cui \"If You Want Some Lovin\"', che l'aiut\u00f2 a ottenere un contratto da solista con la Mercury Records nel 1950.\nCarriera discografica.\nDopo un anno, divorzi\u00f2 da Dude Martin per sposare Hank Penny, comico e cantante. Hank e Sue si esibirono insieme in uno spettacolo televisivo a Los Angeles, prima di trasferirsi a Las Vegas. Sue registr\u00f2 sia individualmente che con il marito per la Decca Records. Tuttavia, nessuna delle loro canzoni ottennero successo. Nel 1960, Sue firm\u00f2 con la Hickory Records. Nel 1961, \"Sad Movies (Make Me Cry)\" divenne un successo che raggiunse la quinta posizione sulle classifiche pop, seguito da un altro successo, \"Norman\", che arriv\u00f2 in terza posizione. Entrambi questi successi portano la firma di John D. Loudermilk. Essi vendettero oltre un milione di copie e furono premiati con dischi d'oro. Nel 1962, \"Have a Good Time\" si piazz\u00f2 nella Top 40 e l'anno successivo \"Willie Can\" fu un altro successo ma di minore importanza. Le prime affermazioni degli anni sessanta fecero di Sue una favorita tra la folla degli adolescenti e una rivale di Connie Francis e Brenda Lee. Altre due composizioni che raggiunsero la popolarit\u00e0 furono \"James (Hold the Ladder Steady)\" e \"Paper Tiger\", scritti anch'essi da Loudermilk.\nAnni successivi.\n\"Paper Tiger\" nel 1965 fu il suo ultimo successo nella Top 30. Alla fine degli anni sessanta, Sue torn\u00f2 alla musica country pubblicando l'album \"This Is Sue Thompson Country\" nel 1969. Nel 1971 lavor\u00f2 con alcuni cantanti. Con Don Gibson incise alcuni album in cui si ritrovano \"I Think They Call It Love\", \"Good Old Fashioned Country Love\" e \"Oh How How Love Changes\". Registr\u00f2 altri singoli da solista , come \"Big Mable Murphy\", che entr\u00f2 nella Top 50 nel 1975, e \"Never Naughty Rosie\", il suo ultimo singolo del 1976. Sue cant\u00f2 anche nei casin\u00f2 di Las Vegas e nei club di Hollywood, come il Palomino Club. Negli anni novanta si stabil\u00ec a Las Vegas e da quel momento ha continuato a esibirsi periodicamente."}
{"id": "6405788", "revid": "287204", "url": "https://it.wikipedia.org/wiki?curid=6405788", "title": "Taq\u012b al-D\u012bn Mu\u1e25ammad ibn Ma\u02bfr\u016bf", "text": "Ricordato per le sue innumerevoli innovazioni in campo fisico, matematico e astronomico, Taq\u012b al-D\u012bn contribu\u00ec alla costruzione dell'Osservatorio di Istanbul di Taq\u012b al-D\u012bn, il pi\u00f9 grande e importante del suo tempo e gli sono accreditate innumerevoli invenzioni, fra cui una turbina a vapore, una sveglia meccanica, uno strumento per la determinazione degli equinozi e diversi orologi per l'ascensione retta delle stelle. \nFu l'autore di oltre 90 opere, caratterizzate da una ricca variet\u00e0 di argomenti oltre all'astronomia: la tecnica di fabbricazione degli orologi, l'ingegneria, la matematica, la meccanica, l'ottica e la cosiddetta filosofia naturale.\nBiografia.\nTaq\u012b al-D\u012bn nacque a Damasco (secondo altre fonti al Cairo) nel 1526 da una famiglia di origine turca. Dopo aver studiato scienze razionali e tradizionali con il padre, entr\u00f2 a far parte dei circoli accademici di Damasco e Il Cairo, dove approfond\u00ec i temi della Teologia islamica. Ancora giovane, fu nominato, dagli Ottomani, Q\u0101\u1e0d\u012b a N\u0101bulus.\nNel 1551, Taq\u012b al-D\u012bn descrisse una turbina a vapore, grazie al progetto di uno spiedo rotante.\nNel 1574 il Sultano ottomano Murad III, su sua sollecitazione, accondiscese all'edificazione di un osservatorio astronomico a Istanbul, nominando Taq\u012b al-D\u012bn \"Astronomo capo\" (\"m\u00fcneccimba\u015f\u0131l\u0131\u011f\u0131na\"). Tale osservatorio, il pi\u00f9 grande dell'epoca, fu inaugurato nel 1577 e distrutto solo tre anni dopo, ma fu il luogo in cui Taq\u012b al-D\u012bn condusse svariate ricerche in ambito scientifico e dove condusse delle osservazioni sul fenomeno dell'eclissi. Esamin\u00f2 anche la Grande Cometa del 1577, che vaticin\u00f2 erroneamente come il segno dell'imminente vittoria militare ottomana ai danni dei nemici Safavidi (Battaglia di Cialdiran). Sempre durante la seconda met\u00e0 del Cinquecento, costru\u00ec strumenti quali un'imponente sfera armillare e orologi meccanici: suo \u00e8 il pi\u00f9 antico trattato di orologeria turca al mondo.\nScrisse la \"Khar\u012bdat al-durar wa-jar\u012bdat al-fikar\" ma il maggior lavoro da lui prodotto fu forse \"Il loto ultimo [della conoscenza] nel regno delle sfere roteanti: ovvero le \"Tavole Astronomiche dell'Imperatore [Mur\u0101d III]\"\" () Le tavole, pensate come una rettifica e ampliamento dello Zij-i Sultani di Ulugh Beg, furono portate coi risultati ottenuti dalle osservazioni realizzate in Egitto e a Istanbul.\nCorrobor\u00f2 i suoi dati con quello ottenuti da altri scienziati, come D\u0101\u02be\u016bd al-Riyy\u0101\u1e0d\u012b (David il Matematico) e l'israelita David Ben Shush\u0101n di Salonicco. Secondo Salomon Schweigger, cappellano dell'ambasciatore asburgico Johann Joachim von Sinzendorf, Taq\u012b al-D\u012bn era invece un ciarlatano che ingannava il Sultano Murad III, facendogli spendere enormi somme.\nGrazie a un cosiddetto \"orologio delle osservazioni\" in suo possesso, con cui poteva misurare il tempo in secondi, Taq\u012b al-D\u012bn produsse un catalogo astronomico pi\u00f9 preciso di quello dei suoi contemporanei Tycho Brahe e Nicolas Copernicus e alcuni sostengono che lo stesso Brahe avesse studiato l'opera di Taq\u012b al-D\u012bn.\nTaq\u012b al-D\u012bn mor\u00ec a Istanbul nel 1585.\nTurbina a vapore.\nNel 1551 Taq\u012b al-D\u012bn descrisse sommariamente una turbina a vapore nella sua opera \"al-\u1e6curuq al-s\u0101miyya f\u012b l-\u0101l\u0101t al-r\u016b\u1e25iyya\" (I metodi sublimi nella costruzione delle macchine spirituali [aeree]). Parl\u00f2 di un metodo per consentire la rotazione di uno spiedo grazie a un getto di vapore che veniva diretto su pale rotanti intorno alla periferia di una ruota. Un simile dispositivo per far ruotare una turbina fu poi descritto da John Wilkins nel 1648. Tali dispositivi erano chiamati \"mulini\" ma sono ora definiti turbine a vapore.\nL'Osservatorio di Istanbul.\nNel 1574 Taq\u012b al-D\u012bn propose l'edificazione di un Osservatorio astronomico al Sultano ottomano Murad III che, nutrendo interessi astronomici, dispose il finanziamento di un nuovo osservatorio a Istanbul. Errori contenuti in varie tabelle astronomiche motivavano la sua richiesta per un nuovo osservatorio che, si dice, fosse sotto vari aspetti simile a quello di Tycho Brahe.\nPochi mesi dopo la sua inaugurazione, il primo giorno del mese di Ramadan, una cometa apparve di notte in cielo. Questo si rivel\u00f2 un momento sfortunato, visto che il Sultano stava per marciare contro la Persia safavide e la morte del padre di Mur\u0101d III, Selim II era avvenuta in concomitanza con la comparsa di un'altra cometa.\nSi disse che il cielo notturno fosse illuminato per 40 notti da un chiarore sempre pi\u00f9 intenso e, con questo avvenimento in corso, il Sultano chiese a Taq\u012b al-D\u012bn di usare l'Osservatorio per appurare il significato di quella straordinaria apparizione.\nTaq\u012b al-D\u012bn not\u00f2 che testa e coda della cometa sembravano puntare in direzione della Persia, a indicare un presagio negativo per il nemico, ma non per l'Impero ottomano. Not\u00f2 anche che la cometa muoveva dalla costellazione del Sagittario, che simbolizzava un arciere ottomano, e che puntava verso la costellazione dell'Acquario, che rappresentava un auspicio di tempo di pace. Credette quindi che la cometa fosse un positivo auspicio per il suo Sultano e l'Impero che guidava, nella sua contesa con la Persia. Le cose per\u00f2 si rivelarono di ben altro segno e questo si riflett\u00e9 in una forte pressione contraria all'Osservatorio e alla sua attivit\u00e0 scientifica. Il Gran Vizir Sokollu Mehmed Pasci\u00e0 seguit\u00f2 per\u00f2 a sostenere l'impegno economico per la struttura fino alla sua morte nel 1579. Senza pi\u00f9 una forte protezione politica, l'Osservatorio rapidamente collass\u00f2.\nOttica.\nTaq\u012b al-D\u012bn, come astronomo, ebbe grande familiarit\u00e0 con l'Ottica e lo studio della natura della luce. Da tali studi nacque un libro intitolato \"Kit\u0101bi\" (\"Tak\u00eey\u00fcdd\u00een'in Optik Kitabi\", o \"Taq\u012b al-D\u012bn's Book of Optics\". Tale libro fu redatto in tre capitoli: il primo dedicato alla natura della vista, il secondo a quella del riflesso e infine alla comprensione della rifrazione. Egli annot\u00f2 che il suo lavoro era basato sull'evidenza sperimentale e che nulla aveva a che fare con sue conclusioni riguardanti precedenti lavori di taglio letterario. Egli sottolineava inoltre che la luce era la medesima in ognuno dei fenomeni da lui indagati, in ci\u00f2 contraddicendo quanto scritto da Ibn al-Haytham.\nVista.\nNei primi studi dei Greci in epoca antica, si contrapponevano tra loro diverse idee riguardanti la natura della vista. Una parlava del fatto che raggi emanavano dagli occhi in direzione di un oggetto, mentre un'altra affermava che la luce emanava dagli oggetti e che i nostri occhi si limitavano a osservare. Entrambe le teorie vantavano i loro sostenitori, ma Taq\u012b al-D\u012bn fu in grado di osservare sperimentalmente che la luce emanava da un oggetto e che essa era percepita dai nostri occhi. \u201d Dal momento che possiamo vedere le stelle di notte senza alcun ritardo, \u00e8 chiaro che la luce viene da loro e non qualcosa che produciamo. Da ci\u00f2 giunse alla conclusione che il colore della luce \u00e8 quindi contenuto nella luce dell'oggetto. Asser\u00ec anche che mentre la luce, proveniente da un singolo punto, pu\u00f2 spostarsi verso l'esterno in una sfera, i singoli raggi di luce viaggiano in linea retta. Dimostr\u00f2 infine che il colore di un oggetto viene prodotto dalle propriet\u00e0 di riflessione e rifrazione di un oggetto.\nRiflessione.\nSebbene il concetto di riflessione fosse gi\u00e0 noto nel mondo arabo, Taq\u012b al-D\u012bn lo approfond\u00ec ulteriormente e not\u00f2 che i raggi di luce riflessi da uno specchio si propagano in altre direzioni assumendo una forma sferica. Scopr\u00ec anche che il raggio incidente, il raggio riflesso e quello normale giacciono tutti sullo stesso piano. Forn\u00ec inoltre prove dimostrative sulla legge di osservazione e quella di riflessione, secondo la quale l'angolo di incidenza e l'angolo di riflessione sono gli stessi. Scopr\u00ec infine che anche i raggi di luce emessi avevano lo stesso colore della superficie riflettente.\nRifrazione.\nCos\u00ec come la riflessione, che era gi\u00e0 stata scoperta da tempo, anche la rifrazione era gi\u00e0 conosciuta da tempo, ed era risaputo che la luce rifratta si propaga in un guscio sferico proprio come fa la luce riflessa e che assume anche il colore del materiale attraverso il quale viaggia. Era anche noto che, se un raggio di luce viaggia e va da un mezzo all'altro, il suo angolo si piegher\u00e0 in modo correlato alla densit\u00e0 dei due materiali. Come i riflessi, il raggio incidente, il raggio rifratto e quello normale si trovano tutti nello stesso posto, tuttavia l'angolo di rifrazione \u00e8 sempre inferiore all'angolo di incidenza. Le uniche eccezioni a questo sono i raggi perpendicolari che in realt\u00e0 non si rifrangono. Taq\u012b al-D\u012bn scopr\u00ec, tuttavia, che \"la differenza tra gli angoli di rifrazione dei diversi raggi di incidente \u00e8 inferiore alla differenza tra gli angoli di incidenza\". Not\u00f2 anche che il rapporto tra l'angolo dell'incidente e l'angolo di rifrazione dell'incidente maggiore \u00e8 maggiore dello stesso rapporto per l'incidente minore. Queste sono praticamente le nostre regole moderne per l'ottica e Taq\u012b al-D\u012bn ha persino tentato di formulare in modo pionieristico la legge di Snell, anche se non ebbe successo."}
{"id": "6405789", "revid": "1363832", "url": "https://it.wikipedia.org/wiki?curid=6405789", "title": "Museo Taverna dell'Aquila", "text": "La Taverna dell'Aquila \u00e8 un museo privato etnografico di Ozieri, aperto al pubblico fin dal 1978. Nella sede di via Nazario Sauro il museo espone, in numerose sale, una collezione etnografica costituita da diverse migliaia di reperti che riguardano gli strumenti di lavoro di tutti i mestieri esercitati a Ozieri dal XVIII alla met\u00e0 del XX secolo: dal mondo dell'agricoltura e della pastorizia, all'edilizia e alla falegnameria, dal mondo della scuola a quello religioso, dai cimeli militari a quelli ferroviari. \nSono anche presenti collezioni di vini e liquori d'epoca, di minerali e di fossili di tutto il mondo.\nBibliografia.\nPeppino Saba - Michele Calaresu, \"La Taverna dell'Aquila. Gli antichi mestieri di Ozieri tra la met\u00e0 del XIX e la met\u00e0 del XX secolo, visti attraverso gli oggetti delle collezioni di Peppino Saba\", ed. Giuseppe Saba, Ozieri 2013) "}
{"id": "6405790", "revid": "86599", "url": "https://it.wikipedia.org/wiki?curid=6405790", "title": "345P/LINEAR", "text": "345P/LINEAR \u00e8 una cometa periodica appartenente alla famiglia delle comete della fascia principale.\nStoria della scoperta.\nScoperta inizialmente il 2 settembre 2008, fu ritenuta un asteroide. \u00c8 stata riscoperta casualmente il 29 agosto 2016, fatto che ha permesso di numerarla definitivamente."}
{"id": "6405791", "revid": "599013", "url": "https://it.wikipedia.org/wiki?curid=6405791", "title": "Karl Heinlein", "text": "Carriera.\nNazionale.\nEsordisce nella Nazionale austriaca il 26 dicembre 1917 contro la , match perso 3-2. Gioca un secondo incontro amichevole nel 1919.\nAllenatore.\nDa manager guida il Gra\u0111anski Zagabria, gli spagnoli del CE Europa nella massima divisione del 1929 e il Lucerna, club svizzero."}
{"id": "6405792", "revid": "110157", "url": "https://it.wikipedia.org/wiki?curid=6405792", "title": "Campionati mondiali di nuoto 2019", "text": "La XVIII edizione dei Campionati mondiali di nuoto si \u00e8 svolta dal 12 al 28 luglio 2019 a Gwangju, in Corea del Sud. La competizione sportiva \u00e8 stata organizzata dalla Federazione Internazionale del Nuoto (FINA) e le discipline presenti sono state il nuoto, il nuoto di fondo, il nuoto sincronizzato (definito da quest'edizione nuoto artistico), la pallanuoto ed i tuffi.\nAssegnazione.\nL'organizzazione della manifestazione venne ufficialmente affidata a Gwangju, Corea del Sud, il 19 luglio 2013 durante il Congresso Generale Biennale della FINA tenutosi a Barcellona.\nSedi di gara.\nLe sedi che hanno ospitato i vari eventi, in gran parte costruite in occasione dell'Universiade del 2015, sono state:\nDiscipline.\nIn questa edizione dei mondiali si sono disputate 76 gare."}
{"id": "6405794", "revid": "198277", "url": "https://it.wikipedia.org/wiki?curid=6405794", "title": "Bruno F. Apitz", "text": "Biografia.\nBruno F. Apitz ha studiato presso la Scuola drammatica e teatrale \"Hans Otto\" di Lipsia, dove si \u00e8 diplomato in dizione e recitazione.\nA teatro, Apitz ha interpretato tra l'altro i ruoli di Basov in \"I villeggianti\" di Maksim Gor'kij, di Claudius in \"Amleto\" di Shakespeare, di Mephisto in Urfaust di Goethe. \u00c8 stato docente ospite di recitazione presso l'Universit\u00e0 della musica e del teatro di Lipsia, curando anche la preparazione degli aspiranti attori.\nDal 2002, Bruno F. Apitz lavora come attore indipendente e doppiatore principalmente per produzioni cinematografiche e televisive. Ha recitato finora in pi\u00f9 di 90 film.\nBruno F. Apitz \u00e8 membro della Deutsche Filmakademie. Dal 2010 \u00e8 nel cast della serie televisiva della ZDF \"Hamburg Distretto 21\", in cui interpreta il Commissario Capo Hans Moor, successore del precedente commissario, interpretato da Uwe Fellensiek."}
{"id": "6405799", "revid": "1632387", "url": "https://it.wikipedia.org/wiki?curid=6405799", "title": "Magic Never Dies", "text": "Magic Never Dies \u00e8 il terzo album della power metal band britannica Power Quest.\n\u00c8 il primo album con il batterista Francesco Tresca, andando a costituire la formazione \"classica\" e pi\u00f9 longeva della band (2003-2008). A differenza degli altri album, gli ospiti sono pressoch\u00e9 assenti: solo Clive Nolan ha partecipato alle registrazioni con la band, per la terza ed ultima volta."}
{"id": "6405809", "revid": "122188541", "url": "https://it.wikipedia.org/wiki?curid=6405809", "title": "Kevin Bua", "text": ""}
{"id": "6405812", "revid": "124541549", "url": "https://it.wikipedia.org/wiki?curid=6405812", "title": "La Malbaie", "text": "La Malbaie \u00e8 una citt\u00e0 del Canada, capitale della MRC (municipalit\u00e0 regionale di contea) di Charlevoix-Est nella provincia del Qu\u00e9bec, precedentemente nota col nome inglese di Murray Bay. \u00c8 situata sulla riva del fiume San Lorenzo ed era in precedenza chiamata Murray Bay. Conta circa 9000 abitanti.\nLa Malbaie \u00e8 situata nella Zona Sismica di Charlevoix, la pi\u00f9 attiva del Canada orientale. La Malbaie \u00e8 quindi nota per avere un rischio sismico molto elevato, anche se nessun terremoto significativo si \u00e8 verificato nell'area recentemente. \nNel maggio 2017 la citt\u00e0 viene annunciata come sede del G7 del 2018 dal Primo Ministro canadese Justin Trudeau."}
{"id": "6405813", "revid": "599013", "url": "https://it.wikipedia.org/wiki?curid=6405813", "title": "Dereck Kutesa", "text": ""}
{"id": "6405844", "revid": "1001457", "url": "https://it.wikipedia.org/wiki?curid=6405844", "title": "Three Billboards Outside Ebbing, Missouri", "text": ""}
{"id": "6405847", "revid": "124123", "url": "https://it.wikipedia.org/wiki?curid=6405847", "title": "Victor de Laveleye", "text": "Fu anche giornalista e voce della \"Radio Belgique\" durante la seconda guerra mondiale.\nBiografia.\nEra laureato in giurisprudenza e fu membro del consiglio comunale di Saint-Gilles, presidente del Partito Liberale (1936\u20131937) e membro del parlamento (1939\u20131945) per il distretto di Bruxelles. Fu ministro della giustizia (1937) e della pubblica istruzione (1944\u20131945). Durante la seconda guerra mondiale leggeva le notizie alla Radio Belgique trasmessa dalle reti internazionali della BBC a favore della popolazione del Belgio occupato.\nSegno V per vittoria.\nIl 14 gennaio 1941, chiese ai belgi di scegliere la lettera \"V\" come segno di riscossa, essendo la prima lettera della parola \"victoire\" (vittoria) in lingua francese e \"vrijheid\" (libert\u00e0) in fiammingo. Questo fu l'inizio della \"V campaign\"\" che vide creare graffiti sui muri del Belgio con la lettera \"V\". Successivamente l'uso venne introdotto in tutta Europa come segno di vittoria e libert\u00e0.\nSport.\nPartecip\u00f2 come giocatore di tennis ai Giochi olimpici del 1920 e del 1924. Era nipote del barone Edouard de Laveleye, presidente del Comitato olimpico Belga."}
{"id": "6405851", "revid": "767487", "url": "https://it.wikipedia.org/wiki?curid=6405851", "title": "Murod Zukhurov", "text": "Carriera.\nClub.\nComincia a giocare al Do'stlik. Nel 2004 si trasferisce al Metallurg Bekabad. Nel 2007 gioca al Novbahor Namangan. Nel 2008 passa al Bunyodkor. Nel 2010 si accasa al Nasaf Qarshi. Il 7 gennaio 2013 viene acquistato dal Bunyodkor.\nNazionale.\nConvocato per la prima volta nel 2010, ha partecipato, pur senza mai scendere in campo, alla Coppa d'Asia 2011. Il debutto in Nazionale arriva il 13 agosto 2012, nell'amichevole Giordania-Uzbekistan (0-1)."}
{"id": "6405864", "revid": "767487", "url": "https://it.wikipedia.org/wiki?curid=6405864", "title": "Harry Bunn", "text": ""}
{"id": "6405866", "revid": "228587", "url": "https://it.wikipedia.org/wiki?curid=6405866", "title": "Gian Burrasca (personaggio)", "text": ""}
{"id": "6405871", "revid": "729019", "url": "https://it.wikipedia.org/wiki?curid=6405871", "title": "Major League Baseball draft 2016", "text": "Il Major League Baseball draft 2016 si \u00e8 tenuto tra il 9 e l'11 giugno 2016 a Secaucus (New Jersey), per assegnare giocatori dilettanti alle squadre professioniste. L'ordine di scelta era inverso rispetto alle posizioni in classifica della stagione 2015. Inoltre, sono state assegnate delle scelte di compensazione per i giocatori che non hanno firmato un contratto dopo il draft del 2015. I Philadelphia Phillies hanno avuto la prima scelta in assoluto. I Los Angeles Dodgers hanno ricevuto la 36\u00aa scelta come compensazione per non essere riusciti a ingaggiare Kyle Funkhouser, il 35\u00ba selezionato in assoluto nel draft del 2015.\nLe prime sei scelte, il Round A, \u00e8 stato determinato con un sorteggio tra Arizona Diamondbacks, Colorado Rockies, Cincinnati Reds, Miami Marlins, San Diego Padres, Tampa Bay Rays, Milwaukee Brewers, Cleveland Indians, Oakland Athletics, Pittsburgh Pirates, Kansas City Royals e St. Louis Cardinals. Le sei squadre rimaste escluse dal Round A entrarono in un altro sorteggio con Baltimore Orioles, Minnesota Twins e Seattle Mariners, per poter avere una scelta nel Round B. I dodici giocatori scelti per il bilanciamento competitivo erano gli unici scambiabili. I Reds ebbero la prima scelta nel giro A, seguiti da Athletics, Rockies, Diamondbacks, Marlins e Pirates. I Padres ebbero la prima scelta nel giro B, seguiti da Indians, Twins, Brewers, Orioles, and Rays."}
{"id": "6405880", "revid": "767487", "url": "https://it.wikipedia.org/wiki?curid=6405880", "title": "Joe Lolley", "text": ""}
{"id": "6405883", "revid": "599013", "url": "https://it.wikipedia.org/wiki?curid=6405883", "title": "Han Berger", "text": "Ha trascorso la maggior parte della carriera da tecnico in patria, allenando soprattutto squadre in seconda divisione olandese. Nel 2004 tenta l'esperienza in Giappone, dopo aver guidato anche i Paesi Bassi U-21 all'Europeo di categoria del 2000. Nel 2010 \u00e8 CT ad interim della selezione maggiore australiana. Tra il 2000 e il 2003 \u00e8 il direttore tecnico dell'Utrecht. Svolge lo stesso incarico al dall'aprile 2005 al dicembre 2008. Dal gennaio 2009 al 2014 \u00e8 direttore tecnico della nazionale australiana."}
{"id": "6405895", "revid": "599013", "url": "https://it.wikipedia.org/wiki?curid=6405895", "title": "Victor Karpenko", "text": "Caratteristiche tecniche.\nGiocava principalmente come ala destra, ma poteva essere schierato anche come ala sinistra o terzino destro.\nCarriera.\nClub.\nHa cominciato a giocare in patria, al Buxoro. Nel 1999 ha giocato al Qizilqum. Nel 2000 si \u00e8 trasferito in Russia, al \u0160innik. Nel 2002 \u00e8 stato ceduto in prestito al Lokomotiv \u010cita. Nel 2003 torna al \u0160innik. Nel 2004 viene prestato al Sokol Saratov. Nel 2005 si \u00e8 trasferito in Kazakistan, al Qa\u00fdrat. Nel 2007 \u00e8 tornato in patria, al Bunyodkor. Nel 2013 \u00e8 stato acquistato dal Lokomotiv Tashkent. Nel 2015 \u00e8 passato allo Shortan Guzor, per poi passare al Bunyodkor con cui ha concluso, nel 2016, la propria carriera.\nNazionale.\nHa debuttato in Nazionale nel 2003. Ha partecipato, con la Nazionale, alla Coppa d'Asia 2007 e alla Coppa d'Asia 2011. Ha collezionato in totale, con la maglia della Nazionale, 60 presenze e 4 reti."}
{"id": "6405903", "revid": "1632387", "url": "https://it.wikipedia.org/wiki?curid=6405903", "title": "Master of Illusion", "text": "Master of Illusion \u00e8 il quarto album della power metal band britannica Power Quest.\nIl disco.\n\u00c8 il secondo ed ultimo album realizzato dalla formazione \"classica\" della band; infatti, tutti i componenti della formazione, ad eccezione del fondatore Steve Williams, abbandoneranno il gruppo nel 2009. Il cantante Alessio Garavello registr\u00f2 anche le parti di chitarra ritmica, avendo assunto il ruolo di secondo chitarrista dal 2006; era dal secondo album \"Neverworld\" che due chitarristi non suonavano le parti di chitarra insieme. Inoltre \u00e8 l'unico album in cui tutti i membri hanno registrato delle parti vocali (il bassista Steve Scott non registr\u00f2 i cori in \"Wings of Forever\", e il batterista Francesco Tresca non li registr\u00f2 in \"Magic Never Dies\").\nDopo la quasi totale assenza di collaborazioni nel precedente \"Magic Never Dies\", in \"Master of Illusion\" partecipano ben cinque personalit\u00e0 della scena metal, i quali erano stati annunciati ognuno in separate occasioni da Williams a partire dal dicembre 2007: Bill Hudson (chitarrista dei Cellador), Richard West (tastierista dei Threshold, che gi\u00e0 aveva collaborato con la band nell'album \"Neverworld\"), J\u00f8rn Viggo Lofstad (chitarrista dei Pagan's Mind), Chris Neighbour (cantante dei FourwayKill) e Bob Katsionis (tastierista e chitarrista dei Firewind).\nUna serie di podcast fu realizzata dopo la pubblicazione dell'album, nella quale venne dichiarato che Steve Williams scrisse 17 brani per l'album, ma che solo 10 vennero inclusi."}
{"id": "6405904", "revid": "2149771", "url": "https://it.wikipedia.org/wiki?curid=6405904", "title": "Collin Quaner", "text": ""}
{"id": "6405908", "revid": "599013", "url": "https://it.wikipedia.org/wiki?curid=6405908", "title": "Christopher Schindler", "text": ""}
{"id": "6405936", "revid": "767487", "url": "https://it.wikipedia.org/wiki?curid=6405936", "title": "Das alte Lied (film 1945)", "text": "Das alte Lied \u00e8 un film del 1945 diretto da Fritz Peter Buch. La sceneggiatura si basa sul romanzo \"Stine\" di Theodor Fontane, pubblicato nel 1890.\nProduzione.\nIl film fu prodotto dalla Berlin-Film con il titolo di lavorazione \"Stine\".\nDistribuzione.\nVietato ai minori dalla censura, il film ottenne il visto B.60926 del 30 gennaio 1945. Fu distribuito dalla Deutsche Filmvertriebs (DFV) e venne presentato al BTL Potsdamer Stra\u00dfe di Berlino il 30 marzo 1945."}
{"id": "6405938", "revid": "1543377", "url": "https://it.wikipedia.org/wiki?curid=6405938", "title": "Judo ai XVII Giochi dei piccoli stati d'Europa", "text": "Le competizioni di judo ai XVII Giochi dei piccoli stati d'Europa si sono svolte dal 31 maggio al 2 giugno 2017."}
{"id": "6405940", "revid": "599013", "url": "https://it.wikipedia.org/wiki?curid=6405940", "title": "Jon Gorenc-Stankovi\u0107", "text": ""}
{"id": "6405945", "revid": "1543377", "url": "https://it.wikipedia.org/wiki?curid=6405945", "title": "Riserva naturale della laguna di Apoyo", "text": "La riserva Naturale della Laguna di Apoyo (in spagnolo: Reserva Natural de la Laguna de Apoyo) \u00e8 situata in Nicaragua tra Masaya e Granada.\nLa laguna di Apoyo \u00e8 un cratere di origine vulcanica con un diametro di 6,6 chilometri e una profondit\u00e0 di 176 metri. Con il decreto 42-91, la laguna di Apoyo \u00e8 stata riconosciuta come Riserva Naturale a partire dal 1 ottobre 1991. Con la risoluzione ministeriale numero 001-2010 \u00e8 stata approvata il piano di gestione e mantenimento della laguna.\nTurismo.\nLa Laguna di Apoyo \u00e8 una delle pi\u00f9 grande fonti di turismo del Nicaragua..\nOltre alla meravigliosa acqua su cui si pu\u00f2 anche fare kayak, ci\u00f2 che rende veramente magico la Laguna de Apoyo \u00e8 la rigogliosa vegetazione completamente incontaminata che ricopre le pendici del vulcano. Questa vegetazione tropicale offre riparo a tante specie di volatili e numerose scimmie urlatrici con il loro inconfondibile richiamo.\nDovuto a questa fauna e flora unica da qualche anno la Laguna de Apoyo \u00e8 stata dichiarata riserva naturale, \u00e8 infatti vietato l\u2019uso di qualsiasi barca a motore"}
{"id": "6405948", "revid": "767487", "url": "https://it.wikipedia.org/wiki?curid=6405948", "title": "Feras Esmaeel", "text": "Carriera.\nClub.\nNel 2005, dopo aver giocato all'Al-Jaish, passa all'Al-Qardaha. Nel 2006 viene acquistato dall'Al-Karamah. Nel 2009 passa all'Al-Jaish. Nel 2011 si trasferisce in Iraq, allo Zakho. Nel 2013 viene acquistato dal Masafi Al-Wasat. Nel 2015 si trasferisce in Georgia, al Nart.\nNazionale.\nHa debuttato in Nazionale nel 2002. Ha messo a segno la sua prima rete con la maglia della Nazionale il 26 ottobre 2007, in Afghanistan-Siria (1-2), in cui sigla la rete del definitivo 1-2. Ha partecipato, con la Nazionale, alla Coppa d'Asia 2011. Ha collezionato in totale, con la maglia della Nazionale, 69 presenze e 6 reti."}
{"id": "6405954", "revid": "125247979", "url": "https://it.wikipedia.org/wiki?curid=6405954", "title": "Gianni Vrenna", "text": "Biografia.\nNativo di Pagani ma cresciuto a Crotone, nel 1987 inizia la storia imprenditoriale di Gianni Vrenna con l\u2019avvio di una ditta individuale che si occupa della gestione unitaria e integrata dei servizi ambientali operando nel settore della raccolta, del trasporto e del conferimento allo smaltimento dei rifiuti. In seguito alla trasformazione dell\u2019azienda in Salvaguardia Ambientale S.p.A., nel luglio del 1991 ne diventa amministratore unico fino a novembre 2000, carica che ricoprir\u00e0 anche da novembre 2014 a marzo 2016. Nel febbraio del 2016 diventa anche dirigente di Sovreco S.p.A., societ\u00e0 proprietaria di due discariche situate entrambe nel Comune di Crotone.\nIl 9 novembre 2017 Gianni Vrenna diviene presidente della holding Env\u00ec group che, oltre che delle sopra citate societ\u00e0, detiene le partecipazioni di Miga S.r.l. (azienda leader nel settore industriale dei servizi per il recupero e lo smaltimento dei rifiuti non pericolosi ubicata in provincia di Cosenza e fondata nel 2008) ed Ekr\u00f2 S.c.a.rl. (societ\u00e0 che gestisce due impianti di Trattamento Meccanico Biologico siti rispettivamente nel comune di Crotone (KR) e nel comune di Rossano (CS)).\nIl \"trait d\u2019union\" delle aziende del gruppo \u00e8 dunque loro attivit\u00e0 nel settore \u201cambiente\u201d ed \u201cenergia\u201d, in cui compiono tutti i servizi dell\u2019intero ciclo dei rifiuti, dalla caratterizzazione alla raccolta-trasporto fino allo smaltimento-recupero dei rifiuti, inclusa la produzione di energia da fonti rinnovabili.\nL\u2019innovazione \u00e8 il riferimento principale del gruppo nelle strategie di sviluppo dei settori ad alto potenziale, come l\u2019ambiente e la produzione di energia da fonti rinnovabili. Per questo motivo Env\u00ec Group continua ad investire in progetti di ricerca e sviluppo sperimentale con l\u2019ausilio delle competenze tecnico-scientifiche e specialistiche di Universit\u00e0 \u2013 tra cui l\u2019UniCal con la quale \u00e8 in via d\u2019attivazione una prestigiosa partnership \u2013 e Istituti di ricerca.\nInsieme ai settori ambiente e energia, Env\u00ec group ha tra le sue aziende la societ\u00e0 sportiva Football Club Crotone.\nL\u2019avventura da dirigente sportivo di Gianni Vrenna inizia nella stagione calcistica 1992-93 quando entra nel Consiglio della societ\u00e0 e la squadra milita nel campionato di Promozione calabrese. Nella successiva stagione, con la vittoria del campionato e l\u2019arrivo in Eccellenza, inizia a pieno titolo l\u2019era Vrenna alla guida dei rossobl\u00f9.\nPer 13 anni Gianni Vrenna ricopre le cariche di vice presidente e amministratore delegato del FC Crotone che nel frattempo colleziona vittorie e promozioni fino ad arrivare, il 30 aprile del 2000, alla storica promozione in Serie B.\nDopo una piccola parentesi ancora in C, la categoria viene riconquistata nel 2003-2004 con Gian Piero Gasperini allenatore. I rossobl\u00f9 verranno considerati esempio di gestione virtuosa e stazioneranno stabilmente nella serie cadetta. Gianni Vrenna continua a ricoprire il ruolo di vice presidente e amministratore delegato ed il 29 Aprile del 2016 quello che sembrava un sogno diventa realt\u00e0: dopo uno strepitoso campionato il FC Crotone conquista lo straordinario traguardo della prima promozione in Serie A.\nMa il punto pi\u00f9 alto deve ancora arrivare ed \u00e8 senz\u2019altro rappresentato dalla stagione 2016-2017 caratterizzata da una rimonta pazzesca coronata da una salvezza \u201cimpossibile\u201d: un\u2019impresa sportiva tale da attrarre l\u2019attenzione e le simpatie di tutto il Mondo sportivo e giornalistico. Nel corso della stagione Gianni Vrenna, oltre a rilevare tutte le quote societarie del club, diventa presidente il 23 marzo 2017 (aveva gi\u00e0 ricoperto il ruolo per un breve periodo tra il 2011 e il 2012).\nDurante la stagione 2018-19 il FC Crotone \u00e8 impegnato nel campionato di Serie B e Gianni Vrenna ha ricoperto anche il ruolo di Consigliere di Lega.\nLo \"score\" da dirigente del Football Club Crotone \u00e8 dunque di prim\u2019ordine: otto campionati vinti, passando dalla Promozione alla Serie A (record difficilmente eguagliabile), e una storia calcistica \u2013 quella della famiglia Vrenna \u2013 tra le pi\u00f9 longeve d\u2019Europa, impreziosita del grande merito di aver \u201callevato\u201d tanti giovani campioni che hanno fatto la fortuna di tante blasonate squadre di Serie A e della Nazionale di calcio italiana.\nVicende giudiziarie.\nNel febbraio del 2016 la DDA di Catanzaro apre un'inchiesta sulla presunta vicinanza di Raffaele e Gianni Vrenna all'omonimo clan del crotonese, chiedendo la confisca di tutte le societ\u00e0 del Gruppo Vrenna, compreso il Crotone Calcio. Il 28 novembre 2016 la Corte d'appello di Catanzaro respinge la richiesta di sequestro della DDA che non propone appello, per cui la sentenza di assoluzione diviene definitiva."}
{"id": "6405956", "revid": "1543377", "url": "https://it.wikipedia.org/wiki?curid=6405956", "title": "Jan Andrea Lievens", "text": "Biografia.\nFiglio e allievo di Jan Lievens, fu attivo tra il 1665 ed il 1680 ad Amsterdam, Leida e probabilmente anche a Parigi nel 1680. Nel 1666 fu apprendista nell'atelier di famiglia e nel 1668 divenne cittadino di Amsterdam.\nRealizz\u00f2 principalmente paesaggi e ritratti, in particolare equestri. Tra i ritratti citiamo \"Il ritratto di Gregorius van Kermt e sua moglie come Scipione e Pallante\", iniziato nel 1668 e il \"Ritratto di Abraham Heidanus\". Le sue opere presentano reminiscenze di Antoon van Dyck, Tiziano, Annibale Carracci e Jan Lievens.\nFirmava le sue opere con i monogrammi \"IAL\" e \"JAL\".\nJan Verkolje fu suo allievo, tra il 1665 ed il 1670."}
{"id": "6405959", "revid": "1632387", "url": "https://it.wikipedia.org/wiki?curid=6405959", "title": "Blood Alliance", "text": "Blood Alliance \u00e8 il quinto album della power metal band britannica Power Quest, pubblicato nel 2011, e l'ultima pubblicazione prima dello scioglimento avvenuto nel gennaio 2013.\nIl disco.\nLa band sub\u00ec una drastica trasformazione prima dell'inizio delle registrazioni: della formazione che registr\u00f2 il precedente \"Master of Illusion\" rimase solo il tastierista Steve Williams; la nuova formazione era composta da Williams, il bassista Paul Finnie, il batterista Rich Smith, il cantante Chitral Somapala e i chitarristi Andy Midgley e Gavin Owen. Per Midgley e Somapala sar\u00e0 anche l'unica pubblicazione con la band.\nOltre alla formazione, anche il sound della band cambia, passando da un power metal con forti influenze sinfoniche ad un ibrido progressive-power metal. Inoltre l'organo, strumento quasi sempre presente nei brani, gi\u00e0 sensibilmente ridotto nel precedente album, \u00e8 stato qui definitivamente abbandonato dal tastierista Steve Williams, che non lo suona in nessuno dei brani.\nCos\u00ec come accadde per \"Magic Never Dies\", anche in \"Blood Alliance\" non vi sono collaborazioni."}
{"id": "6405961", "revid": "88155981", "url": "https://it.wikipedia.org/wiki?curid=6405961", "title": "Giovanni Vrenna", "text": ""}
{"id": "6405963", "revid": "767487", "url": "https://it.wikipedia.org/wiki?curid=6405963", "title": "Joshua \u00c1brego", "text": "Caratteristiche tecniche.\n\u00c8 un difensore centrale."}
{"id": "6405964", "revid": "6923", "url": "https://it.wikipedia.org/wiki?curid=6405964", "title": "Levapunti", "text": "La levapunti \u00e8 un attrezzo a molla utilizzato per togliere i punti metallici che uniscono pi\u00f9 fogli.\nStoria.\nLa levapunti fu inventata da William G. Pankonin di Chicago, Illinois. La richiesta di brevetto \u00e8 stata depositata il 12 dicembre 1932, concessa il 3 marzo 1936 e pubblicata il 3 aprile 1936 come documento brevettuale US 2.033.050. Una versione modificata, anche in grado di rimuovere graffette spezzate, \u00e8 stata brevettata da Joseph A. Foitle di Overland Park, Kansas. Il brevetto per quest'ultima invenzione \u00e8 stato depositato il 28 maggio 1969 ed \u00e8 stato rilasciato il 28 dicembre 1971, pubblicato come US 3.630.486 A."}
{"id": "6405967", "revid": "1543377", "url": "https://it.wikipedia.org/wiki?curid=6405967", "title": "Lagunitas-Forest Knolls", "text": "Lagunitas-Forest Knolls \u00e8 un census-designated place degli Stati Uniti d'America situato nella contea di Marin, in California."}
{"id": "6406005", "revid": "124123", "url": "https://it.wikipedia.org/wiki?curid=6406005", "title": "Guecello da Prata", "text": "Figlio di Gabriele da Prata, alla sua morte divenne capo della propria casata, importante famiglia feudale con interessi sia in Friuli che nel Cenedese.\nNel 1164 guid\u00f2 una federazione, composta dal patriarca di Aquileia, dai vescovi di Ceneda e Belluno e dal Comune di Conegliano, contro le mire espansionistiche del Comune di Treviso che in quell'anno aveva occupato il castello di Caneva. Nel 1165 fronteggi\u00f2 le truppe nemiche, capeggiate da Ezzelino I da Romano e da Gherardo da Camposampiero, a San Michele di Piave, ma venne sconfitto e imprigionato. Venne liberato il 18 settembre 1165 sottoscrivendo un duro patto di cittadinanza che gli imponeva la residenza di almeno un mese l'anno a Treviso, di mettere a disposizione della citt\u00e0 i propri castelli e di rispettare le imposte fiscali del Comune sui propri possedimenti.\nNel periodo successivo assunse una posizione di sempre maggior rilievo negli ambienti trevigiani e suggell\u00f2 l'alleanza con i da Romano sposando Gisla, figlia di Ezzelino I. Nel 1177 partecip\u00f2 alla pace di Venezia tra il Sacro Romano Impero e la Lega Lombarda, nel 1179, divenuto podest\u00e0 di Treviso, fu impegnato nella pacificazione della Marca di Verona, riconoscendo l'indipendenza di Ceneda, Feltre e Belluno.\nNel 1180 Conegliano e Oderzo si unirono a Padova in funzione antitrevigiana. Le tensioni, che rischiavano di alimentare un nuovo conflitto, furono sopite solo grazie all'intervento dei rettori di Piacenza, Bergamo e Brescia, che spinsero i podest\u00e0 di Padova e Treviso (ovvero Guglielmino Tempesta e lo stesso Guecello) a siglare un accordo a Verona il 20 gennaio 1181.\nConcluso il suo mandato di podest\u00e0, Guecello torn\u00f2 ad avvicinarsi al patriarca e ai suoi alleati. Il 30 agosto 1181 fu investito dal vescovo di Ceneda Sigisfredo da Conegliano del castello di Ceneda. Il 5 settembre 1188, ad Aquileia, il patriarca Godofredo gli conferm\u00f2 tutti i feudi che il padre aveva ricevuto dalla sua Chiesa.\nNel 1190 si riaccesero le tensioni tra Treviso e il Patriarcato, affiancato da Padova e dai vescovi di Feltre e Ceneda. Guecello combatt\u00e9 contro i Trevigiani e nel 1193 assedi\u00f2 Oderzo; i nemici risposero attaccando il suo castello di Brugnera e lo costrinsero a un atteggiamento pi\u00f9 difensivo. Nonostante questi insuccessi, la sua fazione ebbe la meglio e la vittoria fu confermata dall'arbitrato promulgato a Mantova. Treviso non accett\u00f2 l'esito e ricorse al parere di Enrico VI, il quale annull\u00f2 la sentenza. Gli scontri ripresero e, dopo vicende alterne, nel 1198 i Trevigiani, forti dell'appoggio di Verona e Vicenza, riuscirono a sferrare l'attacco decisivo, ottenendo la resa di Ceneda il 15 giugno 1199.\nGuecello fu costretto a firmare un secondo patto di cittadinanza, che lo costringeva a diventare vassallo del Comune di Treviso, cedendogli il castello di Brugnera e assicurando la sicurezza delle strade di sua giurisdizione ai mercanti della citt\u00e0.\nMorto all'inizio del Duecento, nel 1214 i figli Gabriele e Federico divisero la sua eredit\u00e0 dando origine rispettivamente al ramo di Prata e a quello di Porcia e Brugnera."}
{"id": "6406006", "revid": "88156390", "url": "https://it.wikipedia.org/wiki?curid=6406006", "title": "Guecello di Prata", "text": ""}
{"id": "6406008", "revid": "1123126", "url": "https://it.wikipedia.org/wiki?curid=6406008", "title": "Pontificia accademia alfonsiana", "text": ""}
{"id": "6406016", "revid": "1543377", "url": "https://it.wikipedia.org/wiki?curid=6406016", "title": "Into the Sun (Tarja Turunen)", "text": "Into the Sun \u00e8 il primo e unico singolo dell'album live e DVD di Tarja \"\". Pubblicato in versione live il 12 luglio 2012, il brano \u00e8 stato poi inserito come bonus track nell'album \"Colours in the Dark\" del 2013, questa volta nella versione registrata in studio.\nVideo musicale.\nIl 27 luglio 2012 \u00e8 stato caricato sul canale YouTube della earMUSIC il video ufficiale di \"Into the Sun\", costituito da spezzoni tratti dal DVD di \"\"."}
{"id": "6406017", "revid": "1543377", "url": "https://it.wikipedia.org/wiki?curid=6406017", "title": "Atletica leggera ai XVII Giochi dei piccoli stati d'Europa", "text": "Le competizioni di atletica leggera ai XVII Giochi dei piccoli stati d'Europa si sono svolte dal 30 maggio al 2 giugno 2017."}
{"id": "6406022", "revid": "124123", "url": "https://it.wikipedia.org/wiki?curid=6406022", "title": "Michael Geffert", "text": "Ha conseguito il dottorato di ricerca all'Universit\u00e0 di Bonn.\nIl Minor Planet Center gli accredita le scoperte di cinque asteroidi, effettuate nel 1989.\nGli \u00e8 stato dedicato l'asteroide 12747 Michageffert.\nNon deve essere confuso con l'astronomo amatoriale tedesco Martin Geffert."}
{"id": "6406029", "revid": "1543377", "url": "https://it.wikipedia.org/wiki?curid=6406029", "title": "Nuoto ai XVII Giochi dei piccoli stati d'Europa", "text": "Le gare di nuoto ai XV Giochi dei piccoli stati d'Europa si sono svolte dal 30 maggio al 2 giugno 2017."}
{"id": "6406030", "revid": "22475", "url": "https://it.wikipedia.org/wiki?curid=6406030", "title": "The Immortal (videogioco)", "text": "The Immortal \u00e8 un videogioco del 1990 pubblicato da Electronic Arts per Apple IIGS. Convertito per Amiga, Atari ST, MS-DOS e Nintendo Entertainment System, del gioco \u00e8 stata realizzata una versione per Sega Mega Drive distribuita in Giappone come ."}
{"id": "6406031", "revid": "1543377", "url": "https://it.wikipedia.org/wiki?curid=6406031", "title": "Logica lineare", "text": "La logica lineare \u00e8 una logica substrutturale proposta da Jean-Yves Girard come un raffinamento della logica classica ed intuizionista, coniugando le dualit\u00e0 che caratterizzano i connettivi della prima con le propriet\u00e0 costruttive della seconda. Sebbene questo sistema logico sia un oggetto di studio fine a se stesso, pi\u00f9 in generale le idee della logica lineare hanno influito in settori come i linguaggi di programmazione, la game semantics o la fisica dei quanti e la linguistica, in particolare per la sua enfasi sulle risorse limitate, la dualit\u00e0 e l'interazione.\nLa logica lineare, di per s\u00e9, si presta a molteplici presentazioni e spiegazioni. Dal punto di vista della teoria della dimostrazione deriva da un'analisi del calcolo dei sequenti classico in cui gli usi della regola di contrazione e di indebolimento (regole strutturali) sono attentamente regolati. Al livello operativo questo significa che la deduzione logica non riguarda pi\u00f9 solo l'espandere un insieme di \"proposizioni vere\", ma \u00e8 anche un modo per manipolare \"risorse\" che non possono essere sempre duplicate o eliminate a piacere. In termini di semplici modelli denotazionali, la logica lineare pu\u00f2 essere considerata come un raffinamento dell'interpretazione della logica intuizionistica sostituendo le categorie cartesiane chiuse con categorie monoidali simmetriche, o dell'interpretazione della logica classica sostituendo le algebre booleane con le C*-algebre.\nSintassi.\nIl linguaggio della \"logica lineare classica\" (CLL) \u00e8 definito induttivamente dalla seguente BNF:\ndove formula_1 e formula_1\u22a5 appartengono all'insieme delle proposizioni atomiche del linguaggio. Per motivi che saranno spiegati in seguito, i connettivi \u2297, \u214b, 1 e \u22a5 sono detti \"moltiplicativi\", mentre &amp;, \u2295, \u22a4 e 0 \"additivi\", e i connettivi ! e ? sono chiamati \"esponenziali\". In pi\u00f9, possiamo impiegare la seguente terminologia:\nOgni proposizione formula_3 in CLL ha un suo duale formula_3\u22a5, definito come segue:\nSi osservi che formula_5\u22a5 \u00e8 un'involuzione, ossia per qualsiasi proposizione formula_3\u22a5\u22a5formula_7. formula_3\u22a5 \u00e8 anche detta \"negazione lineare\" di formula_3.\nLe colonne della tabella suggeriscono un altro modo per classificare i connettivi della logica lineare, chiamato polarit\u00e0: i connettivi negati nella colonna di sinistra (\u2297, \u2295, 1, 0,!) sono chiamati \"positivi\", mentre i loro duali a destra (\u214b, &amp;, \u22a5, \u22a4,?) sono chiamati \"negativi\"; cf. tabella a destra.\nL\"'implicazione lineare\" non \u00e8 inclusa nella grammatica dei connettivi, ma \u00e8 definibile nella CLL usando la negazione lineare e la disigunzione moltiplicativa (par), da formula_3\u22b8formula_11\u22a5\u214bformula_12. Il connettivo \u22b8 \u00e8 talvolta chiamato \"lollipop\" a causa della sua forma."}
{"id": "6406034", "revid": "599013", "url": "https://it.wikipedia.org/wiki?curid=6406034", "title": "Der zweite Schu\u00df", "text": ""}
{"id": "6406036", "revid": "1573940", "url": "https://it.wikipedia.org/wiki?curid=6406036", "title": "Luigi Pingitore", "text": "Gi\u00e0 presidente del consiglio comunale a Lamezia Terme e sindaco di San Pietro Apostolo, \u00e8 stato senatore della Repubblica nella IX legislatura eletto nelle file della Sinistra indipendente per il Partito comunista italiano."}
{"id": "6406038", "revid": "1258319", "url": "https://it.wikipedia.org/wiki?curid=6406038", "title": "Face the Raven", "text": "Face the Raven \u00e8 un EP della power metal band britannica Power Quest, pubblicato il 10 settembre 2016. Preceduto dal singolo omonimo, si tratta della prima pubblicazione della band dalla sua \"reunion\", avvenuta il 30 marzo dello stesso anno.\nOltre il leader Steve Williams, dall'ultima formazione ritornano Paul Finnie, Rich Smith e Gavin Owen; a loro si aggiungono il fratello gemello di Gavin, Dan Owen, alla chitarra, e Ashley Edison alla voce.\nL'EP include tre tracce: due sono inediti, mentre il terzo \u00e8 una ri-registrazione del brano \"Blood Alliance\" dall'album omonimo. L'ex-cantante Alessio Garavello produsse l'EP e partecip\u00f2 alle registrazioni, eseguendo i cori in un brano. I due inediti furono poi ri-registrati dalla band l'anno successivo ed inseriti nell'album \"Sixth Dimension\", pubblicato l'11 ottobre 2017.\n\u00c8 l'ultima pubblicazione della band con Gavin, e l'unica con Dan; entrambi i fratelli Owen lasceranno la band il 23 marzo 2017."}
{"id": "6406041", "revid": "1543377", "url": "https://it.wikipedia.org/wiki?curid=6406041", "title": "Tennistavolo ai XVII Giochi dei piccoli stati d'Europa", "text": "Le competizioni di tennis tavolo ai XVII Giochi dei piccoli stati d'Europa si sono svolte dal 30 maggio al 3 giugno 2017."}
{"id": "6406042", "revid": "991694", "url": "https://it.wikipedia.org/wiki?curid=6406042", "title": "Martini (Sweet)", "text": ""}
{"id": "6406043", "revid": "767487", "url": "https://it.wikipedia.org/wiki?curid=6406043", "title": "Glendale (Ohio)", "text": "Glendale \u00e8 un villaggio degli Stati Uniti d'America situato nella contea di Hamilton, in Ohio. \u00c8 situato nell'area meridionale della contea. "}
{"id": "6406047", "revid": "1409572", "url": "https://it.wikipedia.org/wiki?curid=6406047", "title": "Episodi di Good Behavior (prima stagione)", "text": "Questa voce contiene trame, dettagli e crediti dei registi e degli sceneggiatori della prima stagione della serie televisiva \"Good Behavior\", composta da 10 episodi.\nNegli Stati Uniti, \u00e8 stata trasmessa per la prima volta sulla rete televisiva TNT il 15 novembre 2016 e si \u00e8 conclusa il 10 gennaio 2017. \nIn Italia, la stagione \u00e8 stata interamente pubblicata sulla piattaforma on demand TIMvision l'8 marzo 2017."}
{"id": "6406049", "revid": "1543377", "url": "https://it.wikipedia.org/wiki?curid=6406049", "title": "Tiro ai XVII Giochi dei piccoli stati d'Europa", "text": "Le competizioni di tiro a segno e tiro a volo ai XVII Giochi dei piccoli stati d'Europa si sono svolte dal 30 maggio al 3 giugno 2017."}
{"id": "6406050", "revid": "731511", "url": "https://it.wikipedia.org/wiki?curid=6406050", "title": "Aaron Judge", "text": "Carriera.\nGli inizi.\nJudge venne selezionato dagli Oakland Athletics nel 31\u00ba turno del draft MLB 2010, ma non firm\u00f2 e si iscrisse alla California State University di Fresno. Firm\u00f2 quando venne selezionato la seconda volta, nel primo turno come 32\u00ba scelta assoluta del draft MLB 2013 dai New York Yankees.\nStagione 2016.\nJudge debutt\u00f2 nella MLB il 13 agosto 2016, allo Yankee Stadium di New York City, partendo come esterno destro titolare contro i Tampa Bay Rays. Nel suo primo turno in battuta colp\u00ec un fuoricampo. Judge batt\u00e9 un home run anche nella gara successiva. La sua stagione di debutto si chiuse il 13 settembre 2016 a causa di un infortunio subito contro i Los Angeles Dodgers.\nStagione 2017.\nIl 28 aprile 2017, Judge batt\u00e9 per la prima volta due fuoricampo in una partita, nella sfida contro i Baltimore Orioles. Judge chiuse il mese di aprile con 10 home run, pareggiando il record per un rookie condiviso da Jos\u00e9 Abreu dei Chicago White Sox e da Trevor Story dei Colorado Rockies. Per queste prestazioni fu premiato come miglior rookie del mese di aprile dell'American League.\nIl 2 maggio, Judge batt\u00e9 due fuoricampo contro i Toronto Blue Jays, arrivando a quota 12 in 25 partite. Divenne cos\u00ec il terzo giocatore della storia degli Yankees a battere almeno 12 home run nelle sue prime 25 partite (Babe Ruth ne batt\u00e9 12 nel 1921 e Alex Rodriguez 14 nel 2007). Il 28 maggio, in una gara contro gli Oakland Athletics, Judge batt\u00e9 il suo primo \"grande slam\".\nIl 10 giugno, Judge batt\u00e9 un fuoricampo con una velocit\u00e0 di uscita di 194,9\u00a0km/h, stabilendo un nuovo record per la maggiore velocit\u00e0 mai registrata da Statcast. Il giorno successivo batt\u00e9 4 su 4 con due fuoricampo, uno dei quali viaggi\u00f2 per 150,9 metri, il pi\u00f9 lungo della MLB in quella stagione. Il 12 giugno, Judge fu premiato come giocatore dell'American League della settimana, terminata in testa a tutte le tre categorie della AL che assegnano la Tripla corona.\nIl 2 luglio 2017, Judge fu convocato come titolare per l'All-Star Game 2017. Ricevette oltre 4,4 milioni di voti, il massimo di tutti i giocatori dell'American League. Fu inoltre nominato miglior giocatore dell'American League per il mese di giugno, battendo con .324, con 10 fuoricampo, 25 RBI e .481 di percentuale di arrivo in base. Fu anche nominato rookie del mese della AL per il terzo mese consecutivo, la striscia pi\u00f9 lunga da quando Mike Trout ne vinse quattro consecutivi nel 2012. Il 5 luglio, a meno di met\u00e0 stagione, Judge pareggi\u00f2 il record per un rookie degli Yankees col 29\u00ba fuoricampo, stabilito da Joe DiMaggio nel 1936. Due giorni dopo si impossess\u00f2 del primato solitario con un home run contro i Milwaukee Brewers, diventando il secondo rookie della storia a battere 30 fuoricampo prima della pausa per l'All-Star Game dopo Mark McGwire nel 1987. Il 10 luglio, Judge vinse l'Home Run Derby, battendo in finale il terza base dei Minnesota Twins Miguel San\u00f3 per 11-10.\nIl 25 settembre, Judge col 50\u00ba fuoricampo super\u00f2 il record assoluto per un rookie, stabilito da Mark McGwire nel 1987. La sua stagione si chiuse con una media battuta di .284, 154 valide, 114 RBI, .422 di percentuale di arrivo in base, .627 di media bombardieri e 9 basi rubate. Guid\u00f2 l'American League in tre categorie, con 128 punti segnati, 52 fuoricampo e 127 basi su ball (11 intenzionali). Si classific\u00f2 invece secondo nella AL in RBI, percentuale di arrivo in base e media bombardieri. Fu per\u00f2 anche il giocatore a subire pi\u00f9 strikeout della MLB, 208, superando il record di franchigia di Curtis Granderson nel 2012 e quello per un rookie stabilito da Kris Bryant nel 2015.\nGli Yankees terminarono con un record di 91-71, conquistando una wild card per i playoff. Nel Wild Card Round contro i Minnesota Twins, Judge batt\u00e9 il suo primo fuoricampo nella \"post-season\" nella vittoria per 8-4. In gara 3 delle Division Series derub\u00f2 Francisco Lindor di un fuoricampo, mantenendo la partita in partita. Nelle American League Championship Series, Judge batt\u00e9 3 fuoricampo, derubando anche Yulieski Gurriel di un potenziale fuoricampo nella sconfitta in gara 7 contro gli Houston Astros.\nA fine anno Judge fu premiato con il Silver Slugger Award, vinse unanimemente il titolo di rookie dell'anno dell'American League e si classific\u00f2 secondo nel premio di MVP dell'American League dietro a Jos\u00e9 Altuve.\nStagione 2018.\nIl 16 aprile Judge divenne il giocatore pi\u00f9 veloce a battere 60 home run, riuscendovi in 197 partite, rispetto alle 202 di Mark McGwire.\nCon .277 in battuta, 25 home run e 58 RBI, Judge fu nominato esterno partente per l'All-Star Game 2018. Fu il quinto giocatore degli Yankees ad essere titolare all'All-Star in entrambe le prime stagioni in carriera, dopo Babe Ruth, Lou Gehrig, Joe DiMaggio e Lefty Gomez. Il 26 luglio Judge si frattur\u00f2 un polso, rimanendo fuori dal diamante di gioco fino al 26 settembre. Due giorni dopo torn\u00f2 a battere un fuoricampo."}
{"id": "6406083", "revid": "126257", "url": "https://it.wikipedia.org/wiki?curid=6406083", "title": "Provaccia", "text": ""}
{"id": "6406084", "revid": "126257", "url": "https://it.wikipedia.org/wiki?curid=6406084", "title": "Provaccia (Palio di Legnano)", "text": ""}
{"id": "6406090", "revid": "287204", "url": "https://it.wikipedia.org/wiki?curid=6406090", "title": "Bridgewater (Dakota del Sud)", "text": "Bridgewater \u00e8 un comune (\"city\") degli Stati Uniti d'America della contea di McCook nello Stato del Dakota del Sud. La popolazione era di 492 abitanti al censimento del 2010.\nGeografia fisica.\nBridgewater \u00e8 situata a (43.550192, -97.500319).\nSecondo lo United States Census Bureau, la citt\u00e0 ha una superficie totale di 2,91 km\u00b2, dei quali 2,91\u00a0km\u00b2 di territorio e 0\u00a0km\u00b2 di acque interne (0% del totale).\nStoria.\nOriginariamente chiamata Nation, il nome attuale ricorda un episodio in cui l'acqua doveva essere trasportata al sito della citt\u00e0 per la ferrovia. Un ufficio postale chiamato Nation fu istituito nel 1880 e il nome fu cambiato nello stesso anno in Bridgewater.\nSociet\u00e0.\nEvoluzione demografica.\nSecondo il censimento del 2010, la popolazione era di 492 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 98,37% di bianchi, lo 0% di afroamericani, lo 0,41% di nativi americani, lo 0,61% di asiatici, lo 0% di oceanici, lo 0,41% di altre razze, e lo 0,2% di due o pi\u00f9 etnie. Ispanici o latinos di qualunque razza erano il 2,03% della popolazione."}
{"id": "6406091", "revid": "767487", "url": "https://it.wikipedia.org/wiki?curid=6406091", "title": "Der zweite Schu\u00df (film 1943)", "text": "Der zweite Schu\u00df \u00e8 un film del 1943 diretto da Martin Fri\u010d.\nProduzione.\nIl film fu prodotto dalla Prag-Film AG (Prag).\nDistribuzione.\nIn Germania, il film fu presentato il 2 luglio 1943. Nel dopoguerra, fu trasmesso in televisione per la prima volta il 29 gennaio 1973 nella Germania Est."}
{"id": "6406092", "revid": "767487", "url": "https://it.wikipedia.org/wiki?curid=6406092", "title": "Postmodern Jukebox", "text": "I Postmodern Jukebox, anche conosciuti come PMJ, sono un collettivo di musicisti, musiciste e performer fondato nel 2011 dall'arrangiatore e pianista Scott Bradlee.\nI PMJ sono noti per la rielaborazione di famosi brani di musica pop in uno stile vintage, come lo swing e il jazz dei primi del '900. Nel giro di pochi anni dalla fondazione, i Postmodern Jukebox hanno superato il miliardo di visualizzazioni sul loro canale YouTube e superato le 4.75 milioni di iscrizioni.\nOgni settimana, i Postmodern Jukebox pubblicano un nuovo video su YouTube, la maggior parte dei quali \u00e8 filmata nel soggiorno di Bradlee stesso. Il collettivo ha fatto cover di artisti diversi come Lady Gaga, The Strokes, Katy Perry, Blink-182 e the White Stripes. Da quando hanno iniziato come gruppo di amici che facevano musica nel borgo di Queens a New York, i Postmodern Jukebox sono arrivati a dar vita a tourn\u00e9e in quattro continenti.\nStoria.\nIl collettivo Postmodern Jukebox inizi\u00f2 la propria attivit\u00e0 quando Scott Bradlee pubblic\u00f2 dei video girati con alcuni amici del college nel suo appartamento in Astoria, New York. Questo gruppo originale comprendeva il bassista Chris Anderson, il sassofonista Ben Golder Novick, l'arpista Brandee Younger e la cantante Emma Walker.\nBradlee dopo il college \u00e8 stato per diversi anni un musicista jazz nella zona di New York City prima di attirare l'attenzione con il suo primo video virale nel 2009, un medley di canzoni anni '80 suonate in stile ragtime. Un tweet dall'autore Neil Gaiman \u00e8 stato l'inizio della loro popolarit\u00e0 virale on-line.\nNel 2011, Bradlee lavorava ad un progetto che pu\u00f2 essere considerato precursore del concept dei Postmodern Jukebox: \"A Motown Tribute to Nickelback\".\n2012-oggi.\nCon oltre un milione di visite nella sua prima settimana e 4 milioni nel suo primo anno, la cover di \"Thrift Shop\" (Macklemore &amp; Ryan Lewis, 2012) interpretata da Robyn Adele Anderson \u00e8 stato il primo video virale dei PMJ.\nMusicisti ospitati.\nIl collettivo ha avuto, tra gli altri, i seguenti musicisti:"}
{"id": "6406095", "revid": "767487", "url": "https://it.wikipedia.org/wiki?curid=6406095", "title": "Lunar Prelude", "text": "Lunar Prelude \u00e8 un EP della symphonic metal band olandese Delain, pubblicato il 19 febbraio 2016.\nSi tratta della prima pubblicazione con il batterista Ruben Isra\u00ebl e la chitarrista Merel Bechtold.\nIl disco contiene otto tracce: due inediti (\"Suckerpunch\" e \"Turn the Lights Out\"), una nuova registrazione di un brano gi\u00e0 pubblicato (\"Don't Let Go\", apparso nell'edizione digipack di \"The Human Contradiction\"), un remix e quattro brani dal vivo, registrati a Vosselaar il 30 ottobre 2015.\nI due inediti furono poi inseriti nell'album \"Moonbathers\", pubblicato il 26 agosto."}
{"id": "6406101", "revid": "123993371", "url": "https://it.wikipedia.org/wiki?curid=6406101", "title": "Marcos Knight", "text": ""}
{"id": "6406102", "revid": "287204", "url": "https://it.wikipedia.org/wiki?curid=6406102", "title": "Tutankhamon come Nefertum (JE 60723)", "text": "La testa di Tutankhamon come Nefertum (JE 60723), anche nota come Testa di Nefertum, Testa dal fiore di loto o Tutankhamon come dio-sole, fu rinvenuta nella tomba di Tutankhamon (KV62) nella Valle dei Re. Rappresenta il giovane faraone (1332\u20131323 a.C.) come un bambino ed \u00e8 un esempio di (Nuovo Regno). Si trova presso il Museo egizio del Cairo con la sigla d'inventario JE 60723.\nScoperta.\nLe vicende della sua scoperta sono controverse, dal momento che Howard Carter non ne registr\u00f2 il ritrovamento nel diario degli scavi. La testa fu trovata nel 1924, due anni dopo la scoperta della sepoltura, da Pierre Lacau e Rex Engelbach, nella tomba KV4 del pi\u00f9 tardo Ramses XI (utilizzata dallo stesso Carter come deposito dei propri scavi), in mezzo ad alcune bottiglie di vino rosso. All'epoca Carter non si trovava in Egitto a causa della chiusura, carica di polemiche, della tomba di Tutankhamon e della cancellazione della licenza a effettuare scavi, ormai revocata alla vedova di Lord Carnarvon, Lady Almina.\nCarter afferm\u00f2 di aver rinvenuto la testa fra i calcinacci del corridoio d'ingresso della KV62. Il reperto non risult\u00f2 mai menzionato nel corso della prima stagione di scavi nel sito: l'archeologo si era infatti limitato a registrare il ritrovamento di vasi e cocci in alabastro e creta dipinta nel suddetto corridoio. Non esiste documentazione fotografica della testa nel diario degli scavi, a differenza degli altri reperti della tomba. Questo controverso ritrovamento gener\u00f2 non poche polemiche, con il sospetto che Carter abbia tentato di rubare la testa per tenerla per s\u00e9. \nDescrizione.\nLa testa, parzialmente danneggiata, \u00e8 scolpita nel legno ed \u00e8 alta 30 centimetri. Lo stucco che ricopre il legno \u00e8 dipinto di un vivace rosso-bruno, bench\u00e9 ampie sezioni di colore siano cadute (Carter incolp\u00f2 dei danni i funzionari egiziani che sequestrarono il reperto). Le sopracciglia, il tipico trucco egizio e le pupille del giovanissimo re furono realizzate in blu; il cranio \u00e8 completamente rasato, con una visibile ricrescita dei capelli. Il volto ha gli inconfondibili tratti somatici di Tutankhamon, e lo ritrae nella sua infanzia. Come nella sua celebre maschera funeraria, le orecchie del re presentano fori per gli orecchini. Si tratta dell'unica immagine certa di Tutankhamon bambino.\nSignificato teologico.\nLa scultura rappresenta il faraone nelle sembianze di Nefertum, il dio del sole nascente. Il dio-bambino Nefertum sboccia da un fiore di loto blu, associato alla rinascita perpetua del sole a causa della sua chiusura di notte e riapertura al mattino. La base del busto, colorata di blu, rappresenta le acque primordiali dalle quali gli Egizi credevano fosse sorto l'astro solare all'inizio dello creazione del mondo. La figura del faraone (considerato \"Figlio di Ra\") era strettamente connessa al Sole, ma la sua raffigurazione con le sembianze di questo particolare dio solare doveva magicamente garantirne la rinascita, dopo la morte, nella vita eterna (similmente al sorgere del sole dopo ogni notte)."}
{"id": "6406106", "revid": "177744", "url": "https://it.wikipedia.org/wiki?curid=6406106", "title": "Clinical Document Architecture", "text": "Il Clinical Document Architecture (CDA) \u00e8 uno standard di \"markup\" basato sull'XML pensato per lo scambio informatico di documenti clinici. Il CDA \u00e8 uno standard certificato dall'ANSI ed \u00e8 realizzato dall'organizzazione non a scopo di lucro Health Level 7. La versione 1.0 \u00e8 stata pubblicata nel novembre 2000, la 2.0 nel 2005.\nIl CDA specifica la sintassi e fornisce una struttura di base per realizzare l'intera semantica di un documento clinico. Un documento CDA \u00e8 in grado di contenere qualunque tipo di informazione clinica; supporta inoltre testo non strutturato e pu\u00f2 incorporare documenti nei formati PDF, DOCX e RTF e immagini JPEG e PNG.\nLo standard CDA stabilisce che il documento deve contenere una parte testuale obbligatoria (che assicura l'intelligibilit\u00e0 da parte degli esseri umani) e delle parti strutturali facoltative (per il processamento via software).\nLa versione 2 del CDA \u00e8 stata adottata come standard ISO come ISO/HL7\u00a027932:2009."}
{"id": "6406136", "revid": "1851848", "url": "https://it.wikipedia.org/wiki?curid=6406136", "title": "Friedhelm Fischerkeller", "text": "Fece parte per tre volte della nazionale tedesca di ciclismo su strada impegnata ai Campionati del mondo di ciclismo su strada."}
{"id": "6406139", "revid": "484362", "url": "https://it.wikipedia.org/wiki?curid=6406139", "title": "Meditazioni filosofiche", "text": "Meditazioni filosofiche sulla religione e sulla morale del signor abate Antonio Genovesi \u00e8 un'opera dell'abate e filosofo Antonio Genovesi dall'autore stesso pubblicata a Napoli nel 1758 con dedica a Marco Antonio Colonna Principe di Alliano.\nLe meditazioni.\nNell'opera Genovesi si propone di chiarire come l'esistenza, nonostante alcuni suoi aspetti negativi, sia in fondo (poich\u00e9 \u00ab\"i mali di questa vita non son tanti\"\u00bb) piacevole da condurre, considerando che in accordo con le convinzioni cristiane \u00ab\"noi non finiamo di esistere giammai\"\u00bb.\nLa nostra esistenza sar\u00e0 felice se ispirata da principi che non siano innaturali poich\u00e9 questo nostro mondo \u00e8 stato creato non a caso ma dalla divina Provvidenza come mostra l'armonico e intimo legame che collega ogni cosa creata. La felicit\u00e0 si pu\u00f2 conseguire tramite una vita virtuosa:\nLa pratica di queste virt\u00f9 vive e reali ci \u00e8 assicurata non tanto dalle nostre forze ma dall'adesione alla religione cristiana \u00abnon solamente utile, ma vera e divina\u00bb.\nDi fronte alle ricorrenti critiche mosse dai lettori alla sua opera Genovesi si d\u00e0 cura di rispondere: in particolare alle osservazioni ricevute da un suo amico filosofo. L'origine delle contestazioni che gli vengono rivolte, afferma Genovesi, risiede nell'errata considerazione del dolore. Quando infatti gli uomini vengono afflitti dai dolori tendono a dimenticare i beni e i piaceri che hanno posseduto e attaccano la divinit\u00e0 per le sofferenze che li travagliano:\nIn questo atteggiamento si rivela tutta l'ingratitudine dell'uomo nei confronti di Dio il quale ci ha fornito \u00ab\"doti e lumi da seguire ...cos\u00ec naturalmente come soprannaturalmente\"\u00bb di modo che coloro che \u00ab\"dirittamente usano della loro ragione e delle loro forze e dei divini aiuti...possono tutti, se vogliono, anche quaggi\u00f9...felicemente vivere...\"\u00bb."}
{"id": "6406143", "revid": "392623", "url": "https://it.wikipedia.org/wiki?curid=6406143", "title": "Brinkmanship", "text": "La brinkmanship \u00e8 una pratica di pressione psicologica, praticata al fine di cercare di ottenere un risultato vantaggioso, spingendo in avanti situazioni pericolose fino a condurle sull'orlo del precipizio di un conflitto attivo. Si verifica nella politica internazionale, nella politica estera, nei rapporti di lavoro e nella strategia militare (in contesti contemporanei) che implicano, ad esempio, la minaccia di ricorso al conflitto armato, o all'impiego di armi nucleari, e le controversie con possibili esiti catastrofici.\nQuesta condotta si prefigge di portare la situazione dell\u2019avversario al limite della pressione prima del momento dell'azione con la finalit\u00e0 di indurlo ad arrendersi o a fare concessioni. Questo risultato pu\u00f2 essere raggiunto attraverso manovre diplomatiche creando l'impressione che si sia disposti ad utilizzare metodi estremi piuttosto che cedere. Durante la guerra fredda, la minaccia della forza nucleare \u00e8 stata spesso utilizzata come una tale misura di pressione crescente.\nNel caso pratico, il \"brinkmanship\" consiste nel muovere truppe con grande dispiego di mezzi e aggressivit\u00e0 come se si volesse muovere guerra senza negoziare, ma si spera segretamente di vincere senza combattere piegando psicologicamente l\u2019avversario.\nScriveva Carl von Clausewitz: \"l'aggressore \u00e8 amante della Pace, egli vorrebbe conquistare le nostre case senza sparare un sol colpo\" (\"Della guerra\", \"CAP V della superiorit\u00e0 della Difesa strategica\").\nVedasi anche Risk-Taking, ovvero rischio calcolato, politica del rischio calcolato - political brinkmanship."}
{"id": "6406146", "revid": "599013", "url": "https://it.wikipedia.org/wiki?curid=6406146", "title": "Mehdi Rajabzadeh", "text": "Caratteristiche tecniche.\n\u00c8 una centrocampista offensivo."}
{"id": "6406149", "revid": "287204", "url": "https://it.wikipedia.org/wiki?curid=6406149", "title": "Conters im Prattigau", "text": ""}
{"id": "6406150", "revid": "104458", "url": "https://it.wikipedia.org/wiki?curid=6406150", "title": "Conters im Praettigau", "text": ""}
{"id": "6406151", "revid": "767487", "url": "https://it.wikipedia.org/wiki?curid=6406151", "title": "Il crimine non va in pensione", "text": "Il crimine non va in pensione \u00e8 un film commedia del 2017 diretto da Fabio Fulco.\nTrama.\nLe giornate scorrono tranquille nel centro anziani \u201cLa Serenissima\u201d. Chi gioca a carte, chi a bocce, chi a sudoku, chi si diletta a fare cruciverba. La placida atmosfera di un giorno come tanti altri viene per\u00f2 sconvolta dal ricovero in ospedale di Edda, settantatreenne, curata e distinta, anche lei ospite del centro, che ha accusato un malore causato dal forte stress per aver perso i suoi risparmi scommettendo illegalmente. La donna era preoccupata per i problemi economici della figlia e aveva tentato disperatamente di aiutarla con una bella vincita. Quando i compagni del centro vengono a conoscenza delle sue difficolt\u00e0, decidono maldestramente di rapinare il Bingo Avana, un luogo dove trascorrono abitualmente alcune ore per spezzare la monotonia della vita quotidiana. Comandati dall\u2019ex generale di brigata Alfio ed aiutati dal portantino napoletano Sas\u00e0, la simpatica banda \u00e8 formata da: Donato, un elegante ottantenne gay, in passato autista di star cinematografiche, Romeo, ex stornellatore romano, single incallito e \"latin lover\" per vocazione, Ersilia, la pi\u00f9 avanti nell\u2019et\u00e0 ma vispa e calcolatrice, che gira sempre con una fiaschetta di cognac nella borsetta, bevendo di nascosto, Michele e Maria, una coppia bolognese amante del liscio, e Teresa, zia di Sas\u00e0.\nDistribuzione.\nLa pellicola \u00e8 uscita nelle sale cinematografiche il 15 giugno 2017, distribuita dalla Stemo Production.\nColonna sonora.\nLa colonna sonora \u00e8 stata composta dal compositore Franco Eco ed \u00e8 stata prodotta da Ala Bianca."}
{"id": "6406155", "revid": "339392", "url": "https://it.wikipedia.org/wiki?curid=6406155", "title": "La logica per i giovanetti", "text": ""}
{"id": "6406159", "revid": "767487", "url": "https://it.wikipedia.org/wiki?curid=6406159", "title": "Rudi Theissen", "text": ""}
{"id": "6406175", "revid": "767487", "url": "https://it.wikipedia.org/wiki?curid=6406175", "title": "Lucas Woudenberg", "text": "Caratteristiche tecniche.\n\u00c8 un terzino sinistro.\nStatistiche.\nPresenze e reti nei club.\n\"Statistiche aggiornate al 22 maggio 2017.\""}
{"id": "6406183", "revid": "88812", "url": "https://it.wikipedia.org/wiki?curid=6406183", "title": "Istituzioni di Metafisica per Principianti", "text": ""}
{"id": "6406185", "revid": "484362", "url": "https://it.wikipedia.org/wiki?curid=6406185", "title": "Della diceosina o sia della Filosofia del Giusto e dell'Onesto", "text": "Della diceosina o sia della filosofia del giusto e dell\u2019onesto \u00e8 un'opera dell'abate Antonio Genovesi (1713-1769) pubblicata a Napoli nel 1766 che fa parte di un corso completo di \"Istituzioni filosofiche per gli giovanetti\", comprendente anche le opere della \"Logica per gli giovanetti\" (Napoli 1766), e delle \"Scienze metafisiche per gli giovanetti\" (ibid. 1767). L'opera sar\u00e0 definita \u00ab\"il primo trattato di morale pubblicato in Europa, interamente fondato sul moderno linguaggio dei diritti dell'uomo\"\u00bb .\nLa legge e la morale per la felicit\u00e0.\nIl fine dello scritto \u00e8 quello di portare da dimensione personale a diritto positivo il concetto della felicit\u00e0 di modo che per ciascuno essa sia garantita dalla natura stessa che stabilisce \u00ab\"altra regola di virt\u00f9 (che \u00e8 quanto dire di felicit\u00e0, cio\u00e8 dell'essere il men che si pu\u00f2 inquieti e miseri) che questa\": Jus suum unicuique tribue . \"[La natura] presentandoci de'gran beni dove ci piaccia seguirla e gravissima miseria dove ce ne appartiamo:\" \nMa il diritto naturale non \u00e8 sufficiente in quanto la ricerca della felicit\u00e0, perch\u00e9 possa essere proficua, deve basarsi sulla capacit\u00e0 dell\u2019individuo di essere giusto ed onesto cio\u00e8 che esso sia assoggettato alle Scienze Morali che Senza la Legge e la Morale infatti l'uomo da essere razionale sar\u00e0 destinato a regredire allo stato di animale.\nOgni uomo nasce con diritti ricevuti direttamente da Dio, mediante la legge Naturale, della quale pu\u00f2 servirsi per raggiungere e accrescere la sua felicit\u00e0. La legge Naturale \u00e8 emanazione della Ragion di Dio, per cui \u00e8 perfetta e superiore a tutte le leggi formulate dall\u2019essere umano, seppur colto.\nLa ragione e la forza.\nL\u2019uomo, in quanto animale, subisce tutte le leggi dell\u2019animalit\u00e0, \u00e8 smosso da bisogni e desideri naturali, dolori e piaceri. L\u2019unico strumento a disposizione dell\u2019individuo per sottrarsi alla sottomissione dei bisogni \u00e8 la ragione, intesa come forza e dignit\u00e0 massima dell\u2019uomo.\nSi distinguono nell\u2019uomo due appetiti: uno animale e uno razionale, il primo guidato dalla volont\u00e0 e il secondo dall\u2019intelletto: una distinzione questa che \u00e8 puramente teorica poich\u00e9 la persona non cerca la felicit\u00e0 determinata dal suo appetito animale o dalla ricerca razionale, ma cerca la felicit\u00e0 nella sua interezza:\nIl calcolo della ragione.\n\u00ab\"L'uomo \u00e8 una mente unita al corpo\"\u00bb e quindi si deve servire della ragione che gli indica l'obbligo di calcolare \u00ab\"i principi, i mezzi e i fini\"\u00bb delle sue azioni o inerzie che tutti vanno indirizzati ad una finale legge morale. La legge della ragione si deve costituire seguendo quattro regole:\nIl buono e il malvagio.\nIl raggiungimento del piacere \u00e8 la ragione che determina il nostro agire, in base al quale distinguiamo l\u2019individuo buono dal malvagio. Tale differenza, tra buono e malvagio, non \u00e8 gi\u00e0 insita nell\u2019individuo nel momento della nascita, \u00ab\"non ci vengono forniti n\u00e9 abiti virtuosi, n\u00e9 viziosi.\"\u00bb La natura dell\u2019uomo \u00e8 infatti elastica, capace di adattarsi e succube dell\u2019adattamento stesso. Sono quindi le passioni che permettono all\u2019uomo di regredire allo stato di malvagio, o progredire a quello di buono; sono le passioni a determinare l\u2019elasticit\u00e0 stessa della natura umana, senza le quali l\u2019esistenza sarebbe senza azione.\nLa legge.\nPer sfuggire alla tentazione del male \u00e8 necessario seguire la legge morale, che \u00e8 \u00ab\"vera, diritta, certa, immutabile, divina e obbligatoria\"\u00bb. Vera, dritta e certa, poich\u00e9 proviene dalla natura stessa; immutabile, perch\u00e9 \u00e8 la medesima da quando e fin quando gli uomini sono i medesimi, divina perch\u00e9 emanazione della ragion di Dio che ne caratterizza l\u2019obbligatoriet\u00e0. \nLa legge positiva, se rispettata, permette all'uomo di vivere nell\u2019ordine della natura, riducendo quindi al minimo i mali. \nIl conflitto tra i doveri, quando cio\u00e8 un dovere contrasta un altro, per cui ad esempio: \u00ab\"Se non spergiuro son morto; e se spergiuro offendo i diritti della Divinit\u00e0\"\u00bb, pu\u00f2 essere risolto seguendo queste massime di comportamento:\nGenovesi definisce questi principi come gli unici capaci di \u00ab\"disbrigare dal Caos de' conflitti de' doveri\"\u00bb, affermando che molti dei conflitti stessi dipendono dall\u2019amor proprio o dalla superbia dell\u2019uomo, non da un difetto imputabile alla legge di Natura stessa.\nL\u2019autore termina il suo trattato ribadendo l\u2019importanza dei diritti di natura e la necessit\u00e0 che questi vengano riconosciuti per permettere all\u2019uomo di raggiungere il fine per cui \u00e8 stato creato: la felicit\u00e0. \nEdizione.\nAntonio Genovesi, \"Della diceosina, o sia della filosofia del giusto e dell'onesto\", Milano, Dalla Societ\u00e0 tipografica de'classici italiani, 1835"}
{"id": "6406187", "revid": "599013", "url": "https://it.wikipedia.org/wiki?curid=6406187", "title": "Wessel Dammers", "text": "Caratteristiche tecniche.\n\u00c8 un difensore centrale.\nStatistiche.\nPresenze e reti nei club.\n\"Statistiche aggiornate al 22 maggio 2017.\""}
{"id": "6406188", "revid": "287204", "url": "https://it.wikipedia.org/wiki?curid=6406188", "title": "Passaic (Missouri)", "text": "Passaic \u00e8 un villaggio degli Stati Uniti d'America della contea di Bates nello Stato del Missouri. La popolazione era di 34 persone al censimento del 2010.\nGeografia fisica.\nPassaic \u00e8 situata a (38.321573, -94.348112).\nSecondo lo United States Census Bureau, ha un'area totale di 0,07 miglia quadrate (0,18\u00a0km\u00b2).\nStoria.\nPassaic venne fondata nel 1891. Deve il suo nome alla citt\u00e0 di Passaic nel New Jersey. Un ufficio postale chiamato Passaic era in funzione dal 1889.\nSociet\u00e0.\nEvoluzione demografica.\nSecondo il censimento del 2010, c'erano 34 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 100,0% di bianchi. Ispanici o latinos di qualunque razza erano il 2,9% della popolazione."}
{"id": "6406189", "revid": "484362", "url": "https://it.wikipedia.org/wiki?curid=6406189", "title": "Lezioni di commercio o sia d'economia civile", "text": "Lezioni di Commercio o sia d'Economia civile \u00e8 un'opera a prevalente carattere economico dell'abate e filosofo Antonio Genovesi pubblicata nel 1765 a Napoli, \"appresso i Fratelli Simone\". \nL'economia civile.\nStanco di trattare temi filosofici e morali \nGenovesi si dedic\u00f2 infatti negli ultimi quindici anni della sua vita ai temi economici, etici e antropologici: in particolare questa opera raccoglie il suo pensiero economico sviluppato nel corso delle lezioni tenute dalla cattedra di economia a Napoli nel biennio 1757-58.\nL'opera \u00e8 dedicata al conte Gian Rinaldo Carli, di origine istriana, scrittore, economista, storico e numismatico italiano del tempo, quando questi era presidente del neo istituito \"Supremo Consiglio di economia\" e consigliere della nuova \"Deputazione per gli studi nel ducato di Milano\", con il compito di dirigere e coordinare l'economia lombarda.\nL\u2019intento dell\u2019opera \u00e8 quella di offrire una guida tramite i ministri ai sovrani sui temi riguardanti l'Economia, che va \u00ab\"spogliata dai pregiudizi e bassezze, e timori dei secoli barbari\"\u00bb cos\u00ec come hanno fatto grandi dotti \u00ab\"di questo luminoso secolo\"\u00bb \nNella prima parte l'opera tratta dell\u2019economia civile, con riferimento alle questioni italiane, mentre nella seconda affronta temi particolari. \nImportante perch\u00e9 alla base dell'economia degli Stati \u00e8 l'economia privata:\nSull'esempio dei sapienti greci e latini dell'antichit\u00e0, esperti delle virt\u00f9 e delle arti, occorrono filosofi che possano offrire quelle conoscenze che formino e rendano grandi per ricchezza quelle agiate famiglie che, altrimenti, sono inevitabilmente destinate a decadere per i vizi e l'ignoranza. \nI governatori della comunit\u00e0, considerata come una famiglia allargata, non possono affidarsi per regolare la vita civile soltanto alla giurisprudenza, \u00ab\"l'arte del giusto e dell'ingiusto\"\u00bb, ma anche all'economia e al commercio sulle quali si fondano le ricchezze del sovrano, la potenza delle nazioni e la \u00ab\"pubblica felicit\u00e0\"\u00bb .\nIl commercio, soddisfacendo i bisogni individuali e contemperando quelle due forze che convivono nell'individuo, l\u2019interesse per s\u00e9 e la solidariet\u00e0, assicura non solo la convivenza sociale ma anche la pace tra le nazioni:\nLa societ\u00e0 umana.\nCome l'uguaglianza tra gli uomini \u00e8 assicurata dalla natura cos\u00ec anche i diritti devono essere gli stessi e uguali per tutti poich\u00e9 essi derivano da Dio e quindi esigono, per legge divina, di essere rispettati.\nL'uomo \u00e8 un animale sociale non solo per un istinto naturale ma perch\u00e9 egli segue la piet\u00e0 e la ragione di modo che si origini la pubblica felicit\u00e0 che pu\u00f2 essere assicurata quando si formino le famiglie sottoposte all'imperio civile:\nIl pubblico imperio garantisce allora, la continuit\u00e0 politica, la comodit\u00e0 e la felicit\u00e0 e tali obiettivi sono tanto pi\u00f9 raggiunti quanto pi\u00f9 grande \u00e8 il numero delle famiglie che compongono il corpo civile. "}
{"id": "6406191", "revid": "74801", "url": "https://it.wikipedia.org/wiki?curid=6406191", "title": "Philipp Hilbert", "text": ""}
{"id": "6406202", "revid": "380453", "url": "https://it.wikipedia.org/wiki?curid=6406202", "title": "Klub Pi\u0142ki Siatkowej Kobiet Stal Mielec", "text": ""}
{"id": "6406207", "revid": "458786", "url": "https://it.wikipedia.org/wiki?curid=6406207", "title": "Athl\u012btik\u012b En\u014ds\u012b Spart\u012b", "text": "L'Athl\u012btik\u012b En\u014ds\u012b Spart\u012b (in greco: \u0391\u03b8\u03bb\u03b7\u03c4\u03b9\u03ba\u03ae \u0395\u03bd\u03ce\u03c3\u03b7 \u03a3\u03c0\u03ac\u03c1\u03c4\u03b7), conosciuta semplicemente come Sparta, \u00e8 un club calcistico greco, con sede a Sparta, in Laconia.\nIl club \u00e8 stato fondato nel 1991. Gioca le sue partite casalinghe nello stadio municipale di Sparta, con una capacit\u00e0 di 1.500 spettatori. Attualmente, partecipa alla Gamma Ethniki.\nStoria.\nIl club \u00e8 stato fondato nel 1991 con il nome di Charisiakos F.C. e successivamente ribattezzato in Unione Atletica di Sparta F.C. \nTra i suoi principali successi annovera il Campionato di Laconia nel 2001, 2002, 2003. Ha partecipato alla Quarta divisione Greca nella stagione 2002-03, terminando al 5\u00ba posto. Nel 2003-04 conclude la stagione al quindicesimo posto, con la retrocessione nel Campionato di Laconia.\nNella stagione 2014-15, il club ha vinto il Campionato. La stagione stagione successiva il club ha ottenuto il primo posto nel terzo gruppo di Football League 2 ed \u00e8 stato promosso in Football League.\nColori e simboli.\nSimboli ufficiali.\nStemma.\nIl 22 luglio 2016, il club ha deciso di cambiare lo stemma dopo la promozione nelle categorie professionali, ricordando le vecchie radici del club. Il nuovo stemma \u00e8 dinamico, che deriva dalla storia della citt\u00e0 e dalla filosofia degli antichi spartani. Dominano l'elmo degli antichi spartani e la bandiera greca.\nTifoseria.\nI sostenitori dello Sparta sono chiamati 300. C'\u00e8 un forte rapporto con .\nOrganico.\nRosa 2018-2019.\n\"Aggiornata al 14 febbraio 2019.\""}
{"id": "6406225", "revid": "124123", "url": "https://it.wikipedia.org/wiki?curid=6406225", "title": "Albert Dunning", "text": "\u00c8 stato il pi\u00f9 importante studioso del compositore Pietro Antonio Locatelli ed \u00e8 noto al grande pubblico per aver attribuito definitivamente a Unico Wilhelm van Wassenaer i \"Concerti Armonici\" comunemente conosciuti come opera di Giovanni Battista Pergolesi nel corso del XX secolo (utilizzati per esempio nel \"Pulcinella\" di Stravinskij)."}
{"id": "6406234", "revid": "767487", "url": "https://it.wikipedia.org/wiki?curid=6406234", "title": "Peter Voss, der Millionendieb (film 1946)", "text": "Peter Voss, der Millionendieb \u00e8 un film del 1946 diretto da Karl Anton. La sceneggiatura si basa su un romanzo di E.G. Seeliger.\nProduzione.\nIl film fu prodotto dalla Deutsche Film (DEFA), Tobis Filmkunst.\nDistribuzione.\nDistribuito dalla Sovexport-Film GmbH, usc\u00ec a Berlino Est il 27 settembre 1946. In Germania Ovest, il film fu presentato il 1\u00ba dicembre 1949."}
{"id": "6406243", "revid": "118519985", "url": "https://it.wikipedia.org/wiki?curid=6406243", "title": "Rimorchiate SFV gruppo 01-03", "text": "Le rimorchiate 01-03 della SFV di Roma sono state un gruppo di 3 carrozze rimorchiate ad allestimento speciale costruite per la Ferrovia Roma-Fiuggi-Alatri-Frosinone.\nStoria.\nPer fronteggiare la concorrenza degli autoservizi, esercitati con autobus per l'epoca sempre pi\u00f9 moderni e funzionali, la Gestione Commissariale Governativa delle Ferrovie Vicinali decide nel 1925 di abbinare al diretto \"Roma-Fiuggi\", che effettua le sole fermate di San Cesareo, Zagarolo e Genazzano, un treno rapido estivo detto \"di lusso\", esercitato senza fermate intermedie e destinato a competere coi torpedoni gran turismo messi in circolazione dalle societ\u00e0 automobilistiche concorrenti. L'idea prende corpo quando sono in gestazione due provvedimenti normativi che da un lato tagliano i contributi per il settore ferro-tranviario in concessione, e dall'altro danno un grande impulso agli autobus con le categorie di servizio delle \"linee stagionali\" e \"linee gran turismo\".\nMeccanica.\nLe tre carrozze sono costruite secondo uno specifico capitolato predisposto dalla concessionaria. Per motivi non noti la larghezza dei rotabili \u00e8 di 2,40 metri ed eccede di 20 cm la sagoma limite prevista sulla linea, ci\u00f2 che d\u00e0 luogo a una lunga serie di prove per il benestare all'esercizio, che si concludono con l'obbligo di installare delle barre orizzontali ai finestrini che limitassero la capacit\u00e0 di sporgersi ai passeggeri. Vengono costruite due carrozze di prima classe e una di terza, con varie differenze tra i tre rotabili:\nLe carrozze 01 e 02, pressoch\u00e9 identiche, si presentano con una cassa a cinque finestrini lunga 12 metri con la disposizione interna dei sedili 2+1 e trenta posti a sedere; la 01 ospita da un lato il posto bar, la 02 le ritirate destinate ai passeggeri di tutto il treno. Poich\u00e9 le ritirate e la \u201cbuvette\u201d occupano un lato di una piattaforma queste rimorchiate si presentano con la singolare caratteristica di avere tre porte di accesso invece di quattro. \n\u00c8 dotata di cassa a sei finestrini, lunga 11,700 metri; i sedili seguono la disposizione 2+2 per complessivi 46 posti a sedere. Anche la 03 si presenta con tre porte di accesso poich\u00e9 una piattaforma \u00e8 parzialmente occupata da un vano bagagli.\nServizio.\nIl rapido Roma-Fiuggi viene inaugurato nell'estate del 1927. Caratteristica peculiare di questo treno, esercitato da maggio a settembre, \u00e8 la possibilit\u00e0 di prenotare i posti e lo spazio per eventuali bagagli in anticipo. Trainato normalmente da un locomotore gruppo 11 il treno di lusso ripaga ampiamente l'investimento effettuato, tanto che gi\u00e0 dal 1928 viene utilizzato in particolari periodi di festivit\u00e0 oltre che in estate. Il suo esercizio dura fino al 1942. Probabilmente utilizzate per ogni necessit\u00e0, specie in tempo di guerra, nel periodo di sospensione le tre carrozze perdono i vani riservati a bar, ritirate e bagagliaio e riappaiono in servizio nel dopoguerra con la normale disposizione dei quattro accessi, due per lato. Nonostante esistano immagini dell'immediato dopoguerra del treno nella sua normale composizione alla ripresa ufficiale del rapido, che riappare in orario nel 1953, il treno appare ridotto alle sole carrozze 01 e 02, con la 03 tenuta ferma in deposito. L'esercizio viene soppresso nel 1959, quando l'intero gruppo 01-03 viene destinato alla trasformazione in motrici per la costruzione dei treni urbani a composizione bloccata."}
{"id": "6406252", "revid": "481666", "url": "https://it.wikipedia.org/wiki?curid=6406252", "title": "Der Pfarrer von Kirchfeld", "text": ""}
{"id": "6406264", "revid": "768068", "url": "https://it.wikipedia.org/wiki?curid=6406264", "title": "Cocobolo", "text": "Il cocobolo \u00e8 un tipo di legno duro tropicale degli alberi dell'America centrale appartenenti al genere Dalbergia, e in particolare della specie \"Dalbergia retusa\".\nUso.\nIl cocobolo \u00e8 molto duro, finemente dettagliato e denso. Data la buona capacit\u00e0 di resistere alle ripetute manipolazioni e all'esposizione all'acqua, viene utilizzato per la produzione del calcio dei fucili o come manico per coltelli. Avendo una densit\u00e0 superiore a quella dell'acqua (), il cocobolo non galleggia in questo elemento bens\u00ec affonda, motivo per cui viene talvolta utilizzato come zavorra per alcuni tipi di imbarcazioni.\nNella cultura popolare.\nCocobolo era strettamente associato all'iterazione di David Woodard della Dreamachine. Il film di Jim Jarmusch del 2013 \"Solo gli amanti sopravvivono\" presenta un proiettile di cocobolo. Le scrivanie cocobolo sono un tema ricorrente nel programma televisivo \"Better Call Saul\"."}
{"id": "6406265", "revid": "2074236", "url": "https://it.wikipedia.org/wiki?curid=6406265", "title": "Trionfo della Rivoluzione", "text": "Il trionfo della rivoluzione (in spagnolo: \"Triunfo de la Revoluci\u00f3n\") \u00e8 una celebrazione nazionale di Cuba.\nCelebrata il 1\u00ba gennaio, segna l'Anniversario della vittoria della rivoluzione cubana guidata dal capo politico Fidel Castro nel 1959 che ha istituito il governo attuale a Cuba.\nLa ricorrenza nazionale ha sempre assunto, anche dopo la morte di Fidel Castro, un forte significato patriottico e di ricordi di quell'epoca storica.\nUn'altra ricorrenza nazionale molto celebrata, sempre di questo importante periodo storico \u00e8 il Giorno dell'Assalto alla caserma Moncada, che si celebra il 26 luglio e che commemora l'inizio della Rivoluzione cubana con l'ascesa al potere di Fidel Castro, nel 1953."}
{"id": "6406268", "revid": "123302682", "url": "https://it.wikipedia.org/wiki?curid=6406268", "title": "Museo di paleontologia Francesco Costantino Marmocchi", "text": "Il museo di paleontologia Francesco Costantino Marmocchi \u00e8 un museo paleontologico situato in via Costantino Marmocchi 2 a Poggibonsi, all'interno del Palazzo Pretorio cittadino.\nStoria.\nIl museo \u00e8 stato inaugurato il 29 novembre 1997 dal laboratorio \"F.C Marmocchi\" con il patrocinio dell'amministrazione comunale di Poggibonsi, un binomio ancora presente nel 2017.\nCollezioni.\nIl museo contiene circa 3800 reperti suddivisi in tre sezioni.\nSezione \"Evoluzione dell'uomo\".\nLa sezione mostra le tappe pi\u00f9 importanti dell'evoluzione umana, dai primati sino all'Homo sapiens. \nUna parte di essa espone i calchi dei teschi di ominidi e pre-ominidi, organizzati secondo la teoria del cespuglio evolutivo, mentre una zona specifica \u00e8 dedicata alle copie dello scheletro dell'Australopithecus afarensis denominato Lucy e di una semisepoltura di un Homo neanderthalensis.\nNella sezione, inoltre, \u00e8 possibile osservare le ricostruzioni di utensili ed armi in pietra e osso, mentre attraverso alcuni pannelli informativi sono descritte le fasi della lavorazione della pietra.\nSezione \"Paleontologia\".\nLa sezione di paleontologia acquisisce, studia ed espone reperti fossili.\nNella prima parte del settore \u00e8 presente un pannello esplicativo dell'evoluzione da un punto di vista generale, gli fa seguito una serie di plastici che evidenziano l'evoluzione avuta dalla Valdelsa negli ultimi dieci milioni di anni, nonch\u00e9 tre espositori riportanti la classificazione di rocce, molluschi e travertini.\nIn seguito \u00e8 possibile osservare reperti fossili ritrovati nelle zone limitrofe al territorio della citt\u00e0 di Poggibonsi, ma anche due teche a protezione dei resti di alcune balenottere.\nPer finire ci sono reperti che testimoniano il Miocene,il Pliocene ed il Pleistocene nel mondo con fossili provenienti da Italia, Giappone, America, Francia, ecc. \nSezione \"Storia locale\".\nQuesta sezione ospita la riproduzione di una tomba a pozzetto a grandezza naturale del periodo dell'Et\u00e0 del rame, ritrovata durante gli anni '70 presso il Cucule, contenente i resti di due adulti ed un bambino accompagnati dal corredo di sepoltura.\nSono inoltre presenti alcuni reperti (fibbie, ceramiche, oggetti di uso quotidiano...) rinvenuti durante gli scavi presso l'antico territorio della citt\u00e0 medievale di Poggio Bonizio, l'attuale Poggibonsi. C'\u00e8 un grande plastico in scala 1:500 del centro di Poggibonsi durante il XIV e il XV secolo evidenziante l'andamento della cinta muraria e delle porte di accesso in relazione alla situazione attuale della citt\u00e0.\n\u00c8 possibile trovare anche un diorama della porta di Santa Maria.\nAccessibilit\u00e0.\nIl Museo \u00e8 aperto su richiesta ed in particolare nei giorni festivi dalle 16:00 alle 19:00, nonch\u00e9 durante eventi e manifestazioni nel centro storico della citt\u00e0.\nL\u2019ingresso \u00e8 libero."}
{"id": "6406289", "revid": "1335027", "url": "https://it.wikipedia.org/wiki?curid=6406289", "title": "Mini Roadster", "text": ""}
{"id": "6406291", "revid": "1517184", "url": "https://it.wikipedia.org/wiki?curid=6406291", "title": "Pagnano d'Asolo", "text": ""}
{"id": "6406293", "revid": "228587", "url": "https://it.wikipedia.org/wiki?curid=6406293", "title": "Quezon", "text": ""}
{"id": "6406309", "revid": "580", "url": "https://it.wikipedia.org/wiki?curid=6406309", "title": "Acaliffa", "text": ""}
{"id": "6406310", "revid": "697352", "url": "https://it.wikipedia.org/wiki?curid=6406310", "title": "Stepan Maksimovi\u010d Petri\u010denko", "text": "Biografia.\nPetri\u010denko nacque nel 1892 nel villaggio di Nikitenka nel Governatorato di Kaluga da una famiglia di contadini. Due anni dopo la sua nascita, la sua famiglia si trasferisce ad Alexandrovsk, dove Stepan si \u00e8 diplomato presso il collegio cittadino e si \u00e8 unito alle ferrovie locali come lavoratore di metalli. Nel 1913 Petrichenko fu chiamato per il servizio militare con la marina russa, dove fu assegnato alla corazzata russa Petropavlovsk, facente parte della Flotta Baltica.\nDurante la Rivoluzione di febbraio in Russia, era stato con la flotta dell'isola estone Nargen (ora Naissaar). Nel dicembre 1917, fu proclamata una Repubblica Sovietica dei Soldati e Costruttori di Fortezze di Nargen. Repubblica che \u00e8 stata appoggiata con ottantadue truppe navali che guidano circa 800 lavoratori locali.\nPetrichenko combatt\u00e9 i bolscevichi e l'Impero tedesco aiutando l'evacuazione di Naissaar il 26 febbraio con la flotta baltica in direzione di Helsinki e da l\u00ec a Kronstadt.\nNel 1919 entr\u00f2 nel Partito comunista russo (bolscevichi), ma poi si dimise. Nell'estate del 1920, torn\u00f2 a casa con l'approvazione di Nestor Makhno. Non era un ufficiale di carriera nella flotta baltica, tuttavia si prese carico della responsabilit\u00e0 di guidare la flotta, pur ricoprendo il ruolo di ingegnere della Petropavlovsk.\nDopo che la ribellione venne stroncata dall'armata rossa guidata da Trotsky, scapp\u00f2 in Finlandia, dove ha continuato la lotta contro i bolscevichi. Ha soggiornato in Finlandia per molti anni, finch\u00e9 non \u00e8 entrato in conflitto con il governo finlandese per il suo sostegno ai gruppi sovietici durante la guerra d'inverno tra l'Unione Sovietica e la Finlandia nel 1940. \u00c8 stato arrestato e nel 1945, venendo espulso in Unione Sovietica, Dove fu presto arrestato e deportato alla prigione di Vladimir dove mor\u00ec poco dopo."}
{"id": "6406335", "revid": "135224", "url": "https://it.wikipedia.org/wiki?curid=6406335", "title": "Marco Lastri", "text": "Si contraddistinse per un forte eclettismo culturale che lo port\u00f2 ad occuparsi di un gran numero di generi letterari (biografia, diario, letteratura odeporica) e di partecipare a diversi dibattiti scientifici (riguardanti demografia, economia politica, agricoltura).\nBiografia.\nMarco Lastri nacque a Firenze il 6 marzo 1731 nel quartiere di S. Croce. A causa delle umili origini della famiglia, fu educato sin da bambino verso l'ecclesiastico ministero: studi\u00f2 dapprima nel collegio Eugeniano della cattedrale di Firenze, e nove anni dopo, una volta diventato sacerdote, prosegu\u00ec il suo percorso di studi nel seminario diocesano, dove conobbe G.M. Lampredi, futuro professore di diritto canonico e diritto pubblico a Pisa, e O. Marrini, filologo e poeta.\nGrazie alle riforme dell'arcivescovo F.G. Incontri, Lastri pot\u00e9 apprendere, oltre alla teologia morale, il diritto civile e canonico, la lingua \"toscana\" e la matematica. Nel 1756 si laure\u00f2 nel collegio teologico dello Studio fiorentino, e nello stesso anno pubblic\u00f2 due sonetti d'occasione per le nozze di G. Dini con la marchesa Teresa Gerini (Firenze 1756).\nIl pensiero di Lastri, vivace e attivo sin dalla giovane et\u00e0, \u00e8 testimoniato da una lettera inviatagli nel 1752 da Lampredi, che discute l\u2019adesione all'ateismo e alla morale naturale. Nel 1759 gli fu concesso un beneficio nella pieve dei S. Giovanni e Lorenzo di Signa, nel cui archivio Lastri svolse le prime ricerche storico-antiquarie, che hanno dato vita alle \u201cMemorie appartenenti alla vita ed al culto della b. Giovanna da Signa\u201d (Firenze 1761).\nQuando Lastri part\u00ec per Signa inizi\u00f2 una corrispondenza epistolare con Giuseppe Bencivenni Pelli. Questi scambi di lettere mettono in luce non solo il Lastri ecclesiastico e letterato, ma anche il Lastri giovane uomo, che intess\u00e9 storie d\u2019amore con diverse gentildonne, ricordate con degli pseudonimi.\nLastri confidava nelle lettere un certo rammarico per l'isolamento che il nuovo impiego comportava e si mostrava avido di notizie sulle accademie, le librerie e i teatri che aveva frequentato. La Sacra Scrittura costituiva adesso la sua lettura principale, mentre alternava agli obblighi del ministero pastorale alcune frequentazioni di personaggi illustri che animavano il borgo di Signa con le loro villeggiature; tra questi, l'ambasciatore portoghese F. de Almada e monsignor G. Cerati, funzionario dell'Universit\u00e0 di Pisa. Lastri mostr\u00f2 inoltre un certo interesse per le opere recenti d'Oltralpe, cos\u00ec come gli intellettuali toscani formatisi nella Reggenza lorenese, aperti alle novit\u00e0 dell'Illuminismo francese. A proposito dell'\u00c9mile di Rousseau confess\u00f2 di invidiare all\u2019autore il modo in cui scriveva ma non il suo pensiero.\nDa sempre orgoglioso delle sue origini, nel 1763 Lastri decise di collaborare alla stesura di Elogi degli uomini illustri toscani.\nI 36 elogi scritti dall'autore, sebbene dedicati a figure molto conosciute, si caratterizzarono per la particolare visione che ne diede il Lastri. Ad esempio Machiavelli, autore del Principe, venne interpretato in chiave repubblicana.\nNel 1782, recensendo una nuova edizione dell'opera, Lastri decise per\u00f2 di ritrattare per paura di censure e scomuniche, sostenendo che Machiavelli, per quanto libero e repubblicano non aveva nulla contro la monarchia.\nIn quel periodo, Lastri recens\u00ec anche opere di letterati meno conosciuti, come G.Lami(1697-1770), fondatore delle Novelle Letterarie, che venne criticato per il suo \"cinico\" opporsi ai \"pi\u00f9 cari pregiudizi del volgo in materia di devota credulit\u00e0\". Questo fece sorgere una polemica con alcuni collaboratori di Lami, che difendevano questo \"sommo filosofo\" dalle opinioni di Lastri, ritenuto un \"teologo mondano senza partito\".\nNel 1772, Lastri torn\u00f2 Firenze come preposto del battistero di San Giovanni e inizi\u00f2 a partecipare in modo assiduo alla vita culturale della citt\u00e0.\nDivenne socio dell'Accademia dei Georgofili nel 1770, dell'Accademia della Crusca nel 1773 e nello stesso anno dell'Accademia dell'Agricoltura di Padova.\nLastri, appassionato di agricoltura, intrattenne inoltre un intenso scambio di lettere con Arduino, agronomo e professore di Agricoltura proprio a Padova.\nDue anni dopo, il segretario di Stato F.Seratti, gli comunic\u00f2 la nomina a revisore delle stampe, con il compito di individuare tutto ci\u00f2 che era contrario al buon costume e alla reputazione dei cittadini privati. Lastri dimostr\u00f2 una certa disinvoltura verso la carica a lui riconosciuta tanto che nel 1781 fu richiamato da Pietro Leopoldo per aver consentito la stampa di un Gazzettino pubblicato da G. Allegrini, il quale conteneva espressioni satiriche e allusive contro il governo e di poco rispetto nei confronti di alcune corti.\nUna volta tornato a Firenze inizi\u00f2 a scrivere un diario, tenendolo in modo discontinuo sino al 1806, richiamandosi nello stile ai classici del genere (da Cesare a s. Agostino, a Montaigne). Nelle prime righe del diario vengono raccontate alcune curiosit\u00e0 scientifiche e gli aneddoti dei suoi incontri con viaggiatori stranieri di passaggio nella citt\u00e0 toscana.\nNel 1774 stamp\u00f2 una delle sue pi\u00f9 importanti opere di fama europea: il primo volume del Lunario per i contadini, dove tratt\u00f2 le teorie di agronomi francesi e inglesi, i principi fisiocratici e, soprattutto, la cultura agronomica toscana (quest\u2019ultima finalizzata alla politica riformatrice del governo lorenese, che era impegnato a conciliare il sostegno della piccola propriet\u00e0 terriera con le esigenze di un libero mercato). Ci\u00f2 ebbe ripercussioni anche sul periodico Novelle letterarie, che inizi\u00f2 ad occuparsi maggiormente di economia e a sostenere con sempre pi\u00f9 fermezza che il modello toscano fosse superiore rispetto alla fallimentare politica francese di Quesnay e Turgot. I Lunari furono ristampati con edizioni nuove fino al 1834.\nUna volta affrontato anche il genere della letteratura odeporica, pubblicando sul Magazzino toscano di S.Manetti una lettera contenente la descrizione della Valdelsa, pubblic\u00f2 un progetto di nuovi registri di popolazione per uso della Toscana, preceduto da un opuscolo inglese (il saggio proposals for establishing more accurate and comprehensive bills of mortality in Manchester di Th. Percival, edito nel 1773) a cui seguirono le Ricerche sull\u2019antica e moderna popolazione della citt\u00e0 di Firenze per mezzo dei registri del battistero di S.Giovanni dal 1451 al 1774. Queste due opere si occupavano dei dibattiti dell\u2019 \u201daritmetica politica\u201d nati in Inghilterra, Francia, Lombardia e infine Piemonte sabaudo. Anche in questo caso era stato Pelli ad occuparsene per primo e a trasferire al Lastri i materiali raccolti per completare le sue opere. La novit\u00e0 intuita da Lastri era basata su un calcolo della popolazione che si fondava su un coefficiente dedotto dal numero delle nascite, il quale confermava o correggeva i dati dei censimenti ufficiali. Le Ricerche furono uno dei primi lavori di demografia storica e le variazioni della popolazione venivano approcciate come se fossero collegate ai cambiamenti politici. L\u2019amico di giovent\u00f9 Lampredi, tuttavia, recens\u00ec in modo molto negativo l\u2019opera del Lastri, avvelendosi di dimostrazioni scientifiche che ne compromettevano la validit\u00e0. La recensione, pubblicata nel Giornale de' letterati di Pisa del 1775 (t. XIX, col. 216), deluse molto Lastri, soprattutto perch\u00e9 considerata simbolo del \u201ctradimento\u201d di una persona cara.\nIl percorso intellettuale dell\u2019autore continu\u00f2 a essere caratterizzato dalle polemiche: una pubblicazione nella Gazzetta ecclesiastica, effettuato in forma anonima, era portatore di un\u2019opinione diametralmente opposta rispetto all\u2019ideologia di base della Gazzetta e gli valse numerose critiche.\nLastri sosteneva, infatti, che il clero doveva rendersi utile alla societ\u00e0 in modo attivo, sia nell\u2019ambito scientifico sia in quello artistico, mentre la Gazzetta riteneva che la Chiesa dovesse limitarsi a una \u201csana critica\u201d (gennaio- aprile 1776).\nSempre nel 1776, Lastri pubblic\u00f2 il Discorso dell'agricoltura di G.B. Tedaldi (XVI sec.) e l'Osservatore fiorentino sugli edifizj della sua patria (Firenze).\nQuest\u2019ultima si poteva ritenere una vera e propria guida al \u201cforestiero filosofo\u201d, in quanto venivano espletati al suo interno aneddoti, personaggi, curiosit\u00e0 e informazioni storico-artistiche. L\u2019ennesimo cambio di genere rendeva ulteriormente evidente l\u2019eclettismo culturale di Lastri.\nIn questi anni il Lastri ebbe un interesse particolare per gli \u201coltramontani\u201d, che a suo giudizio coltivavano il gusto per la filosofia. Questo pu\u00f2 essere dedotto dalla corrispondenza che ebbe con A. M. Bandini.\nNel 1778 ottenne il ruolo di direttore della redazione delle Novelle letterarie e sempre nello stesso anno effettu\u00f2 un viaggio da Ferrara a Napoli.\nNapoli la defin\u00ec un \"paradiso terrestre\" (scritto a un amico nell'aprile del 1778: Firenze, Biblioteca nazionale, Acquisti e doni, b. 94, ins. 20).\nTradusse poi dall\u2019inglese i sette Discourses sulle arti del disegno di J. Reynolds, poich\u00e9 riteneva che le traduzioni gi\u00e0 effettuate precedentemente da G. Baretti fossero \u201cin lingua piuttosto bergamasca che italiana\u201d (Lastri, Efemeridi, c. 54).\nIl Lastri polemizz\u00f2 anche su temi di politica economica con G.M. Ortes attraverso corrispondenza.\nEgli ebbe corrispondenze anche con G. Arduino, A. Zorzi, F. Re e G. Filangieri a cui chiese delucidazioni per la parte della Scienza della legislazione dedicata al diritto criminale (Firenze, Biblioteca nazionale, Autografi Gonnelli, cass. 13, cc. 151-152, lettera di Filangieri, Napoli, 19 ott. 1781).\nDopo l\u2019ascrizione all\u2019Accademia Etrusca di Cortona (1778), Lastri, nel 1779, non solo ristamp\u00f2 ma aggiunse anche rilevanti interventi con tanto di note proprie e prefazione alla versione italiana dell\u2019Antico e Nuovo Testamento, opera edita da A. Martini nel 1769 a Torino; la ristampa, invece, avvenne a Firenze. L\u2019intento di questa parziale revisione dell\u2019opera era quello di semplificarne l\u2019eccessiva erudizione e facilitarne, quindi, una buona e pi\u00f9 facile comprensione in un\u2019ottica di divulgazione.\nProprio con l\u2019intento di diffondere la cultura anche nei ceti sociali pi\u00f9 bassi, inizi\u00f2 su Novelle Letterarie una battaglia contro Rousseau e l\u2019opera Contrat social, poi trascinata, sebbene in toni pi\u00f9 pacati, fino ai primi anni ottanta con la corrispondenza con il magistrato F. Naville, ucciso nel 1793 dai robespierristi. In quegli anni Lastri si impegn\u00f2 molto a sostenere la legge sull\u2019abolizione della pena di morte (emanata da Pietro Leopoldo nel 1787), utilizzando come mezzo principale il suo periodico; a ci\u00f2 contribu\u00ec anche il contesto della politica internazionale e del riformismo toscano liberista.\nIn questo periodo cerc\u00f2 di tenersi occupato anche in attivit\u00e0 secondarie, come la direzione dell\u2019orto botanico (1783) e la frequentazione del salotto di Maria Maddalena Morelli, poetessa nota come Corilla Olimpica. Riusc\u00ec, inoltre, ad arricchire l\u2019uso della lingua inglese, grazie anche ai contatti con la comunit\u00e0 inglese di Firenze, tanto da tradurre le elegie di Th. Gray, pervase da una profonda malinconia che si stava diffondendo anche in Lastri stesso.\nLo spirito patriottico e filorepubblicano del Lastri lo spinse a comporre l\u2019Elogio da Amerigo Vespucci (Firenze 1787) su proposta dell\u2019Accademia Etrusca, ma, gi\u00e0 nel 1792, l\u2019autore, deluso dal poco consenso ricevuto, torn\u00f2 pi\u00f9 vicino a posizioni filomonarchiche, esortando i coloni americani ad affidarsi alla guida di sovrani come Pietro Leopoldo e Luigi XVI. Con la partenza di Pietro Leopoldo per Vienna (1792) venne annunciato, nel dispiacere delle persone a Lastri pi\u00f9 care, la fine della pubblicazione delle Novelle Letterarie, proprio a causa della non pi\u00f9 possibile protezione sovrana.\nDal 1791 al 1795, a Firenze, pubblic\u00f2 l\u2019Etruria Pittrice, opera in due volumi corredati di tavole: in esse trov\u00f2 spazio soprattutto la pittura toscana e in particolar modo quella prerinascimentale. L\u2019opera fu accolta con favore da L.Lanzi.\nNelle ultime lettere a Bandini e Pelli, il Lastri mostr\u00f2 di essere interessato a progetti come Giornale georgico, destinato alla vita delle campagne e alla politica agraria e commerciale, l\u2019Almanacco di economia del Granducato di Toscana, e Il cappello di paglia, dedicato alla manifattura della paglia praticata a Signa.\nMosso dal desiderio di trascorrere una vita in ritiro da \u201cfilosofo campagnardo\u201d, rifiut\u00f2 la cattedra di storia naturale ed agricoltura a Forl\u00ec. Nel 1806 fu ammesso col nome di \u201cLucido\u201d nell\u2019Accademia La Colombaria di Firenze e nel 1808, con la fine del Regno d\u2019Etruria e il passaggio della Toscana all'Impero francese, con Questioni statistiche fatte dal governo francese rispose agli interrogativi del nuovo governo sulla produzione dell\u2019olio e del vino in Toscana.\nMor\u00ec il 24 dicembre 1811 \u201cper un colpo apoplettico\u201d. La perdita venne definita dal Giornale del Dipartimento dell\u2019Arno \u201csensibilissima a tutti i buoni e a\u2019 cultori delle lettere\".\nOpere principali.\nLastri, Marco, 1793, \"Regole per i padroni dei poderi verso i contadini per proprio vantaggio e di loro, con dei Avvisi ai medesimi sulla loro salute. Aggiuntavi alcuni pensieri di un dilettante d'agricoltura sopra il problema di rivestire di piante, e coltivar le montagne spogliate. rovasi in fine de' quesiti fatti ad un dilettante d'agricoltura pistojese sulla coltivazione delle patate, e risposte ai medesimi; e una memoria sull'utilita de' cannetti, e sul metodo di piantarli e custodirli. del proposto Lastri autore delli dodici Calendarj ossia Corso completo di agricoltura pratica.\" - In Venezia : nella stamperia Graziosi a Sant'Apollinare.\nLastri, Marco, 1763, Elogi degli uomini illustri toscani\nLastri, Marco, 1776, Osservatore fiorentino sugli edifizj della sua patria Firenze: nella stamperia di Ant. Gius. Pagani, e Comp.\nLastri, Marco, 1793, \"Calendario del vangatore\" \"nel quale restano descritte le faccende mensuali del vangatore scritto dal proposto Lastri, produzione che deve essere sommamente cara agli agricoltori\" - In Venezia : nella stamperia Graziosi a Sant'Apollinare.\nLastri, Marco, 1793, \"Calendario del pecorajo\" \"nel quale restano descritte le faccende mensuali del pecorajo scritto dal proposto Lastri: trattato necessario a chiunque nelle loro campagne vuol trar profitto da questo ricco ramo d'industria nel quale tutto \u00e8 trattato diffusamente specialmente in ci\u00f2 che riguarda le Lane\" - In Venezia : nella stamperia Graziosi a Sant'Apollinare.\nLastri, Marco, 1793, \"Calendario del castagnajo\" \"nel quale restano descritte le faccende mensuali del castagnajo. Scritto dal proposto Lastri descrizione utilissima nella quale s'indica l'unico mezzo di far propagare una pianta di tanta utilita per alimentare la gente della campagna, articolo dell'agricoltura in molti luoghi dell'Italia trascurato; con infine la regola per macinar le castagne, e la maniera di conservarne la farina\" - In Venezia : nella stamperia Graziosi a Sant'Apollinare.\nLastri, Marco, 1793, \"Calendario del maremmano\" \"nel quale restano descritte le faccende mensuali del lavoratore maremmano pubblicato dal proposto Lastri libretto utilissimo, che insegna la vera maniera di far la sementa, e le altre faccende sino alla tiratura e riponitura de'grani\" - In Venezia : nella stamperia Graziosi a Sant'Apollinare.\nLastri, Marco, 1793, \"Ricette veterinarie e georgiche /\" \"raccolte per bene dei proprietari delle terre, e dei contadini dal proposto Lastri autore dei dodici calendarj, ossia Corso completo di agricoltura pratica -\" In Venezia : nella stamperia Graziosi a Sant'Apollinare."}
{"id": "6406337", "revid": "767487", "url": "https://it.wikipedia.org/wiki?curid=6406337", "title": "Ern\u00f6 Rap\u00e9e", "text": "\u00c8 stato uno dei pi\u00f9 prolifici direttori d'orchestra sinfonici americani della prima met\u00e0 del XX secolo. Il suo pi\u00f9 famoso incarico fu quello di direttore capo della Radio City Symphony Orchestra, l'orchestra residente della Radio City Music Hall, la cui musica \u00e8 stata mandata in onda per l'ascolto di milioni di persone.\nPianista virtuoso, Rap\u00e9e \u00e8 anche ricordato per le canzoni popolari che scrisse alla fine degli anni '20 come musica di sottofondo per i film muti. Quando non dirigeva orchestre dal vivo, supervisionava i filmati per il sonoro dei film, mettendo insieme una notevole lista di film su cui lavor\u00f2 come compositore, arrangiatore o direttore musicale.\nBiografia.\nRap\u00e9e nacque a Narva, in Estonia e successivamente si trasfer\u00ec a Budapest, in Ungheria dove studi\u00f2 come pianista e successivamente direttore alla Royal National Hungarian Academy of Music. Pi\u00f9 tardi fu assistente direttore di Ernst von Schuch a Dresda. In qualit\u00e0 di compositore il suo primo concerto di pianoforte fu suonato dall'Orchestra Filarmonica di Vienna, e dopo un tour in America come direttore d'orchestra ospite, inizi\u00f2 a suonare al Teatro Rialto di New York come assistente di Hugo Riesenfeld, dove ha iniziato a comporre e dirigere per i film muti.\nDopo gli incarichi nei teatri di Rialto e Rivoli, fu assunto da Samuel \"Roxy\" Rothafel come direttore musicale dell'orchestra di 77 membri del Capitol Theatre di New York. \u00c8 stato al Capitol che Rap\u00e9e fece il suo pi\u00f9 famoso arrangiamento classico della Rhapsodia Ungherese di Franz Liszt, n. 13. Mentre era al Capitol, pioniere delle trasmissioni radiofoniche orchestrali sulla stazione WEAF come parte dei programmi Roxy's Gang. Assunse inoltre Eugene Ormandy come primo violino e assistente direttore del Capitol. L'orchestra del Capitol effettu\u00f2 una serie di registrazioni commerciali sotto la direzione di Rap\u00e9e nel 1923-24 per la Brunswick-Balke-Collender Company.\nSuccessivamente Rap\u00e9e si spost\u00f2 a Filadelfia, dove dirigeva un'orchestra di 68 elementi al Fox Theatre. Percy Grainger \u00e8 stato uno dei suoi artisti ospiti durante questo incarico. Dopo il suo impegno presso il Fox, Rap\u00e9e ottenne il successo internazionale a Berlino con un'orchestra di 85 musicisti all'Ufa-Palast am Zoo. Mentre era l\u00e0 fu invitato a dirigere l'Orchestra Filarmonica di Berlino in un concerto. Pi\u00f9 tardi apparve come direttore della Budapest Philharmonic ed altre orchestre europee.\nNel 1926 ritorn\u00f2 in America dopo notevoli successi europei. Assunse un contratto presso il Teatro Roxy di New York, aprendo il teatro nel marzo 1927, come direttore musicale della sua Roxy Symphony Orchestra di 110 musicisti. All'epoca era l'orchestra permanente pi\u00f9 grande del mondo, 3 musicisti in pi\u00f9 della New York Philharmonic. Milioni di ascoltatori hanno ascoltato i suoi concerti sinfonici in onda domenica pomeriggio durante le trasmissioni radiofoniche The Roxy Hour ed egli diresse anche per i \"Concerti della General Motors\".\nInfine, nel 1932, Rap\u00e9e raggiunse l'apice della sua carriera come direttore musicale e capo direttore dell'orchestra sinfonica alla nuova Radio City Music Hall di Roxy Rothafel, una posizione che Rap\u00e9e ricopr\u00ec fino alla morte avvenuta a New York City, per un attacco di cuore il 26 giugno 1945.\nComposizioni.\nDurante i suoi anni di direzione per i film muti a Broadway, Rap\u00e9e organizz\u00f2 e compose una gran parte della sua raccolta. Nel 1923 Robbins-Engel Music inizi\u00f2 a pubblicare la musica di Rap\u00e9e e dei suoi collaboratori sotto l'insegna della \"Capitol Photoplay Series\". In quella loro serie \"Gold Seal\", pezzi accuratamente selezionati scelti per essere stampati su carta di alta qualit\u00e0, la sua canzone \"When Love Comes Stealing\" fu pubblicata lo stesso anno. Cinque anni dopo, divent\u00f2 il tema del film di Paul Leni, \"The Man Who Laughs\".\nMusica da film.\nCollaborando con il dottor William Axt, Rap\u00e9e ha co-scritto una collezione imponente di musica da film muto, che comprendeva una serie di tre \"Agitatos\", \"Appassionato n. 1\", \"Debutante\", \"Frozen North\", \"Screening Preludes 1 e 2\" e \"Tender Memories\". Altri brani scritti da solo comprendono \"The Clown's Carnival\" e \"Pollywog's Frolic\".\nNel 1926 Rap\u00e9e collabor\u00f2 con il compositore Lew Pollack su \"Charmaine\" per il film \"What Price Glory?\" (1926), \"Diane\", per la produzione Fox Film \"Seventh Heaven\" (1927) e \"Marion\" per la produzione Fox di \"4 Devils\" (1928). Le canzoni di Rap\u00e9e e Pollack sono state interpretate da Mantovani, Frank Sinatra, Jim Reeves e numerosi altri artisti, tra cui i successi degli anni '60 del gruppo irlandese M-O-R The Bachelors.\nPubblicazioni.\nRap\u00e9e ha anche scritto diversi libri di musica che sono stati pubblicati per la prima volta negli anni Venti. I seguenti sono ancora in stampa:"}
{"id": "6406340", "revid": "2048388", "url": "https://it.wikipedia.org/wiki?curid=6406340", "title": "Campionati del mondo di duathlon long distance del 2001", "text": "I Campionati del mondo di duathlon long distance del 2001 (V edizione) si sono tenuti a Zofingen in Svizzera.\nTra gli uomini ha vinto lo svizzero Olivier Bernhard, mentre la gara femminile \u00e8 andata alla svizzera Karin Th\u00fcrig."}
{"id": "6406345", "revid": "599013", "url": "https://it.wikipedia.org/wiki?curid=6406345", "title": "Francavilla Calcio 1982-1983", "text": "Questa voce raccoglie le informazioni riguardanti il Francavilla Calcio nelle competizioni ufficiali della stagione 1982-1983."}
{"id": "6406351", "revid": "1394797", "url": "https://it.wikipedia.org/wiki?curid=6406351", "title": "Aud Egede Nissen", "text": ""}
{"id": "6406355", "revid": "47767", "url": "https://it.wikipedia.org/wiki?curid=6406355", "title": "Gallinazo", "text": ""}
{"id": "6406359", "revid": "1632387", "url": "https://it.wikipedia.org/wiki?curid=6406359", "title": "Privacy Risk Analysis", "text": "Per Privacy Risk Analysis si intende il processo di osservazione dei rischi reali e potenziali riferiti al trattamento dei dati personali e la valutazione delle misure di sicurezza gi\u00e0 adottate e quelle eventualmente necessarie per prevenire tali rischi.\nL'articolo 35 del Regolamento generale sulla protezione dei dati affida la \"privacy risk analysis\" al Responsabile della protezione dei dati e ne stabilisce la necessariet\u00e0 quando:\nL'autorit\u00e0 di controllo ha l'obbligo di redigere e rendere pubblico l'elenco delle tipologie di trattamenti soggetti al requisito di una valutazione d'impatto sulla protezione dei dati."}
{"id": "6406378", "revid": "125028045", "url": "https://it.wikipedia.org/wiki?curid=6406378", "title": "Gasim bey Zakir", "text": "Biografia.\nGasim bey Zakir nacque a \u015eu\u015fa (oggi citt\u00e0 della repubblica del Nagorno Karabakh, in Armenia) nel 1784. Apparteneva al clan Javanshir, molto noto nel Karabakh. Il suo bisnonno Kazim Agha Khan era il fratello di Panah Khan, fondatore della citt\u00e0 di Shusha. Zakir che ha ricevuto la sua istruzione primaria in Mollakhana a Shusha e impar\u00f2 l\u2019arabo ed il persiano.\nLa conoscenza di queste lingue gli permisero di conoscere le opere di famosi maestri del Medio Oriente come Ferdowsi, Ne\u1e93\u0101mi-ye Ganjav\u012b, Sadi, Hafiz. L'adolescenza e la giovent\u00f9 del poeta coincisero con il periodo degli eventi politici e militari in Karabakh. L\u2019attacco di Gajar a Shusha, Karabakh, nel 1795, la difesa della citt\u00e0 da parte della popolazione, due anni dopo l'assassinio di Gajar a \u015eu\u015fa, l\u2019uccisione del poeta Molla Panah Vagif insieme con il suo figlio nella pianura Jidir, la brutale uccisione di Ibrahim Khan a Karabagh all'inizio del XIX secolo ecc. furono gli eventi occorsi durante la sua adolescenza e i primi anni della giovent\u00f9.\nQueste vicende influenzarono la formazione della sua visione del mondo. Dopo che il khanato di Karabakh entr\u00f2 nella gestione della Russia, Zakir si un\u00ec ai gruppi di cavalieri volontari caucasici musulmani dell\u2019esercito imperiale e prese parte nelle guerre tra la Russia e l\u2019Iran negli anni 1806-1813, 1826-1828. Lui faceva parte di un gruppo, guidato da Abbas Mirza che combatteva contro le truppe iraniane, e ricevette una medaglia d'argento per l'eccellenza nel 1828. Il figlio di Zakir mor\u00ec di malattia nel 1829; questo rattrist\u00f2 profondamente il poeta e in una sua poesia Zakir descrisse le sofferenze causate dalla morte di suo figlio. \nNel 1830 Zakir and\u00f2 a Balak\u0259n insieme alle forze volontarie di polizia e prese parte nella soppressione delle rivolte a Jar. Nella lettera di nome \"Il preludio di Jar\" che mand\u00f2 al suo amico Baba bey Shakir, lod\u00f2 la bravura dei cavalieri di Karabakh. Gasim bey Zakir negli ultimi anni di vita visse in difficolt\u00e0 e bisogno finanziario. Mor\u00ec nel 1857 a Shusha e fu sepolto nel cimitero Mirza Hasan.\nL\u2019attivit\u00e0 letteraria.\nLe satire di Zakir sono principalmente scritte contro i governanti di zar e le leggi ed i regolamenti coloniali di zarismo. Nella satira di Zakir la critica pi\u00f9 severa \u00e8 quella fatta a coloro che calpestano i diritti dei deboli e degli incapaci. Smascheramento, aspre critiche e risate sarcastiche sono delle caratteristiche principali delle satire di Zakir. Non si limita semplicemente a descrivere gli svantaggi sociali ma allo stesso tempo mostra il suo atteggiamento critico, l'odio e la rabbia nei loro confronti.\nNella sua creativit\u00e0 letteraria anche i racconti poetici e le favole hanno un ruolo importante. Nizami, Fuz\u00fbl\u00ee e molti altri classici dell\u2019Azerbaigian hanno scritto la gran parte di loro versi in conformit\u00e0 con le esigenze della vita moderna. \nNei racconti dei classici sono illustrati alcuni eventi, gli umani reali, le idee d'avanguardia. Le stesse caratteristiche ci sono anche nelle storie in versi di Zakir. Lui ha dei racconti in versi come \"Malikzadeh e Shakhsenem\", \"\u018fmirzad\u0259, amata e giovane\", \"Preparazione di cibo dell'amato\", \"Sull'amato ed amata\", \"Zovci-akhar\", \"Aquila e messaggero\", \"Cammello perso\", \"Dervish e la ragazza\", \"Dervish impudente\", \"Gasi immorale\", scritti sui vari argomenti.\nNei racconti in versi di Zakir l\u2019amore \u00e8 descritto come un sentimento alto e nobile dell\u2019uomo. La fedelt\u00e0, la perseveranza, la lealt\u00e0, la resilienza in amore, sono il contenuto principale di alcune di queste storie.\nNella creazione realista di Zakir le favole hanno eccezionale importanza. Nelle sue \"Opere\" sono state pubblicate sei favole intitolate \"Il leone, il lupo e lo sciacallo\", \"Il cammello e l'asino\", \"La volpe e il lupo\", \"Gli amici traditori\" (\"Serpente, Cammello, Tartaruga\"), \"La volpe e il leone\", \"Sugli amici fedeli\" (\"Tartaruga, Corvo, roditore, gazzella\").\nZakir per scrivere le sue favole prima di tutto si \u00e8 rivolto alle favole comuni popolari ed al famoso monumento letterario indiano \"Kalila e Dimna\", nonch\u00e9 alle favole classiche, le favole di Nizami, Jalal al-Din Rumi, Fizuli.\nZakir scrisse le sue favole in accordo con le esigenze della vita moderna, le nuove condizioni storiche. L'idea in queste opere era in armonia con l\u2019epoca del poeta. Lui da un lato, fa suggerimenti agli eventi sociali e politici della sua epoca e parla contro l'oppressione, d'altra parte consiglia ai giovani di avere la lealt\u00e0, la devozione, il coraggio ecc."}
{"id": "6406381", "revid": "228587", "url": "https://it.wikipedia.org/wiki?curid=6406381", "title": "Pessimismo (storiografia)", "text": "Il pessimismo nella storiografia pu\u00f2 essere inteso come la trasposizione sul piano della descrizione della storia di quell'atteggiamento sentimentale che tende a sottolineare gli aspetti negativi di un'esperienza della realt\u00e0. In questo senso il pessimismo non avrebbe maggior valore di verit\u00e0 storica di quella contrapposta disposizione psicologica dell'ottimismo che tende a prevedere e giudicare favorevolmente il corso degli eventi. Tuttavia \nStorici greci.\nIl pessimismo storiografico si manifesta inizialmente nella concezione culturale greca della vita e come conseguenza degli avvenimenti che caratterizzano la storia della Grecia classica attraversata da continue guerre dovute allo spirito bellico proprio di quella cultura \"agonale\" che contraddistingueva la base etica della classe dirigente aristocratica. Un comportamento di competizione che si manifestava nei pi\u00f9 vari settori della vita pubblica come le assemblee politiche, i dibattiti nei tribunali, le contese filosofiche, gli agoni lirici dove si confrontavano rapsodi, poeti, tragediografi e commediografi e che trovava sfogo soprattutto nelle guerre, valore riservato all'aristocrazia. \nL'esponente pi\u00f9 antico del pessimismo storico \u00e8 Erodoto (484 a.C.\u2013dopo il 430 a.C.) che considera i valori della storia e le azioni umane con una visione analoga e paragonabile a quella dominante nel mondo dell'epos, in cui gli uomini gareggiano e agiscono spinti dal desiderio di gloria nell'intento di lasciare un ricordo imperituro di s\u00e9 ma alla fine falliscono nei loro intenti perch\u00e9 il successo non \u00e8 mai definitivo come insegna la storia degli Stati che si avvicendano per la fatalit\u00e0 che governa il mondo. Sebbene la ricerca storiografica dello storico greco tenda alla razionalizzazione del presente nella ricerca di una dinamica cause-conseguenze, la composizione erodotea non pu\u00f2 fare a meno di ammettere l'esistenza di un'entit\u00e0 divina, terribile e sconvolgente alla quale, in ultima istanza, andavano ricondotti i rovesci del destino. Protagonista della storia \u00e8 la divinit\u00e0, che \u00e8 garante dell'ordine universale ed \u00e8 quindi una divinit\u00e0 conservatrice. Nell'attimo stesso in cui l'ordine viene compromesso la divinit\u00e0 interviene, in base a quel principio che l'autore definisce come \u03c6\u03b8\u03cc\u03bd\u03bf\u03c2 \u03b8\u03b5\u1ff6\u03bd, l'\"invidia degli dei\" dalle caratteristiche umane e custodi gelosi della propria gloria e del proprio potere. L'uomo che ottiene troppa fortuna, \u1f44\u03bb\u03b2\u03bf\u03c2 (\"olbos\", \"felicit\u00e0\" o \"fortuna\") compie un atto di \u1f55\u03b2\u03c1\u03b9\u03c2 (\"hybris\", \"tracotanza\") incorrendo nella \"invidia degli dei\"), e di conseguenza deve ricevere una punizione da parte degli dei, che pu\u00f2 essere morte, sofferenza o perdita della \u03ba\u03bb\u03ad\u03bf\u03c2 (\"kleos\", \"gloria\"). \nTucidide (460 a.C. circa\u2013dopo il 404 a.C.) pur condividendo il pessimismo erodoteo scorge nella storia il principio tutto umano che guida gli eventi ossia la tendenza ad aumentare la propria potenza, tratto caratteristico e indissolubile della societ\u00e0 umana. Quando gli Stati entrano in competizione non sono possibili altri esiti se non la guerra di annientamento: trattati di pace, accordi di convivenza, alleanze potranno avere luogo, ma solo per tempi e modi limitati, perch\u00e9 il desiderio di accrescimento non pu\u00f2 che comportare la volont\u00e0 di annientare il rivale.\nAll'interpretazione di Rodolfo Mondolfo che sostiene che il pessimismo emerge in superficie nell'animo greco \u00ab\"sia con la fosca visione di un'esistenza dannata al male dalla ostilit\u00e0 degli dei, sia con la svalutazione e condanna mistica della vita corporea\"\u00bb si oppone la tesi sostenuta da A.Croiset che vede nell'atteggiamento melanconico dei greci un elemento collaterale di un fondamentale ottimismo nella vita contrassegnata da un incessante attivismo.\nUna concezione non pessimistica dei greci \u00e8 anche condivisa da Max Pohlenz: \u00ab\"Pessimisti i Greci?...Contro questa teoria il nostro intimo non tarda a ribellarsi\"\u00bb poich\u00e9 se \u00e8 vero che il pessimismo \u00e8 un sentimento rinunciatario e paralizzante della volont\u00e0 invece i Greci \u00ab\"dimostrarono tanta energia vitale che compirono cose eccelse nei campi pi\u00f9 diversi\"\u00bb e infine anche nella loro filosofia \u00ab\"l'unico filosofo greco che si sentisse chiamato a farsi profeta di una visione pessimistica del mondo\"\u00bb fu Egesia ma perch\u00e9 gli era toccato assistere alla caduta della polis e perch\u00e9 condivideva il pensiero dell'edonista Aristippo\nStorici romani.\nDalla storiografia greca il pessimismo si trasfonde negli storici romani a cominciare da Sallustio (86 a.C.\u201334 a.C.) che ha la visione forse pi\u00f9 pessimistica in assoluto. Altri storici romani pur criticando negativamente il tempo in cui vivono tuttavia guardano con nostalgia e ammirazione alla storia delle origini. Una visione che anche Sallustio sembra condividere quando sostiene che prima della sconfitta definitiva di Cartagine lo Stato romano era sano ma in seguito si convince che in fondo non furono le tradizionali virt\u00f9 romane a rendere forte lo Stato ma solo la paura dei nemici che una volta sconfitti hanno permesso quelle feroci lotte politiche presenti anche nell'et\u00e0 repubblicana. \nDiverso l'ambiente storico in cui vive Livio (59 a.C.\u201317): lo stabilirsi dell'et\u00e0 augustea con la fine delle guerre civili ricostituiscono le condizioni politiche e sociali che si rifanno ai valori e alla morale della tradizione propagandati da Augusto. Nella storiografia di Livio prevale non pi\u00f9 la critica della societ\u00e0 corrotta ma l'entusiasmo per il ritorno ai valori tradizionali romani di modo che egli \u00e8 lo storico che interrompe quella corrente pessimistica dell'et\u00e0 precedente e che continuer\u00e0 dopo di lui con Publio Cornelio Tacito (55/58\u2013117/120) che vive in un periodo in cui il sistema imperiale \u00e8 ormai consolidato. \nTacito \u00e8 convinto che il principato \u00e8 stato la dolorosa e necessaria soluzione storica ma condanna lo svuotamento di potere che ha operato Augusto delle magistrature repubblicane aprendo cos\u00ec la via alla corruzione e all'avidit\u00e0 di potere personale che ha colpito anche il senato segnato dal servilismo nei confronti del \"princeps\". \nStoriografia cristiana.\nCon la storiografia cristiana cambia radicalmente il modo d'intendere il rapporto dell'uomo con la storia. Nel 449, in occasione del Concilio di Efeso, papa Leone Magno (440-461) ordina di bruciare i libri di Tacito e di altri storici romani \"perch\u00e9 superstiziosi e pagani\". Lo storico infatti deve essere \"ministro della verit\u00e0\" e occorre che conosca la storia dell\u2019umanit\u00e0 e del popolo eletto come attestano l\u2019Antico e il Nuovo Testamento e la cronologia dalla creazione del mondo fino ad oggi essenziale affinch\u00e9 si possano stabilire le date certe di ogni evento e in particolare l'inizio e la fine del mondo. In questo modo si potr\u00e0 anche dimostrare l'antichit\u00e0 della fede cristiana e la certezza della resurrezione alla fine dei tempi. Lo storico pagano ha guardato al passato per trovare segni di speranza per un cambiamento dell'oscuro presente, lo storico cristiano concepisce la storia con una visione che abbraccia tutto il passato, partendo da Adamo, e tutto il futuro fino alla fine della storia con la resurrezione dei santi. La storia \u00e8 segnata dal peccato d'Adamo ma Dio si \u00e8 incarnato per rifondare la Civitas Dei e ha affidato alla Chiesa la missione di assicurarne il trionfo finale. Da questa concezione nasce l'ottimismo di Orosio (375 circa\u2013 420 circa) che confida che \u00abtutta la storia nel suo complesso converga verso il bene\u00bb\nPessimismo rinascimentale.\nGli storici rinascimentali abbandonarono la visione medievale di derivazione cristiana legata a un concetto di tempo segnato dall'avvento di Cristo, per sviluppare una storia non pi\u00f9 legata alla teologia esaltando invece il mondo greco-romano, condannando il Medioevo come un'era di barbarie e perseguendo ottimisticamente il mito di restaurazione della classicit\u00e0 greco-romana. Torna la visione pessimistica delle forze che nella storiografia greca guidavano la storia umana: la Natura e la Fortuna che, diversamente dalla Provvidenza cristiana medioevale, rendono impossibile all'uomo dominare gli eventi storici neppure usando virt\u00f9 e intelligenza. In particolare, scrittori come Machiavelli o Guicciardini manifestano spesso un forte pessimismo Rinascimentale per le cose d'Italia e del mondo, in emulazione alla tradizione Greco-Romana. Tra disgrazie e calamit\u00e0, l'uomo \u00e8 portato a badare al proprio \"particulare\" anzich\u00e9 all'interesse generale.\nStorici illuministi.\nAttraverso l'esame critico della storia, lo storico illuminista pu\u00f2 riconoscere la continuit\u00e0 dell'opera della ragione e denunciare gli errori e le contraffazioni con cui erano state tramandate sino ad allora le vicende umane allo scopo di mantenere gli uomini nella superstizione e nell'ignoranza. Nella storia passata pessimisticamente \u00ab\"si vedono gli errori e i pregiudizi susseguirsi via via e cacciare in bando la verit\u00e0 e la ragione.\"\nLa mutevolezza degli avvenimenti storici \u00e8 solo apparente: al di l\u00e0 di queste differenze l'illuminista coglie ottimisticamente il lento ma costante emergere sulla superstizione e l'errore dell'elemento immutabile della ragione che costruir\u00e0 una societ\u00e0 universale libera, egualitaria, progressiva nel senso della felicit\u00e0. \nGli storici romantici.\nIl Romanticismo supera la concezione illuminista della storia, a cui fu rimproverato di basarsi ottimisticamente su un'idea della ragione astratta e livellatrice, che in nome dei suoi principi generici era in realt\u00e0 giunta a produrre le stragi del Terrore della Rivoluzione francese. A quella i romantici sostituirono una \u00abragione \"storica\"\u00bb, che tenesse conto anche delle peculiarit\u00e0 e dello spirito dei diversi popoli, a volte assimilati a degli organismi viventi, con una loro anima e una loro storia. e una nuova concezione della storia che mettesse in discussione la convinzione illuminista della capacit\u00e0 degli uomini di costruire e guidare la storia con la ragione.\nPositivismo storiografico.\nIl positivismo storiografico eredit\u00f2 dal romanticismo il principio della evoluzione della storia, il metodo dell'analisi critica delle fonti e una concezione unitaria della storia (la cosiddetta \"storia sociale\") mentre condivise con l'illuminismo la concezione ottimistica del progresso, favorito dalle scienze, della condizione umana. \nFinis historiae.\nIn seguito agli immani disastri che hanno caratterizzato il mondo occidentale nel corso del XX secolo, ci si \u00e8 chiesto come quegli avvenimenti prodotti dall'uomo siano potuti avvenire in un'Europa erede della ragione illuministica. I filosofi testimoni della catastrofe europea come Walter Benjamin, Theodor Adorno, Max Horkheimer, e Emmanuel L\u00e9vinas si sono domandati pessimisticamente quale possa essere il senso di una filosofia che ancora si illuda di definire razionalmente l'animo e l'agire dell'uomo. Tuttavia il filosofo non pu\u00f2 chiudere gli occhi di fronte agli eventi e ancora una volta sente il dovere di tentare di illuminare razionalmente il buio della storia.\nLa negazione che eventi catastrofici possano interrompere il corso della storia e segnare la sua fine \u00e8 propria dello storicismo di Benedetto Croce per cui \u00e8 errato credere ad una presenza del negativo, del male nella storia dove \u00e8 invece sempre un progresso inarrestabile che fa della negativit\u00e0 un gradino su cui si esercita la forza del positivo. Se cos\u00ec non \u00e8 stato nella visione di alcuni storici questo \u00e8 accaduto per l'insufficienza dell'analisi storica che ha portato a condanne arbitrarie come quella nei riguardi del Medioevo, condannato nel Rinascimento ed apprezzato invece nel Romanticismo. Una storia solo negativa \u00e8 una non storia, una pseudo storia poetica dove prevalgono i sentimenti e i giudizi morali. Certo periodi critici esistono nella storia ma questi vanno considerati non in s\u00e9 ma come momenti di passaggio da un periodo, per certi aspetti positivo, ad un altro ancora migliore.\nLa visione pessimistica della fine della storia \u00e8 stata ripresa dall'economista Francis Fukuyama secondo cui il processo di evoluzione sociale, economica e politica dell'umanit\u00e0 avrebbe raggiunto il suo apice alla fine del XX secolo, e da questo momento si starebbe aprendo una fase finale di conclusione della storia in quanto tale.\nIn particolare il concetto \u00e8 sviluppato in un saggio del 1992, \"The End of History and the last man\", pubblicato in italiano come \"La fine della storia e l'ultimo uomo\". Il testo di Fukuyama derivava da \"The End of History?\", un saggio pubblicato su \"The National Interest\" nell'estate 1989 in risposta all'invito a tenere una lezione sul tema della fine della storia presso la cattedra di filosofia politica all'Universit\u00e0 di Chicago."}
{"id": "6406386", "revid": "287204", "url": "https://it.wikipedia.org/wiki?curid=6406386", "title": "Piz Rondadura", "text": "Il Piz Rondadura (3.016 ) \u00e8 una montagna delle Alpi Lepontine che si trova sul confine tra i cantoni del Ticino e dei Grigioni.\nCaratteristiche.\nLa montagna \u00e8 collocata tra il Piz Blas ed il Lago di Santa Maria. Sotto la montagna passa la Galleria di base del San Gottardo.\nSalita alla vetta.\nSi pu\u00f2 salire sulla vetta partendo dal Passo del Lucomagno."}
{"id": "6406391", "revid": "88162746", "url": "https://it.wikipedia.org/wiki?curid=6406391", "title": "Montegrotto", "text": ""}
{"id": "6406396", "revid": "31886", "url": "https://it.wikipedia.org/wiki?curid=6406396", "title": "Toonerville Folks", "text": "Toonerville Folks (noto anche come The Toonerville Trolley That Meets All the Trains) \u00e8 stato una popolare serie a fumetti ideata da Fontaine Fox e pubblicato negli Stati Uniti d'America sui quotidiani dal 1908 al 1955. Esord\u00ec nel 1908 sul \"Chicago Post\". \nNel 1995 fu una delle venti serie a fumetti incluse nella serie commemorativa di francobolli statunitensi \"Comic Strip Classics.\"\nStoria editoriale.\nEsord\u00ec nel 1908 sul \"Chicago Post\" e, dal 1913, venne distribuito in tutti gli Stati Uniti dalla Wheeler Syndicate e, dal 1930, dal McNaught Syndicate. Tra il 1934 e il 1940 la serie venne ristampata in formato comic book e pubblicata in testate come \"All-American Comics\", \"Famous Funnies\" and \"Popular Comics\".\nAltri media.\nLungometraggi\nTra il 1920 e il 1927 vennero realizzati 17 film muti ispirati alla serie a fumetti, sceneggiati da Fox stesso per la Philadelphia's Betzwood Film Company. Solo sette di questi sono ancora esistenti; quattro copie sono conservate nel Betzwood Film Archive presso il Montgomery County Community College, Blue Bell, Pennsylvania.\nCortometraggi a cartoni animati\nIl primo dei tre cortometraggi a cartoni animati della serie \"Rainbow Parade\" realizzati dai \"Van Beuren Studios\" era un adattamento della serie a fumetti e venne distribuito dalla RKO Radio Pictures il 17 gennaio 1936. \nSpot pubblicitari\nNegli anni vari personaggi della serie sono comparsi come testimonial per spot pubblicitari."}
{"id": "6406404", "revid": "729019", "url": "https://it.wikipedia.org/wiki?curid=6406404", "title": "Nicola Magaldi", "text": "Pilota di caccia della Regia Aeronautica durante la seconda guerra mondiale, venne abbattuto nel novembre 1940 dalla caccia britannica e decorato con la Medaglia d'oro al valor militare alla memoria.\nBiografia.\nNacque a Potenza il 20 aprile 1911. Arruolatosi nella Regia Aeronautica, frequent\u00f2 la Regia Accademia Aeronautica di Caserta, corso Grifo, dove consegu\u00ec il brevetto di pilota d\u2019aeroplano e poi di pilota militare. Con il grado di tenente prese parte alla guerra d'Etiopia, distinguendosi durante le battaglie del Tembien, dell\u2019Endert\u00e0 e dell\u2019Ascianghi, e venendo decorato di Medaglia d'argento al valor militare\nPromosso capitano, nel febbraio 1939 assunse il comando della 364\u00aa Squadriglia, 150\u00ba Gruppo, 53\u00ba Stormo, al posto del parigrado Luigi Filippi, incarico che manteneva all\u2019atto dell\u2019entrata in guerra dell\u2019Italia, avvenuta il 10 giugno 1940. Equipaggiato con i caccia Fiat C.R.42 Falco il suo reparto prese parte alle operazioni contro la Francia, distinguendosi il 15 dello stesso mese nell\u2019attacco all'Aeroporto di Le Luc \u2013 Le Cannet ed all'Aerodromo di Cuers-Pierrefeu (vicino alla grande base navale della Marine nationale di Tolone), in Provenza. \nDopo la firma dell\u2019armistizio con la Francia la sua unit\u00e0 rimase a riposo fino al 23 ottobre, quando fu trasferita sulla Base aerea di Valona, in Albania, in vista dell\u2019inizio delle operazioni belliche contro la Grecia, avvenute il 28 dello stesso mese. Il 6 novembre attacc\u00f2 e danneggi\u00f2 un bombardiere Bristol Blenheim del No. 30 Squadron della Royal Air Force pilotato dal Sergeant George Waddington Ratlidge colpendo mortalmente il mitragliere Sergeant John Merifield che fu la prima perdita della RAF nella campagna di Grecia. Il giorno 27 il suo reparto, forte di 12 C.R.42 Falco del 150\u00ba Gruppo Autonomo Caccia terrestre, in missione di scorta a tre bombardieri Savoia Marchetti S.79 Sparviero, impegn\u00f2 combattimento contro una formazione di 9 caccia Gloster Gladiator del No. 80 Squadron, al comando dello Squadron Leader William Hickley. Nel successivo combattimento il suo aereo venne abbattuto vicino a Tepelen\u00eb, ed egli rimase ucciso. Per onorarne il coraggio fu decretata la concessione della Medaglia d'oro al valor militare alla memoria.\nDopo la firma dell\u2019armistizio dell\u20198 settembre 1943, e la successiva costituzione della Repubblica Sociale Italiana, gli fu intitolata la 2\u00aa Squadriglia \"Diavoli Rossi\", del 2\u00ba Gruppo caccia \"Gigi Tre Osei\" dell'Aeronautica Nazionale Repubblicana."}
{"id": "6406412", "revid": "729019", "url": "https://it.wikipedia.org/wiki?curid=6406412", "title": "Radio Belgique", "text": "Radio Belgique (in francese, nota anche come \"Radio Belgi\u00eb\" in fiammingo e \"Radio Belgium\" in inglese) fu una radio che trasmetteva da Londra nel Belgio occupato dalla Germania nazista durante la seconda guerra mondiale. Era realizzata con la collaborazione del Governo in esilio del Belgio e faceva parte dei servizi europei della BBC.\nAntefatto.\nIl 10 maggio 1940, il Belgio neutrale venne invaso dall'esercito tedesco. Dopo 18 giorni di combattimenti, l'esercito belga e il re Leopoldo III si arresero e il paese pass\u00f2 sotto occupazione tedesca. Il Governo si trasfer\u00ec, prima in Francia e poi nel Regno Unito, dove venne costituito un governo in esilio aLondra. La radio nazionale belga, RTBF, sabot\u00f2 i suoi trasmettitori e fu messa al bando dai tedeschi anche se diversi dipendenti dell'azienda seguirono il governo a Londra.\nRadio Belgique.\nLa Radio Belgique venne costituita il 28 settembre 1940 e tramettva in francese e olandese. Il servizio in francese venne posto sotto il controllo di Victor de Laveleye (un ex ministro liberale del governo belga), mentre Jan Moedwil era a capo del servizio in olandese. Un'agenzia di stampa, INTERBEL, fu fondata per la radio, come continuazione della \"Belga\" anteguerra.\nIl 14 gennaio 1941, l'ex ministro belga Victor de Laveleye, noto per aver lanciato la campagna V per la Vittoria, divenne l'annunciatore della \"Radio Belgique\" in lingua francese ed inizi\u00f2 ad incoraggiare l'uso del simbolo V nel Belgio occupato. Egli invent\u00f2 uno degli slogan pi\u00f9 popolari della stazione radio, \"Avremo i crucchi\". Nel 1942, Charles de Gaulle parl\u00f2 alla \"Radio Belgique\", celebrando l'amicizia franco-belga.\nAnche se vietata dalla Germania occupante, \"Radio Belgique\" era ascoltata dalla maggioranza dei belgi, ben pi\u00f9 delle stazioni omologate \"Radio Bruxelles\" che trasmetteva la propaganda tedesca. Il giornalista e membro della resistenza belga, Paul L\u00e9vy lavor\u00f2 nella \"Radio Belgique\".\nI programmi della \"Radio Belgique\" erano trasmessi sia in francese che in olandese. All'inizio venivano trasmessi dalle 21:00 alle 21:15 ogni sera in francese e in olandese a giorni alterni, ma dalla primavera del 1941, venne realizzata una edizione diurna alle 17:30 con almeno una edizione giornaliera per ogni lingua. Dal marzo 1943, la BBC trasmise programmi giornalieri da \"Radio Belgique\" alle 19:15 (in francese) e alle 20:30 (in olandese).\nRisposta tedesca.\nRiconoscendo l'effetto potenziale che avrebbe potuto avere sul proprio controllo delle informazioni nel paese occupato, i tedeschi crearono rapidamente stazioni radiofoniche collaborazioniste, rivolte anche ad un pubblico belga, utilizzando i rimanenti trasmettitori rimasti attivi della RTBF, la francofona \"Radio Bruxelles\" e la olandese \"Zender Brussel\". I tedeschi misero in atto dei disturbi elettronici per bloccare la ricezione \"Radio Belgique\" e la dichiararono illegale nel dicembre 1940.\nRadiodiffusion National Belge.\nVerso la fine della seconda guerra mondiale, il governo belga cre\u00f2 una nuova radio, la \"Radiodiffusion National Belge\" (RNB), che trasmetteva da Londra, New York e in ultimo da Kinshasa nel Congo Belga. Tuttavia, giunse in Belgio soltanto nel settembre 1944 durante la liberazioni e subito dopo cessarono le trasmissioni di \"Radio Belgique\"."}
{"id": "6406420", "revid": "1675182", "url": "https://it.wikipedia.org/wiki?curid=6406420", "title": "Lose Control (Lay)", "text": "Lose Control \u00e8 il primo EP da solista del cantante e attore cinese Lay, pubblicato nel 2016 sia in Cina che in Corea del Sud tramite la S.M. Entertainment."}
{"id": "6406422", "revid": "2048388", "url": "https://it.wikipedia.org/wiki?curid=6406422", "title": "Campionati del mondo di duathlon long distance del 2002", "text": "I Campionati del mondo di duathlon long distance del 2002 (VI edizione) si sono tenuti a Zofingen in Svizzera.\nTra gli uomini ha vinto lo svizzero Olivier Bernhard, mentre la gara femminile \u00e8 andata per la seconda volta consecutiva alla svizzera Karin Th\u00fcrig."}
{"id": "6406425", "revid": "767487", "url": "https://it.wikipedia.org/wiki?curid=6406425", "title": "Jennifer Martens", "text": "Carriera.\nClub.\nJennifer Martens si avvicina al calcio fin da giovane, tesserandosi con l'ATSV Sebaldsbr\u00fcck dove rimane fino ai 17 anni d'et\u00e0.\nDalla stagione 2007-2008 si trasferisce al Verder Brema, societ\u00e0 con la quale rimane cinque stagioni e condivide la sua ascesa dalla Verbandsliga Bremen, quarto livello del campionato tedesco, alla 2. Frauen-Bundesliga nelle prime tre.\nNell'estate 2014 sottoscrive un accordo con il neopromosso Herforder per giocare in Frauen-Bundesliga la stagione entrante. Inserita in rosa come riserva non riesce per\u00f2 a trovare spazio non venendo impiegata in nessun incontro del campionato.\nDurante il calciomercato estivo 2015 ritorna al Verder Brema, che al termine della stagione precedente aveva anch'esso ottenuto la promozione in Bundesliga, dandole l'occasione di giocare nuovamente al vertice del campionato tedesco di categoria. Con le compagne condivide il raggiungimento dei quarti di finale di DFB-Pokal der Frauen ma non riesce ad impedire la retrocessione a fine campionato.\nNell'estate 2016 formalizza il suo passaggio al Wolfsburg detentore della Coppa di Germania che le offre il posto di terzo portiere della squadra; pur non venendo mai impiegata in tutto il campionato condivide la vittoria della Frauen-Bundesliga 2016-2017 e della DFB-Pokal der Frauen 2016-2017."}
{"id": "6406427", "revid": "1444345", "url": "https://it.wikipedia.org/wiki?curid=6406427", "title": "Lose Control", "text": ""}
{"id": "6406451", "revid": "793215", "url": "https://it.wikipedia.org/wiki?curid=6406451", "title": "Giuseppa Tornielli Bellini", "text": "Nel 1833 dispose una consistente donazione per la creazione a Novara di un istituto pubblico di arti e mestieri rivolto a ragazzi e ragazze del territorio novarese. L\u2019istituto, tra i primi in Italia, inizi\u00f2 la sua attivit\u00e0 didattica nel 1839 ed \u00e8 ancora attivo come Liceo delle scienze umane."}
{"id": "6406452", "revid": "767487", "url": "https://it.wikipedia.org/wiki?curid=6406452", "title": "Silk (gruppo musicale)", "text": "I Silk sono un gruppo musicale R&amp;B statunitense attivo dal 1989 e originario di Atlanta.\nIl loro brano musicale pi\u00f9 conosciuto \u00e8 \"Freak Me\" del 1993."}
{"id": "6406454", "revid": "2519", "url": "https://it.wikipedia.org/wiki?curid=6406454", "title": "Contessa Tornielli Bellini", "text": ""}
{"id": "6406460", "revid": "767487", "url": "https://it.wikipedia.org/wiki?curid=6406460", "title": "Echobelly", "text": "Gli Echobelly sono un gruppo musicale rock britannico formatosi nel 1992. Il gruppo, originario di Londra, \u00e8 stato attivo fino al 2004 per poi ricostituirsi nel 2009."}
{"id": "6406465", "revid": "76963", "url": "https://it.wikipedia.org/wiki?curid=6406465", "title": "Louis Ph\u00e9lypeaux (1643-1727)", "text": "Biografia.\nEra il figlio di Louis Ph\u00e9lypeaux e della di lui moglie, Marie Suzanne Talon, figlia di Jacques Talon, consigliere di Stato.\nNel 1668 spos\u00f2 Marie de Maupeou. Ebbero un figlio, J\u00e9r\u00f4me Ph\u00e9lypeaux (1674-1747).\nCarriera.\nDopo essere stato il presidente del parlamento della Bretagna, fu controllore delle finanze (1689-1699), ministro di stato (1660-1714 e 1690-1699), segretario di stato della Marina e della Casa reale. Nel 1699 ottenne da Luigi XIV la nomina a cancelliere di Francia.\nVenne considerato in parte responsabile della sconfitta nelle battaglie di Barfleur e La Hougue nel 1692.\nPh\u00e9lypeaux ha servito come cancelliere (5 settembre 1699-1 luglio 1714). Lo storico Fran\u00e7ois Bluche ha scritto che \"ha dato all'ufficio del Cancelliere un'importanza e un'autorit\u00e0 che non si vedevano dai primi anni di Pierre S\u00e9guier\". \nFine della carriera e morte.\nNel 1714 rassegn\u00f2 le dimissioni. Mor\u00ec il 22 dicembre 1727. \nIl lago Pontchartrain in Louisiana \u00e8 stato cos\u00ec nominato in suo onore, come pure lo storico Hotel Pontchartrain di New Orleans, il Fort Pontchartrain di Detroit e il Detroit's Hotel Pontchartrain."}
{"id": "6406467", "revid": "1632387", "url": "https://it.wikipedia.org/wiki?curid=6406467", "title": "No Grave But the Sea", "text": "No Grave But the Sea \u00e8 il quinto album in studio del gruppo power metal scozzese Alestorm, pubblicato nel 2017.\nOltre a quella base, \u00e8 stata pubblicata la versione \"Deluxe Edition\" dell'album, contenente, oltre alle normali tracce, tutte le canzoni con cani che abbaiano al posto della voce del cantante."}
{"id": "6406468", "revid": "287204", "url": "https://it.wikipedia.org/wiki?curid=6406468", "title": "Frederick William Green", "text": "Biografia.\nNato a Londra da Frederick G., avvocato, e da Sophia Rose, studi\u00f2 al Jesus College di Cambridge continuando poi i suoi studi in archeologia ed egittologia sotto Kurt Sethe a Gottinga e Strasburgo. Scav\u00f2 successivamente in Egitto con Flinders Petrie, George Reisner e Somers Clarke, e lavor\u00f2 con James Edward Quibell a Ieracompoli (l\u2019antica Nekhen) dal 1897 al 1899. Qui, tra le altre scoperte, venne rinvenuta, nel 1898 la Tavoletta di Narmer.\nLavor\u00f2 per il governo egiziano, come supervisore geologico, dal 1897 al 1900.\nPi\u00f9 tardi, nel biennio 1901-1902, scav\u00f2 a Eileithyiaspoli, l\u2019odierna Nekheb, con Clarke e Archibald Sayce. \nTra il 1906 e il 1914, sempre per conto del governo egiziano, rilev\u00f2 la topografia e i monumenti della Nubia e verso la fine della sua carriera \u201csul campo\u201d, tra il 1929 e 1930, guid\u00f2 lo scavo del Bucheum di Ermonti.\nFu conservatore onorario delle antichit\u00e0 al Fitzwilliam Museum di Cambridge, a cui don\u00f2 gran parte della sua collezione, dal 1908 al 1949 e mor\u00ec nel 1949 a Great Shelford.\nI suoi quaderni di appunti sono oggi presso il Dipartimento delle antichit\u00e0 egizie del British Museum di Londra e preso la Facolt\u00e0 di studi orientali di Cambridge."}
{"id": "6406471", "revid": "965985", "url": "https://it.wikipedia.org/wiki?curid=6406471", "title": "Pain (The Letter Black)", "text": "Pain \u00e8 il quinto album in studio del gruppo christian rock statunitense The Letter Black, pubblicato nel 2017."}
{"id": "6406473", "revid": "121366862", "url": "https://it.wikipedia.org/wiki?curid=6406473", "title": "Giornata della Russia", "text": "La Giornata della Russia (, \"Den' Rossii\") \u00e8 la festa nazionale della Federazione russa. La ricorrenza nazionale \u00e8 celebrata ogni anno il 12 giugno, dal 1992.\nStoria.\nLa ricorrenza ricorda l'adozione della Dichiarazione di Sovranit\u00e0 Statale della Repubblica Socialista Federativa Sovietica Russa (RSFSR) il 12 giugno 1990. La dichiarazione ha segnato l'inizio della riforma costituzionale nello stato sovietico russo e la proclamazione della sovranit\u00e0 della Federazione. La dichiarazione fu firmata da allora Presidente del Soviet Supremo della Repubblica Socialista Federativa Sovietica Russa, Boris Yeltsin, una delle figure politiche russe pi\u00f9 note dell'epoca, che nel giugno del 1990, appunto, dichiar\u00f3 la sovranit\u00e0 della Russia. Oggi la Festivit\u00e0 viene celebrata con parate militari, discorsi e spettacoli pirotecnici, e ancora oggi per molti russi questa festa rappresenta l'indipendenza della Russia e non la sovranit\u00e0 del paese stesso."}
{"id": "6406476", "revid": "110157", "url": "https://it.wikipedia.org/wiki?curid=6406476", "title": "Cima dei Cogn", "text": "La Cima dei Cogn (3.063 ) \u00e8 una montagna che si trova in Svizzera sul confine tra il Canton Ticino ed il Canton Grigioni.\nCaratteristiche.\nLa montagna si colloca a sud della Cima Rossa. Ad est \u00e8 contornata dalla Val Calanca (nel Canton Grigioni) mentre ad ovest si trova la Val Malvaglia (nel Canton Ticino).\nSalita alla vetta.\nSi pu\u00f2 salire sulla vetta partendo da \"Dandrio\", frazione di Serravalle."}
{"id": "6406479", "revid": "599013", "url": "https://it.wikipedia.org/wiki?curid=6406479", "title": "Lou Nanne", "text": "Carriera.\nTrasferitosi dal Canada negli Stati Uniti per motivi di studio, nel 1967 ottenne la cittadinanza americana. Nel 1968 partecip\u00f2 a con la maglia a stelle e strisce, che chiuse il torneo al sesto posto. Torner\u00e0 in nazionale molti anni dopo, in occasione della Canada Cup 1976 e due edizioni del campionato del mondo (1976 e 1977).\nSe si eccettuano alcune presenze nei \"farm team\", gioc\u00f2 per tutta la carriera da professionista in NHL con la maglia dei Minnesota North Stars. \nNell'ultima parte della stagione 1977-1978 appese i pattini al chiodo divenendo general manager della squadra e - ad interim - anche allenatore. Ricopr\u00ec il ruolo di general manager fino al 1988, quando si ritir\u00f2 per motivi di salute, ed inoltre ricopr\u00ec il ruolo anche per la nazionale statunitense in occasione delle Canada Cup 1981 e 1984.\nVita privata.\nLa famiglia di Nanne \u00e8 molto legata all'hockey su ghiaccio: il cugino Jerry Korab raccolse oltre 1000 presenze in NHL; il figlio Marty ebbe una breve carriera da giocatore, a cavallo tra la fine degli anni ottanta e l'inizio degli anni novanta, divenendo poi uno scout dei Minnesota Wild; i nipoti Louie Nanne, Tyler Nanne (figli di Marty) e Vinni Lettieri (avuto dalla figlia di Nanne, Michelle, col calciatore Tino Lettieri) sono tutti giocatori."}
{"id": "6406483", "revid": "104485", "url": "https://it.wikipedia.org/wiki?curid=6406483", "title": "Lil Yachty", "text": "Biografia.\nNato e cresciuto in Georgia, inizia a farsi apprezzare nel mondo della musica nel 2015, quando pubblica su SoundCloud una sua prima versione del brano \"One Night\".\nNel marzo 2016 pubblica il suo primo mixtape dal titolo \"Lil Boat\". Nell'aprile seguente collabora con D.R.A.M. per la hit \"Broccoli\". Inoltre partecipa al mixtape \"Coloring Book\" di Chance the Rapper.\nNel giugno 2016 firma un contratto discografico con Quality Music, Capitol Records e Motown Records.\nNel luglio 2016 pubblica il secondo mixtape, \"Summer Song 2\". Nel mese di dicembre viene pubblicato il singolo \"iSpy\" di Kyle, in cui partecipa con un \"featuring\".\nNell'aprile 2017 incide assieme a Rico Nasty il brano \"Mamacita\" estratto dal film \"Fast &amp; Furious 8\".\nIl 26 maggio 2017 pubblica il suo primo album in studio \"Teenage Emotions\". Nel disco collaborano Migos, YG, Kamaiyah, Diplo, Grace e Sonyae Elise.\nA ottobre dello stesso anno collabora con Calvin Harris e Kehlani al singolo \"Faking It\".\nCollabora con Lil Pump, realizzando il brano \"Back\" ch'\u00e8 stato inserito nel mixtape \"Lil Pump\".\nNel marzo 2018 pubblica l'album \"Lil Boat 2\".\nNello stesso mese, collabora come ospite assieme a Danielle Bregoli, in arte Bhad Bhabie, nella hit \"Gucci Flip Flops\". Il 23 agosto 2018, ha annunciato le date statunitensi del \"The Disrespect Tour\", da eseguire assieme a Bhad Bhabie tra ottobre e novembre dello stesso anno.\nIl 20 maggio del 2020 annuncia il suo nuovo album LB3 che verr\u00e0 rilasciato il 29 maggio del medesimo anno.\nIl 2 ottobre 2020 ritorna con il freestyle \"Coffin\".\nVita privata.\nYachty ha frequentato l'Alabama State University nell'autunno 2015, ma si \u00e8 ritirato per seguire la sua carriera musicale.\nIn un'intervista del 2016 per la CNN, Yachty ha espresso il proprio sostegno a Bernie Sanders nelle elezioni presidenziali del 2016 elogiando Sanders nel suo lavoro durante il movimento per i diritti civili.\nRiconoscimenti.\nYachty \u00e8 apparso come ospite in uno spot di Sprite con LeBron James, dove \u00e8 visto in una grotta di ghiaccio suonare il pianoforte. Lil Yachty \u00e8 stato scelto per essere il volto della nuova collezione Nautica e Urban Outfitters. Yachty \u00e8 anche apparso nel video \"It Takes Two\" con Carly Rae Jepsen per Target.\nQuestioni legali.\nIl 1\u00ba settembre 2015, Yachty e un altro uomo sono stati arrestati in un centro commerciale a Palm Beach Gardens, in Florida per frode con carta di credito, Yachty \u00e8 stato rilasciato dopo aver dato un deposito cauzionale di $ 11.000. Secondo Yachty, le accuse furono in seguito chiuse.\nStile musicale.\nLil Yachty ha definito il suo stile \"Bubblegum Trap\". Le sue canzoni hanno suoni campionati che vanno da Mario Bros., Charlie Brown, il tema di Rugrats, e il suono di avvio di una console GameCube. Altri temi nei suoi lavori includono nuvole, zucchero filato, il Super Nintendo e scene di film Pixar. Il suo amico TheGoodPerry \u00e8 fortemente coinvolto nella produzione delle sue canzoni. Lo stile di Yachty \u00e8 stato anche descritto come mumble rap.\nRolling Stone ha descritto la sua musica come \"brani orecchiabili, intenzionalmente sinestetici, pieni di vizi di colore in una cantilena orgogliosamente amatoriale\". The Guardian ha definito la sua musica \"divertente, rap pop-up prima ignaro del songcraft e della struttura che non si prende troppo sul serio, con scarso interesse per l'eredit\u00e0 e ancor meno per il canone del rap\"."}
{"id": "6406484", "revid": "1305772", "url": "https://it.wikipedia.org/wiki?curid=6406484", "title": "Louis Nanne", "text": ""}
{"id": "6406490", "revid": "247222", "url": "https://it.wikipedia.org/wiki?curid=6406490", "title": "Legendary Years", "text": "Legendary Years \u00e8 un album raccolta del gruppo symphonic power metal italiano Rhapsody of Fire, pubblicato nel 2017."}
{"id": "6406492", "revid": "287204", "url": "https://it.wikipedia.org/wiki?curid=6406492", "title": "Giorno dell'indipendenza della Bielorussia", "text": "Il Giorno dell'Indipendenza della Repubblica di Bielorussia (in bielorusso \u0414\u0437\u0435\u043d\u044c \u041d\u0435\u0437\u0430\u043b\u0435\u0436\u043d\u0430\u0441\u0446\u0456 \u0420\u044d\u0441\u043f\u0443\u0431\u043b\u0456\u043a\u0456 \u0411\u0435\u043b\u0430\u0440\u0443\u0441\u044c) \u00e8 la festa nazionale della Repubblica di Bielorussia.\nIl giorno dell'indipendenza della Bielorussia viene celebrata ogni anno il 3 luglio. \nIl 3 luglio 1944 fu celebrata la liberazione di Minsk, capitale della Bielorussia, dalla Wehrmacht durante l'offensiva di Minsk (codificata col termine \"operazione Bagration\") e oggi la ricorrenza ricorda soprattutto questo avvenimento nazionale. \nNel contesto della Seconda guerra mondiale e dei vari avvenimenti che ne seguirono, nel quadro storico bielorusso, si distinse la figura del politico bielorusso P\u00ebtr Mironovi\u010d Ma\u0161erov.\nDal 1991, la Giornata dell'Indipendenza \u00e8 stata celebrata il 27 luglio, il giorno della Dichiarazione di Sovranit\u00e0 della Bielorussia. \nIl 10 dicembre 1991 il Soviet supremo della Bielorussia ha ratificato gli Accordi di Belavezha che hanno formalmente dichiarato la dissoluzione dell'Unione Sovietica. L'indipendenza \u00e8 stata formalmente ricevuta il 26 dicembre 1991 in coincidenza con il crollo dell'Unione Sovietica.\nLa decisione di celebrare la Giornata dell'Indipendenza il 3 luglio, giorno della liberazione della Bielorussia dai nazisti, \u00e8 stata proposta durante il referendum nazionale del 1996 proposto dal presidente Aljaksandr Luka\u0161\u0117nka. \nL'evento principale della ricorrenza nazionale \u00e8 una solenne parata militare. In tutto il paese si svolgono celebrazioni e feste. La sera a Minsk vengono organizzati dei fuochi d'artificio."}
{"id": "6406494", "revid": "599013", "url": "https://it.wikipedia.org/wiki?curid=6406494", "title": "Dominic Calvert-Lewin", "text": "Caratteristiche tecniche.\nCentravanti di ruolo, pu\u00f2 giocare anche come seconda punta, nonostante a inizio carriera giocasse da mediano \"box-to-box\". \u00c8 molto abile nel gioco aereo grazie anche alla sua altezza, ma il fisico longilineo gli garantisce anche una buona velocit\u00e0.\nCarriera.\nClub.\nSheffield United e i prestiti a Stalybridge e Northampton.\nCresciuto nelle giovanili dello Sheffield United, \u00e8 ceduto in prestito prima allo Stalybridge Celtic, club di Conference North (la sesta serie del calcio inglese), dove ha segnato sei gol in cinque partite fra dicembre 2014 e febbraio 2015, poi al Northampton Town, in quarta divisione, nel corso della stagione 2015-2016. Dopo aver giocato i primi mesi in League Two torna allo Sheffield United per disputare la seconda parte in League One.\nEverton.\nIl 31 agosto del 2016 l'Everton lo acquista a titolo definitivo facendogli firmare un contratto quadriennale, per una cifra che si aggira sul milione e ottocentomila euro. Inizialmente aggregato alla formazione under-23, esordisce il 13 dicembre 2016 in Premier League nella sfida vinta 2-1 sull' e segna il suo primo gol nel massimo campionato inglese il 18 marzo 2017, contro l' (4-0). \nCon l'arrivo di Sam Allardyce come manager a fine novembre 2017 comincia a essere utilizzato stabilmente come centravanti, le sue prestazioni positive gli valgono il rinnovo di contratto firmato il 14 dicembre 2017 fino al 30 giugno 2023.\nNazionale.\nNazionali giovanili.\nHa partecipato ai Mondiali Under-20 del 2017 in Corea del Sud con l'Inghilterra, dove ha segnato l'unico gol nella finale vinta il 7 giugno per 0-1 contro il Venezuela. \nNazionale maggiore.\nIl 1\u00ba ottobre 2020 viene convocato per la prima volta in nazionale maggiore dal CT Gareth Southgate per le gare di UEFA Nations League 2020-2021. L'8 ottobre successivo fa il suo esordio come titolare con la maglia dei \"tre leoni\", andando anche a segno nella vittoria per 3-0 interna in amichevole contro il Galles.\nNell'estate 2021 viene inserito nella lista dei convocati per il posticipato campionato d'Europa 2020, dove colleziona due presenze, rispettivamente nei gironi e nei quarti. Al termine della manifestazione la nazionale inglese conquista il secondo posto, perdendo ai rigori la finale di Wembley contro l'Italia.\nStatistiche.\nPresenze e reti nei club.\n\"Statistiche aggiornate al 2 gennaio 2022.\""}
{"id": "6406526", "revid": "965985", "url": "https://it.wikipedia.org/wiki?curid=6406526", "title": "Astro (gruppo musicale sudcoreano)", "text": "Gli Astro () sono un gruppo musicale sudcoreano formatosi nel 2016 sotto contratto con la Fantagio Music.\nIl gruppo \u00e8 composto da sei membri: Mj, JinJin, Eunwoo, Moon Bin, Rocky e Sanha. Hanno debuttato con il singolo \"Hide &amp; Seek\" dal loro debutto EP Spring up, e successivamente sono stati nominati da Billboard come uno dei migliori nuovi gruppi K-pop del 2016."}
{"id": "6406527", "revid": "767487", "url": "https://it.wikipedia.org/wiki?curid=6406527", "title": "Der Pfarrer von Kirchfeld (film 1926)", "text": "Der Pfarrer von Kirchfeld \u00e8 un film muto del 1926 diretto da Jacob Fleck e Luise Fleck. \u00c8 una delle diverse versioni cinematografiche del romanzo omonimo del 1871 di Ludwig Anzengruber tre delle quali furono firmate dagli stessi Jacob e Luise Fleck.\nProduzione.\nIl film fu prodotto dalla Hegewald-Film GmbH di Berlino.\nDistribuzione.\nIn Germania il film, che aveva avuto un visto di censura che ne vietava la visione ai minori, usc\u00ec in sala il 22 novembre 1926."}
{"id": "6406537", "revid": "287204", "url": "https://it.wikipedia.org/wiki?curid=6406537", "title": "Giulio De Angelis", "text": ""}
{"id": "6406538", "revid": "1418004", "url": "https://it.wikipedia.org/wiki?curid=6406538", "title": "Chiara Marchelli", "text": "Biografia.\nChiara Marchelli \u00e8 nata nel 1972 ad Aosta e dal 1999 vive a New York dove lavora come editor, copywriter e traduttrice. \nLaureata in lingue orientali all'Universit\u00e0 Ca' Foscari Venezia, dopo aver vissuto in Belgio e in Egitto, esordisce nel 2003 con il romanzo \"Angeli e cani\", Premio Rapallo Carige per la donna scrittrice Opera prima.\nDopo gli incarichi presso l\u2019Universit\u00e0 di Pavia e la John Cabot University di Roma, diventa titolare dal 2004 della cattedra di Italiano e Scrittura creativa all'Universit\u00e0 di New York.\nDopo la raccolta di racconti \"Sotto i tuoi occhi\" del 2007, torna la romanzo nel 2014 con \"L'amore involontario\" al quale fanno seguito \"Le mie parole per te\" l'anno successivo e \"Le notti blu\" nel 2017, entrato nella dozzina del Premio Strega.\nNel 2019 torna in libreria con \"La memoria della cenere\" e l'anno successivo \u00e8 il turno, con \"Redenzione\", della prima indagine del comandante Maurizio Nardi. "}
{"id": "6406539", "revid": "962319", "url": "https://it.wikipedia.org/wiki?curid=6406539", "title": "Flatiron District", "text": "Flatiron District \u00e8 un quartiere di Manhattan, uno dei cinque borough della citt\u00e0 di New York, il cui nome \u00e8 dovuto alla presenza del famoso Flatiron Building. Fa parte della Manhattan Community Board 5.\nTrasporti.\nIl quartiere \u00e8 servito dalla metropolitana di New York attraverso le stazioni 23rd Street della linea BMT Broadway, dove fermano i treni delle linee N, Q, R e W, e 23rd Street della linea IND Sixth Avenue, dove fermano i treni delle linee F e M."}
{"id": "6406542", "revid": "767487", "url": "https://it.wikipedia.org/wiki?curid=6406542", "title": "100% (gruppo musicale)", "text": "I 100% () sono un gruppo musicale sudcoreano formatosi a Seul nel 2012 dall'agenzia di produzione TOP Media."}
{"id": "6406544", "revid": "291370", "url": "https://it.wikipedia.org/wiki?curid=6406544", "title": "Giulio De Angelis (letterato)", "text": "Biografia.\nNato a Firenze, tranne un breve periodo di permanenza a Genova durante l'adolescenza, risiedette sempre nella citt\u00e0 natale. Frequent\u00f2 infatti a Firenze il liceo classico e si laure\u00f2 successivamente in lettere moderne all'Universit\u00e0 di Firenze nel 1947 discutendo con il Prof. Napoleone Orsini una tesi di laurea su de Quincey. Ha insegnato nelle scuole medie superiori, si \u00e8 interessato di cinema e di musica, collaborando fra l'altro col bimestrale di critica musicale \"Disclub\" e con il Maggio Musicale Fiorentino; la sua attivit\u00e0 pi\u00f9 importante \u00e8 stata tuttavia quella del traduttore. Ha tradotto testi dal francese e dal tedesco, ma soprattutto dall'inglese. La sua fama \u00e8 legata soprattutto alla prima traduzione in lingua italiana dell'Ulisse di James Joyce, risultato ottenuto dopo molti anni di lavoro e di studio."}
{"id": "6406547", "revid": "767487", "url": "https://it.wikipedia.org/wiki?curid=6406547", "title": "A-Jax", "text": "Gli A-Jax () sono un gruppo musicale sudcoreano formatosi nel 2012 sotto contratto con la DSP Media."}
{"id": "6406549", "revid": "1846411", "url": "https://it.wikipedia.org/wiki?curid=6406549", "title": "VG21 News", "text": "VG21 News \u00e8 il telegiornale dell'emittente Canale 21. Trasmette dal centro di produzione di Canale 21 di Via Antiniana ad Agnano e in Via Sommacampagna 29 a Roma.\nStoria.\n\"VG21 News\" nasce nel 1979 con il nome di Videogiornale.\nVerso la met\u00e0 degli anni '80 la testata subisce un restyling e viene cambiato il nome. Per timore che qualche altra emittente possa impossessarsi dell'appellativo, la rete decide di rinominare la testata VG21 News (in precedenza Videogiornale 21 Notizie nel 1996 e poi Canale 21 News nel 2000). \nAd oggi, molte delle rubriche di Canale 21 sono curate dal VG21.\nIl 12 settembre 2021 si rinnovano completamente lo studio e la grafica mentre la sigla e la musica di sottofondo restano invariate. \nLe altre novit\u00e0 di questo videogiornale riguardano l'edizione flash delle 22:40 che ritorna alle ore 20:30\\22:55 circa.\nDal 31 ottobre 2021 le rubriche di Canale 21 curate dal VG21 tornano ad essere in onda nelle edizioni delle 14:00, 19:30, e 23:00.\nDall'11 novembre 2021 ritornano le edizioni: Quella speciale delle 18:15 (che era stata cancellata nel 2009) \u00e8 quella dell'edizione straordinaria all'1:15 con un'unica novit\u00e0: l'edizione speciale delle 18:15 va in onda solo il gioved\u00ec mentre quella dell'edizione straordinaria verr\u00e0 affidata ad \"Appuntamento al cinema\".\nDal 14 novembre 2021, la parte iniziale della sigla finale del programma viene leggermente accorciata.\nIl 9 dicembre 2021 l'edizione delle 18:15 viene cancellata a favore di televendite.\nDal 19 dicembre 2021, Esclusivamente in Campania, l'edizione flash e quella dell'anteprima ha particolare di essere le uniche edizioni condotte in piedi.\nDal 27 dicembre 2021, Esclusivamente in Lazio, l'edizione delle 22:30 \u00e8 condotta in piedi.\nConduttori attuali.\nEdizione delle 19:30.\nA volte questa edizione \u00e8 condotta anche da Brunella Chiozzini, Nello Mazzone, Peppe Iannicelli o dagli altri giornalisti.\nEdizione delle 23:00.\nI conduttori sono quelli dell'edizione delle 19:30.\nEdizioni.\nCampania.\nIl videogiornale della versione originale di Canale21 ha 5 edizioni:\nLazio.\nIl videogiornale della versione capitolina di Canale21 ha invece 3 edizioni della durata di 15 minuti ciascuno:"}
{"id": "6406554", "revid": "1543377", "url": "https://it.wikipedia.org/wiki?curid=6406554", "title": "Sinfonia in do (Stravinskij)", "text": "La Sinfonia in do \u00e8 stata composta da Igor' F\u00ebdorovi\u010d Stravinskij tra il 1938 e il 1940 e segna un ritorno al sinfonismo dell'autore.\nStoria.\nNel 1938 il filantropo Robert Woods Bliss, che gi\u00e0 commission\u00f2 a Stravinskij il Concerto in mi bemolle \"Dumbarton Oaks\", chiese al compositore di scrivere una sinfonia per la Chicago Symphony Orchestra. Sulla partitura originale manoscritta si legge infatti \"Questa sinfonia, composta alla Gloria di Dio, \u00e8 dedicata alla Chicago Symphony Orchestra nell'occasione del cinquantesimo anniversario della sua fondazione\". Stravinskij inizi\u00f2 a comporre questo lavoro a Parigi nell'autunno del 1938, ma purtroppo diversi avvenimenti tragici della sua vita ne rallentarono la stesura. Alla fine dell'anno mor\u00ec infatti la figlia Mika e , a breve distanza di tempo l'anno successivo, vennero a mancare la moglie Katerina Nossenko e la madre, mentre il compositore si trovava in ospedale ammalato di tubercolosi. Stravinskij usc\u00ec da questo periodo, che fu il pi\u00f9 buio della sua vita, dedicandosi accanitamente alla composizione. La Sinfonia in do verr\u00e0 terminata negli Stati Uniti, a Beverly Hills, dove l'autore si era ormai trasferito, nell'agosto del 1940. La prima esecuzione avvenne a Chicago all' Orchestra Hall il 7 novembre 1940 con la direzione del compositore.\nAnalisi.\nLa Sinfonia in do \u00e8 composta dai canonici quattro movimenti. Nel primo, \"Moderato alla breve\", Stravinskij adotta uno schema classico, ma tutti i motivi presenti sono trattati e variati in forma totalmente innovativa . L'impiego dei timpani che suonano, in maniera assai simile, le famose quattro battute iniziali della Quinta sinfonia di Beethoven rivela, pi\u00f9 che un influsso del musicista tedesco, un ripensamento in chiave stravinskiana della musica sia di Beethoven come anche quella di Haydn i cui ricordi, in questa sinfonia, sono a pi\u00f9 riprese presenti . Il secondo movimento, \"Larghetto concertante\", inizia in modo calmo con melodie disegnate dai fiati che contrastano subito dopo con brani quasi violenti affidati agli archi per poi rientrare in una terza parte distesa e serena. Il terzo movimento, \"Allegretto\", si riallaccia al precedente senza interruzioni ed \u00e8 basato su musiche di danza dove la complessit\u00e0 ritmica, cos\u00ec caratteristica del compositore, \u00e8 talmente intensa e coinvolgente da ricordare fortemente il \"Sacre\". L'ultimo movimento, \"Largo: tempo giusto, alla breve\", si ricollega al brano iniziale della sinfonia. Il contrasto fra luci ed ombre in questa composizione si risolve in una musica serena che dovette quasi certamente essere un contraltare alla situazione altamente drammatica vissuta in quel periodo dall'autore.\nOrganico.\nTre flauti, due oboi, due clarinetti, due fagotti, quattro corni, due trombe, tre tromboni, un basso tuba, timpani, archi."}
{"id": "6406555", "revid": "599013", "url": "https://it.wikipedia.org/wiki?curid=6406555", "title": "Lee Seung-woo", "text": "Caratteristiche tecniche.\nGioca prevalentemente come ala sinistra, ma pu\u00f2 giocare anche sulla fascia opposta o come seconda punta. \u00c8 dotato di un'ottima velocit\u00e0.\nCarriera.\nClub.\nNotato dal Barcellona nel 2010 durante un torneo giovanile in Sudafrica, viene inserito nella cantera, ma non pu\u00f2 essere tesserato fino al 2016, perch\u00e9 il suo trasferimento viene ritenuto irregolare dalla FIFA per violazione dell'articolo 19. Tesserato nel 2016, debutta il 23 febbraio dello stesso anno in UEFA Youth League, facendo gol al Midtjylland, per poi collezionare appena una presenza in Segunda Divisi\u00f3n B.\nIl 31 agosto 2017 si trasferisce a titolo definitivo in Italia al , con cui sigla un contratto quadriennale. Esordisce in Serie A il 24 settembre 2017, in Verona- 0-3, sostituendo Mattia Valoti al 71\u00ba. Segna il suo primo gol in campionato con la maglia degli scaligeri il 5 maggio 2018, nella partita persa in trasferta per 4-1 contro il Milan. Il 30 dicembre 2018, in -Verona 2-2, segna il suo primo gol in Serie B.\nIl 30 agosto 2019, viene ceduto a titolo definitivo ai belgi del . Qui fa fatica a trovare spazio nella prima squadra, disputando due spezzoni di gara con la squadra riserve e una sola presenza ufficiale nella prima parte del campionato. Migliore la seconda parte di campionato dove trova anche le prime marcature.\nIl 1\u00ba febbraio 2021 passa in prestito fino al termine della stagione al nella Primeira Liga. Al termine della stagione rientra al Sint-Truiden da cui il successivo 23 novembre si svincola.\nL'8 dicembre 2021 firma per il coreano nella K League 1.\nNazionale.\nNel 2017 gioca i Mondiali Under-20 con la Corea del Sud, totalizzando quattro presenze con due gol nelle prime due partite, contro Argentina e Guinea. Il 14 maggio 2018 viene inserito nella rosa dei preconvocati della Corea del Sud per i Mondiali 2018. Il 28 maggio successivo fa il suo esordio con la nazionale maggiore, giocando come titolare nell'amichevole disputata contro l'Honduras e vinta per 2-0 dalla sua squadra, fornendo l'assist per il primo gol della sua squadra a Son Heung-min. Il 2 giugno 2018 viene ufficializzata la sua inclusione nella lista dei 23 convocati per Russia 2018, in cui disputa 2 delle 3 partite della squadra che esce al primo turno.\nIl 16 luglio 2018 \u00e8 poi convocato per i giochi asiatici 2018 Under 23, dove segna prima agli ottavi di finale contro l'Iran il gol del definitivo 2-0, per poi ripetersi in semifinale dove segna una doppietta decisiva per portare le \"Tigri Asiatiche\" in finale nella vittoria per 3-1 sul Vietnam. Nella finale \u00e8 determinate per la vittoria della manifestazione segnando il gol del vantaggio nel 3\u00ba minuto supplementare nel 2-1 al Giappone. Con questa vittoria Lee e gli altri giocatori (tra cui Son Heung-min) ottengono la dispensa al servizio militare per meriti sportivi.\nIl 6 gennaio 2019 viene convocato per la Coppa d'Asia (disputata negli Emirati Arabi Uniti) per rimpiazzare l'infortunato Na Sang-ho. La Corea del Sud viene eliminata ai quarti di finale dal Qatar.\nStatistiche.\nPresenze e reti nei club.\n\"Statistiche aggiornate al 28 febbraio 2020.\""}
{"id": "6406556", "revid": "1431409", "url": "https://it.wikipedia.org/wiki?curid=6406556", "title": "Battle", "text": "Battle (\"battaglia\", in inglese), pu\u00f2 significare:"}
{"id": "6406557", "revid": "767487", "url": "https://it.wikipedia.org/wiki?curid=6406557", "title": "Lee Seung-Woo", "text": ""}
{"id": "6406568", "revid": "287204", "url": "https://it.wikipedia.org/wiki?curid=6406568", "title": "Quirino Nofri", "text": "Biografia.\nNato in una famiglia di modeste condizioni economiche, nel 1882 trov\u00f2 lavoro come contabile nelle Ferrovie Alta Italia e si trasfer\u00ec a Milano, dove promosse tra il 1885 e il 1888 una serie di scioperi.\nNel 1888 spos\u00f2 Giuseppina Ruggeri.\nNel 1890 partecip\u00f2 alla costituzione dell'Unione Operai Ferrovieri.\nSuccessivamente si trasfer\u00ec a Torino e nel 1892 entr\u00f2 nel Partito dei lavoratori italiani, in cui fece entrare anche altri esponenti del movimento operaio torinese come Vittorio Chenal, Antonio Goria e Paolo Alessi.\nNel 1893 si candid\u00f2 alle elezioni comunali di Torino, ottenendo 1809 voti.\nPresidente della Societ\u00e0 cooperativa di consumo dei ferrovieri, fece crescere questo organismo e nel 1899 lo un\u00ec all'Associazione Generale degli Operai nella nuova Alleanza cooperativa torinese.\nNel 1895 si present\u00f2 alle elezioni politiche a Torino ma fu sconfitto da Alfonso Badini Confalonieri, esponente dei liberali e futuro sindaco della citt\u00e0. Si ripresent\u00f2 alle elezioni del 1897 e fu eletto con 1894 voti.\nNel 1898 divenne direttore del giornale \"Il Treno\". Sempre nel 1898, durante le proteste contro il rincaro del pane, si adoper\u00f2 per evitare il ricorso alla violenza.\nNel sesto congresso del PSI, svoltosi a Roma nel 1900, invit\u00f2 al partito a \u00aborientarsi decisamente verso la cooperazione\u00bb, con un ordine del giorno firmato anche da Alfredo Bertesi, Oddino Morgari e Gino Murialdi, ma nei successivi congressi socialisti di Imola (1902) e di Bologna (1904) si oppose alla gestione cooperativa delle ferrovie e agli scioperi nei servizi pubblici come quello delle ferrovie.\nTra il 1904 e il 1909 fu segretario della commissione d'inchiesta sull'organizzazione della Regia Marina.\nNel 1907 trasform\u00f2 il settimanale \"Il Grido del Popolo\" in quotidiano attraverso una gestione cooperativa. \nNelle elezioni politiche del 1909 fu rieletto a Torino all'interno del Partito Socialista Italiano, che in citt\u00e0 ottenne la maggioranza dei voti.\nSi schier\u00f2 a favore della guerra di Libia, cos\u00ec come avevano fatto Leonida Bissolati e Ivanoe Bonomi, e per questo nel congresso socialista di Reggio Emilia del 1912 fu espulso dal partito insieme a loro e ader\u00ec alla nuova formazione del Partito Socialista Riformista Italiano.\nNelle elezioni politiche del 1913 si present\u00f2 nel PSRI e fu eletto al ballottaggio nel collegio di Siena.\nAllo scoppio della prima guerra mondiale nel 1914 fu interventista. \nNel 1919 fu per soli cinque giorni sottosegretario al ministero degli approvvigionamenti e consumi alimentari presieduto da Maggiorino Ferraris nel governo Orlando.\nCon l'avvento del fascismo, ritorn\u00f2 nel suo paese nativo di Pietrasanta e lasci\u00f2 la vita politica.\nMor\u00ec a Pietrasanta il 23 luglio 1937."}
{"id": "6406599", "revid": "122246", "url": "https://it.wikipedia.org/wiki?curid=6406599", "title": "New Mater Volley 2016-2017", "text": "Questa voce raccoglie le informazioni riguardanti la New Mater Volley nelle competizioni ufficiali della stagione 2016-2017.\nStagione.\nLa stagione 2016-17 \u00e8 per la New Mater Volley, sponsorizzata da BCC, la terza in Serie A2: il club pugliese torna nella serie cadetta del campionato italiano a seguito della promozione dopo il secondo posto nel proprio girone della Serie B1 2015-16. Viene confermato l'allenatore Giuseppe Lorizio, cos\u00ec come alcuni giocatori autori della promozione: Roberto Cazzaniga, Giuseppe Barbone, Mario Ferraro, Augusto Quarta e Francesco Astarita; tra i nuovi acquisti quelli di Domenico Cavaccini, Bruno Canuto, Fernando Garnica, Djalma Moreira e Luca Presta mentre tra le cessioni quelle di Marco Ranieri Tenti, Giuseppe D'Amico e Giosi Lanzillotta.\nNel girone di andata del campionato la New Mater Volley conquista esclusivamente vittorie e una sola sconfitta, alla settima giornata, contro l'Emma Villas Volley: il primo posto in classifica consente alla squadra di accede alla Coppa Italia di categoria. Il cammino \u00e8 identico anche nel girone di ritorno, con tutte vittorie e una sola gara persa, sempre contro il club di Siena, ottenendo, al termine della \"regular season\", il secondo posto in classifica nel proprio girone. Partecipa quindi alla pool promozione: nel girone di andata viene sconfitta alla prima giornata dalla Marconi Volley Spoleto, per poi vincere tutte le gare successive, mentre in quello di ritorno perde alla prima e all'ultima giornata chiudendo al primo posto in classifica. Nei quarti di finale dei play-off promozione supera in due gare la Tuscania Volley, mentre nelle semifinali incontra l'Olimpia Pallavolo: dopo aver perso le prime due gare, la squadra di Castellana Grotte vince le tre successive, qualificandosi per la serie finale. In finale la sfida \u00e8 contro la Marconi Volley Spoleto: dopo aver perso gara 1, vince gara 2 e 3 per poi essere nuovamente sconfitta in gara 4, fino al successo in gara 5 che decreta il ritorno dei pugliesi in Serie A1.\nGrazie al primo posto al termine del girone di andata della \"regular season\" nel proprio raggruppamento, la New Mater partecipa alla Coppa Italia di Serie A2: tuttavia viene sconfitta nei quarti di finale, in casa, dal Junior Volley Civita Castellana, venendo eliminata dalla competizione.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea sanitaria"}
{"id": "6406605", "revid": "594360", "url": "https://it.wikipedia.org/wiki?curid=6406605", "title": "Kim Ji-won", "text": " \u00c8 nota per le sue interpretazioni nei serial televisivi \"Areumda-un geudae-ege\", \"Sangsokjadeul\" e \"Tae-yang-ui hu-ye\".\nCarriera.\nEntra nel mondo dell'intrattenimento nel 2008, facendo da modella per una pubblicit\u00e0 della LG. Debutta come attrice nel medesimo anno, quando \u00e8 inclusa nel cast del serial televisivo \"Mrs. Saigon\".\nNel 2011 interpreta Kim Ji-won nella sitcom \"High kick! - Jjarb-eun dari-ui yeokseup\", mentre pi\u00f9 tardi prende parte al dorama in stile musical \"What's Up\". Lo stesso anno compie il suo debutto cinematografico in \"Romantic Heaven\".\nIl 2012 vede accrescere la sua popolarit\u00e0, grazie all'inclusione nel serial \"Areumda-un geudae-ege\" e nella pellicola horror \"Museoun iyagi\".\nL'attrice si afferma nel 2013, quando si cimenta nel ruolo di Rachel nel popolare serial \"Sangsokjadeul\". L'interpretazione come ricca e arrogante erede le vale il premio di \"nuova stella\" agli SBS Drama Awards. L'anno seguente la vede cimentarsi nel film giallo \"Gapdongi\" e nella webserie \"Joh-eun nal\" a fianco di So Ji-sub. Firma poi un contratto esclusivo con la King Kong Entertainment.\nNel 2016 recita accanto a Song Hye-kyo e Song Joong-ki nel celebre serial \"Tae-yang-ui hu-ye\", grazie al quale acquisisce notoriet\u00e0 internazionale.\nL'anno seguente ottiene il suo primo ruolo da protagonista nel dorama \"Ssam maiwei\", a fianco di Park Seo-joon."}
{"id": "6406610", "revid": "1318658", "url": "https://it.wikipedia.org/wiki?curid=6406610", "title": "Referendum consultivo in Lombardia del 2017", "text": "Il referendum consultivo in Lombardia del 2017 si \u00e8 tenuto il 22 ottobre con l'obiettivo di sondare la volont\u00e0 degli elettori in merito alla possibilit\u00e0 per la regione di avviare, secondo l'articolo 116, comma 3, della Costituzione, le iniziative istituzionali necessarie per richiedere allo Stato l'attribuzione di ulteriori forme e condizioni particolari di autonomia.\nIl referendum, previsto dall'articolo 52 dello Statuto regionale e per la cui validit\u00e0 non era richiesto alcun \"quorum\", era stato deliberato dal consiglio regionale e si \u00e8 svolto con votazione elettronica.\nNello stesso giorno si \u00e8 tenuto un analogo referendum consultivo autonomista in Veneto, oltre a sei referendum locali per la fusione di 17 comuni lombardi.\nStoria.\nPrecedenti tentativi di referendum per l'autonomia della Lombardia.\nNel settembre 2000 il consiglio regionale lombardo approv\u00f2, analogamente alle regioni Piemonte e Veneto, una legge regionale contenente una \"Proposta di indizione di referendum consultivo per il trasferimento delle funzioni statali in materia di sanit\u00e0, istruzione, anche professionale, nonch\u00e9 di polizia locale, alla Regione\". Il governo Amato II propose l'impugnativa costituzionale, ma il successivo governo Berlusconi II ritir\u00f2 il ricorso. Peraltro, molte materie di competenza statale erano state attribuite alle regioni per effetto della riforma del Titolo V della Costituzione, confermata dal referendum costituzionale del 2001.\nPeraltro il nuovo governo Berlusconi II port\u00f2 nel 2005-2006 all'approvazione di un ulteriore progetto di revisione costituzionale, il quale prevedeva, oltre a molte altre riforme, anche il passaggio delle funzioni in materia di sanit\u00e0, istruzione e polizia locale dallo Stato alle regioni. Allo scopo di far approvare tale riforma, le regioni Lombardia e Veneto furono promotrici del referendum costituzionale del 2006, mentre altre 14 regioni italiane chiesero anch'esse lo svolgimento del referendum confermativo, ma al fine di bocciare la proposta. Significativo fu l'esito del referendum del 25-26 giugno 2006: la proposta di modifica alla parte II della Costituzione venne bocciata dagli elettori a livello nazionale, ma Lombardia e Veneto furono le uniche due regioni in cui prevalse il s\u00ec alla riforma.\nIniziativa consiliare del 2015.\nLa proposta di indire un referendum sull'autonomia \u00e8 stata approvata dall'assemblea del Consiglio regionale della Lombardia con la deliberazione 17 febbraio 2015, n. 638, a cui si \u00e8 successivamente affiancata la legge regionale 23 febbraio 2015, n. 3, che \u2013 all'articolo 1, lettera d) \u2013 ha introdotto per i referendum consultivi la possibilit\u00e0 di ricorrere al voto elettronico.\nIl 29 maggio 2017 il presidente Roberto Maroni, in occasione della festa della Lombardia celebrata a Cremona, ha fissato con decreto la data del referendum per domenica 22 ottobre 2017. La data della consultazione, concordata col presidente veneto Luca Zaia (nella cui regione si svolger\u00e0 un analogo referendum consultivo), era stata preannunciata a Bergamo dallo stesso Maroni il precedente 21 aprile.\nIl 13 giugno 2017 il consiglio regionale ha approvato una mozione, concernente le competenze e le risorse oggetto del referendum, che allega una serie di passaggi istituzionali da intraprendere in caso di vittoria della risposta affermativa al quesito; la consultazione \u00e8 stata infine formalmente indetta il successivo 24 luglio.\nSistema di voto.\nPer la prima volta in Italia una consultazione si \u00e8 tenuta integralmente col sistema del voto elettronico. A tal scopo la Regione acquist\u00f2 dall'azienda olandese \"Smartmatic International Holding B.V.\" la fornitura di tablet muniti di un'apposita applicazione per il voto elettronico, per un importo complessivo di 23 milioni di euro, inclusivi di assistenza nel giorno del voto e piattaforma del sistema informativo (\"Election Management System\", EMS). La segretezza del voto \u00e8 stata garantita dalla mancata registrazione del minuto di votazione. \nL'elettore ha votato elettronicamente selezionando sullo schermo solo una delle tre opzioni possibili: \u00abs\u00ec\u00bb, \u00abno\u00bb, \u00abbianca\u00bb (non \u00e8 prevista l'opzione \u00abnulla\u00bb).\nIn alcune sezioni elettorali estratte a sorte, che rappresentano almeno il 5% degli elettori lombardi, alla votazione elettronica \u00e8 stata affiancata la stampa del voto su carta.. \"Nelle sezioni sorteggiate l\u2019apparecchio per il voto elettronico \u00e8 dotato di un meccanismo per la stampa su carta del voto espresso elettronicamente, nonch\u00e9 di un\u2019urna nella quale le schede cartacee sono depositate automaticamente al momento della conclusione di ogni singola operazione di voto.\nGli elettori portatori di handicap, fisicamente impediti ad esercitare materialmente e autonomamente il diritto di voto, hanno avuto diritto al voto assistito, cio\u00e8 hanno potuto recarsi in cabina a votare con l\u2019assistenza di un accompagnatore il quale poteva essere un familiare o un\u2019altra persona liberamente scelta.\nL\u2019accompagnatore prescelto doveva essere iscritto nelle liste elettorali di un qualsiasi comune della Repubblica ed era vincolato a esercitare tale funzione una sola volta.\nDopo il voto, la Regione Lombardia ha lasciato i \"tablet\" in comodato d'uso alle scuole, comunque pronti ad essere riutilizzati per i futuri referendum sulla fusione di comuni.\nIl quesito.\nOggetto del referendum.\nL'articolo 116, terzo comma, della Costituzione prevede che le regioni a statuto ordinario possano richiedere \u2013 su propria iniziativa e con successiva legge statale approvata a maggioranza assoluta da entrambe le Camere \u2013 ulteriori forme e condizioni particolari di autonomia nell'ambito dell'organizzazione della giustizia di pace, delle norme generali sull'istruzione e della tutela dell'ambiente, dell'ecosistema e dei beni culturali, nonch\u00e9 delle materie di competenza concorrente.\nIl quesito referendario lombardo precisa che l'ampliamento dell'autonomia regionale su cui si intende interrogare gli elettori \u00e8 riferito ad ogni materia legislativa per cui il procedimento sia ammesso ai sensi e per gli effetti di cui all'art. 116, terzo comma, della Costituzione.\nScheda.\nScheda: consultazione effettuata tramite voto elettronico, con sfondo della schermata di colore bianco\nMotto: Referendum per l'Autonomia\nPosizioni.\nIl principale dibattito politico non riguarda il merito del quesito in s\u00e9, dal momento che la quasi totalit\u00e0 delle forze politiche e sociali ritengono che la richiesta di maggiore autonomia regionale sia necessaria per rispondere alle esigenze della societ\u00e0, ma \u00e8 incentrato sull'opportunit\u00e0 di svolgere il referendum, sulla sua efficacia e sui costi.\nAlcuni esponenti politici ed opinionisti hanno espresso l'opinione che il referendum sia inutile, dal momento che da un punto di vista meramente formale l'art. 116 della Costituzione non richiede espressamente l'indizione di una consultazione del corpo elettorale per poter avanzare al Parlamento la proposta di maggiore autonomia regionale; a tal proposito, \u00e8 stato citato l'esempio del presidente regionale dell'Emilia-Romagna che, pur \"rispettando la decisione di Veneto e Lombardia di fare un referendum pienamente legittimo\", ha annunciato che avvier\u00e0 un diverso percorso di consultazione di imprese, sindacati, territori e associazioni.\nI promotori del referendum invece hanno evidenziato che, in base allo statuto regionale, \"La Regione promuove la partecipazione dei cittadini [...] per la formazione delle politiche e per l'esercizio delle funzioni legislative e amministrative\". Inoltre, secondo loro, il risultato del referendum avr\u00e0 un grande valore politico quando sar\u00e0 presentata al Parlamento e al governo la richiesta di maggiore autonomia.\nGli elenchi che seguono rappresentano i soggetti individuati dal Comitato regionale per le comunicazioni della Lombardia, in conformit\u00e0 con le disposizioni dell'Autorit\u00e0 per le garanzie nelle comunicazioni. Tra questi non figura alcun comitato promotore del referendum, essendo stato promosso dalle istituzioni regionali lombarde che, in quanto enti pubblici, non possono svolgere propaganda elettorale.\nForze politiche in consiglio regionale.\nNella tabella seguente sono elencate le posizioni espresse dalle forze politiche che costituiscono un gruppo autonomo nel Consiglio regionale della Lombardia.\nForze politiche al parlamento europeo o nazionale.\nNella tabella seguente sono elencate le posizioni espresse dalle forze politiche che costituiscono un gruppo autonomo al Parlamento europeo, alla Camera dei deputati o al Senato della Repubblica.\nComitati, movimenti, associazioni e altri organismi collettivi.\nGli altri soggetti politici individuati dal Corecom Lombardia sono i seguenti.\nRisultati.\nGli elettori chiamati al voto in Lombardia sono stati , suddivisi in sezioni elettorali di comuni.\nI seggi elettorali sono aperti dalle ore 7:00 alle 23:00 nella sola giornata di domenica 22 ottobre 2017.\nConseguenze del voto.\nIl 7 novembre 2017 l'aula del Consiglio regionale ha approvato a larghissima maggioranza la risoluzione sull'autonomia, con la quale conferisce a Maroni il mandato a trattare con lo Stato l'attribuzione alla Lombardia delle competenze di cui all'articolo 116, comma 3, della Costituzione e delle relative risorse finanziarie.\nIl 28 febbraio 2018, al termine di tre mesi di negoziati, il presidente Roberto Maroni (insieme ai presidenti Luca Zaia e Stefano Bonaccini, suoi omologhi di Veneto ed Emilia-Romagna) ha firmato col sottosegretario Gianclaudio Bressa un accordo preliminare in merito all'intesa prevista dall'articolo 116, comma 3, della Costituzione.\nIl successivo 15 maggio, all'avvio dell'XI legislatura regionale, il nuovo Consiglio ha approvato all'unanimit\u00e0 un ordine del giorno per riprendere in tempi brevi la trattativa col governo nazionale ed estenderla a tutte le 23 materie costituzionalmente previste.\nAltri referendum svoltisi lo stesso giorno in Lombardia.\nContemporaneamente al referendum regionale, si sono svolti a livello locale altri 6 referendum (anch'essi svolti con la modalit\u00e0 del voto elettronico) volti alla fusione di 17 comuni della Lombardia:"}
{"id": "6406612", "revid": "599013", "url": "https://it.wikipedia.org/wiki?curid=6406612", "title": "Peter H\u00f6gl", "text": "Biografia.\nPrimi anni e carriera iniziale.\nH\u00f6gl nacque nelle vicinanze di Dingolfing in Baviera, il 19 agosto 1897. Dopo aver lasciato la scuola, inizi\u00f2 a lavorare come mugnaio a Landshut. Lasci\u00f2 tale mansione nel 1916 quando si arruol\u00f2 nel \"16. Bayerische Infanterie-Regiment\". Successivamente prest\u00f2 servizio attivo durante la prima guerra mondiale e raggiunse il grado di \"Unteroffizier\". Lasci\u00f2 l'esercito nel 1919 e si arruol\u00f2 nella polizia bavarese, trasferendosi nella polizia criminale nel 1932.\nCarriera nella Germania nazista.\nSi arruol\u00f2 nelle SS (con il n\u00ba 249.998) e divenne un membro dell'unit\u00e0 di scorta di Hitler nel 1933, ottenendo il grado di SS-\"Obersturmf\u00fchrer\" nel 1934. Dall'aprile 1935 divenne il vice di Johann Rattenhuber nel \"Reichssicherheitsdienst\" (servizio di sicurezza del Reich, RSD), e successivamente fu nominato capo del primo dipartimento dell'RSD (responsabile della protezione personale di Hitler su base giornalier durante la guerra). Da questa posizione fu assegnato a Obersalzberg, Monaco di Baviera e Berlino. Dal novembre 1944 in poi, fu assegnato a Berlino e mantenne il titolo di direttore criminale. Dagli inizi del gennaio 1945, H\u00f6gl trascorse le sue giornate nel \"F\u00fchrerbunker\", al di sotto del giardino della Cancelleria del Reich nel distretto centrale di Berlino. Nell'aprile 1945, durante la battaglia di Berlino divenne \"de facto\" l'ultimo dei quartieri generali del F\u00fchrer.\nCattura di Hermann Fegelein.\nIl 27 aprile 1945, H\u00f6gl fu mandato fuori dalla Cancelleria per trovare l'ufficiale di collegamento di Heinrich Himmler, l'SS-\"Gruppenf\u00fchrer\" e\"Generalleutnant\" delle Waffen-SS Hermann Fegelein, il quale aveva abbandonato il suo posto nel \"F\u00fchrerbunker.\" Fegelein fu catturato da una squadra dell'RSD nel suo appartamento di Berlino, mentre indossava abiti civili e nel bel mezzo dei preparativi per scappare in Svezia o Svizzera. Portava con s\u00e9 denaro (sia banconote tedesche che straniere) e diversi gioielli, alcuni dei quali appartenevano ad Eva Braun. Fegelein era ubriaco quando fu arrestato da H\u00f6gl e fu portato indietro nel \"F\u00fchrerbunker\" dove fu poi messo in una cella improvvisata. La sera seguente, Hitler fu informato dalle trasmissioni della BBC di una notizia di Reuters secondo cui Himmler stava cercando di negoziare con gli Alleati occidentali tramite il conte Folke Bernadotte di Svezia. Hitler in un impeto di rabbia, ordin\u00f2 l'arresto di Himmler. In seguito, Hitler ordin\u00f2 di costituire un tribunale militare che condannasse Fegelein. Il generale delle Waffen-SS Wilhelm Mohnke presiedeva il tribunale che includeva i generali Rattenhuber, Hans Krebs e Wilhelm Burgdorf. Sebbene Fegelein fosse certamente colpevole di flagranza di diserzione, Mohnke persuase i giudici affinch\u00e9 chiudessero il processo e lasci\u00f2 l'accusato al generale Rattenhuber ed alla sua squadra di sicurezza. Mohnke non rivide mai pi\u00f9 Fegelein.\nMorte.\nDopo la morte di Hitler il 30 aprile, H\u00f6gl, Ewald Lindloff, Hans Reisser, e Heinz Linge portarono il suo corpo su per le scale d'emergenza del bunker, fino al giardino della Cancelleria del Reich. L\u00ec, H\u00f6gl e gli altri assistettero alla cremazione dei corpi di Hitler ed Eva Braun. La notte del 1\u00ba maggio, H\u00f6gl raggiunse Rattenhuber per cercare di scappare dall'accerchiamento sovietico. Dopo la mezzanotte, H\u00f6gl fu ferito alla testa cercando di attraversare il Weidendammer Br\u00fccke e mor\u00ec per le ferite riportate."}
{"id": "6406620", "revid": "287204", "url": "https://it.wikipedia.org/wiki?curid=6406620", "title": "Osservatorio di Istanbul di Taqi al-Din", "text": "L'osservatorio di Istanbul di Taqi al-Din, fu fondato a Istanbul, capitale dell'Impero ottomano da Taq\u012b al-D\u012bn Mu\u1e25ammad ibn Ma\u02bfr\u016bf nel 1577 e a quell'epoca esso era il pi\u00f9 grande osservatorio astronomico esistente nel mondo islamico. \nTuttavia esso sopravvisse per pochi anni appena, visto che esso fu distrutto nel 1580.\nStoria.\nNel 1574, Murad III divenne il sultano dell'Impero ottomano. L'astronomo capo, Taqi al-Din, chiese al suo signore di finanziare la costruzione di un grande osservatorio astronomiche che rivaleggiasse con quello assai noto fatto edificare a Samarcanda dal sovrano timuride Ulugh Beg. Il sultano dette la sua approvazione e la costruzione fu terminata gi\u00e0 nel 1577, allo stesso tempo all'incirca dell'osservatorio eretto a Uraniborg da Tycho Brahe."}
{"id": "6406621", "revid": "124123", "url": "https://it.wikipedia.org/wiki?curid=6406621", "title": "Thomas W. Wood", "text": "Realizz\u00f2 accurati disegni che andarono ad abbellire alcune tra le pi\u00f9 importanti opere di storia naturale del XIX secolo, come \"L'origine dell'uomo e la selezione sessuale\" di Charles Darwin e \"L'arcipelago malese\" di Alfred Russel Wallace. Si dedic\u00f2 allo studio delle parate nuziali delle varie specie di fagiani, osservandole e descrivendole minuziosamente, e pubblic\u00f2 la prima descrizione del misterioso argo doppiabanda. Nel corso della sua vita si dedic\u00f2 prevalentemente all'illustrazione degli uccelli, ma disegn\u00f2 anche falene e mammiferi."}
{"id": "6406622", "revid": "729019", "url": "https://it.wikipedia.org/wiki?curid=6406622", "title": "Heath Slater &amp; Rhyno", "text": "Heath Slater &amp; Rhyno \u00e8 un tag team di wrestling attiva ad Impact Wrestling dal 2020, formata da Heath e Rhyno. Tra il 2017 e il 2019, i due combattevano in WWE, dove sono stati i campioni inaugurali dello SmackDown Tag Team Championship.\nStoria.\nWWE (2016\u20132019).\nIl duo si \u00e8 formato dopo che Heath Slater non \u00e8 stato scelto per nessun roster durante il Draft del 2016. Decide cos\u00ec, nella puntata seguente di \"SmackDown\", di prendere parte al torneo organizzato per decretare i nuovi WWE SmackDown Tag Team Champions, ma Daniel Bryan e Shane McMahon gli fanno notare che non fa ancora parte del roster e non ha un compagno. Dopo aver cercato invano di convincere prima l'Intercontinental Champion The Miz e poi Arn Anderson, Slater viene avvicinato da Rhyno, che gli propone di diventare suo alleato: Slater accetta e i due formano cos\u00ec una coppia, effettuando un turn-face.\nNella puntata di \"SmackDown\" del 27 agosto Heath Slater e Rhyno hanno affrontato e sconfitto nei quarti di finale gli Headbangers (Mosh e Thrasher). Nella puntata di \"SmackDown\" del 6 settembre Rhyno e Slater hanno sconfitto gli Hype Bros (Mojo Rawley e Zack Ryder) in semifinale, qualificandosi dunque per la finale del torneo a Backlash. Nella finale del torneo Slater e Rhyno hanno affrontato gli Usos (Jey Uso e Jimmy Uso), riuscendo a sconfiggerli e conquistando il WWE SmackDown Tag Team Championship per la prima volta. A seguito di questa vittoria, inoltre, Slater \u00e8 entrato ufficialmente a far parte del roster di \"SmackDown\". Nella puntata di \"SmackDown\" del 13 settembre Slater e Rhyno hanno difeso con successo i titoli contro gli Ascension (Konnor e Viktor). Nella puntata di \"Main Event\" del 22 settembre Slater e Rhyno hanno sconfitto i Breezango (Fandango e Tyler Breeze) in un match non titolato. Nella puntata di \"SmackDown\" del 27 settembre gli Heath Slater, Rhyno e gli American Alpha sono stati sconfitti dagli Usos e dagli Ascension. Nella puntata di \"Main Event\" del 5 ottobre Slater e Rhyno hanno sconfitto nuovamente gli Ascension in un match non titolato. Il 9 ottobre a No Mercy Slater e Rhyno hanno difeso con successo i titoli contro gli Usos. Nella puntata di \"SmackDown\" del 18 settembre Rhyno, Slater e l'Intercontinental Champion Dolph Ziggler sono stati sconfitti dalla Spirit Squad (Kenny e Mikey) e The Miz. Nella puntata di \"SmackDown\" del 25 ottobre Slater e Rhyno hanno difeso con successo i titoli contro la Spirit Squad. Nella puntata di \"Main Event\" del 4 novembre Slater e Rhyno hanno sconfitto i Breezango in un match non titolato. Il 20 novembre a Survivor Series Slater e Rhyno hanno preso parte al 10-on-10 Traditional Survivor Series Tag Team Elimination match come parte del \"Team SmackDown\" contro il \"Team Raw\", ma sono stati eliminati da Enzo Amore e Big Cass, mentre il \"Team Raw\" ha vinto l'incontro. Il 4 dicembre a Slater e Rhyno hanno perso i titoli contro Bray Wyatt e Randy Orton della Wyatt Family dopo 84 giorni di regno. Nella puntata di \"SmackDown\" del 6 dicembre Slater e Rhyno sono stati sconfitti da Wyatt e Orton nel rematch titolato di TLC. Nella puntata di \"SmackDown\" del 13 dicembre Slater e Rhyno hanno partecipato ad una Battle royal che comprendeva anche gli American Alpha (Chad Gable e Jason Jordan), i Vaudevillains (Aiden English e Simon Gotch), gli Ascension, i Breezango e gli Hype Bros ma sono stati eliminati, mentre gli Hype Bros si sono aggiudicati la contesa, diventando i contendenti n\u00ba1 al WWE SmackDown Tag Team Championship. Slater ha inavvertitamente e involontariamente eliminato Rhyno, mentre lo stesso Slater \u00e8 stato eliminato da Konnor degli Ascension. Nella puntata di \"SmackDown\" del 27 dicembre Slater e Rhyno hanno affrontato la Wyatt Family (rappresentata da Luke Harper e Randy Orton), gli Usos e gli American Alpha in un Four Corners Elimination match per il WWE SmackDown Tag Team Championship ma sono stati eliminati dagli Usos, mentre gli American Alpha si sono aggiudicati la contesa e il titolo. Nella puntata di \"SmackDown\" del 24 gennaio 2017 Slater ha partecipato ad una Battle Royal per guadagnare un posto nel Royal Rumble match del 2017 ma \u00e8 stato eliminato da Konnor. Nella puntata di \"SmackDown\" del 7 febbraio gli American Alpha, i Breezango e Heath Slater e Rhyno sono stati sconfitti dagli Ascension, gli Usos e i Vaudevillains. Il 12 febbraio, ad Elimination Chamber, Heath Slater e Rhyno hanno partecipato ad un Tag Team Turmoil match per il WWE SmackDown Tag Team Championship ma, dopo aver eliminato i Breezango e i Vaudevillains, sono stati eliminati dagli Usos. Nella puntata di \"SmackDown\" del 28 marzo Heath Slater, Rhyno, Mojo Rawley e gli American Alpha hanno sconfitto Dolph Ziggler, i Breezango e gli Usos. Il 2 aprile, nel \"Kick-off\" di WrestleMania 33, Slater e Rhyno hanno partecipato all'annuale Andr\u00e9 the Giant Memorial Battle Royal ma sono stati eliminati rispettivamente da Braun Strowman e Dolph Ziggler.\nCon lo \"Shake-up\" del 10 aprile Slater e Rhyno sono stati trasferiti nel roster di \"Raw\". Nella puntata di \"Raw\" dell'8 maggio Slater e Rhyno hanno partecipato ad un Tag Team Turmoil match per determinare i contendenti n\u00b01 al WWE Raw Tag Team Championship degli Hardy Boyz (Jeff Hardy e Matt Hardy) ma sono stati eliminati da Cesaro e Sheamus. Nella puntata di \"Main Event\" del 26 maggio Slater e Rhyno hanno sconfitto Curt Hawkins e Curtis Axel. Nella puntata di \"Main Event\" del 2 giugno Slater e Rhyno hanno sconfitto Bo Dallas e Curt Hawkins. Nella puntata di \"Raw\" del 5 giugno Slater e Rhyno sono stati sconfitti dai WWE Raw Tag Team Champions Cesaro e Sheamus. Nella puntata di \"Raw\" del 12 giugno Slater e Rhyno hanno sconfitto l'Intercontinental Champion The Miz e The Bear grazie all'intervento di Dean Ambrose (che era nascosto sotto il costume da orso). Nella puntata di \"Raw\" del 26 giugno Slater, Rhyno e Dean Ambrose sono stati sconfitti da The Miz, Bo Dallas e Curtis Axel. Nella puntata di \"Main Event\" del 21 luglio Slater e Rhyno sono stati sconfitti da Luke Gallows e Karl Anderson. Nella puntata di \"Raw\" del 4 settembre Slater e Rhyno sono stati sconfitti da Cesaro e Sheamus. Nella puntata di \"Raw\" del 30 ottobre Slater e Rhyno hanno sconfitto Luke Gallows e Karl Anderson in un All Hallows' Eve Trick or Street Fight. Nella puntata di \"Main Event\" del 10 novembre Slater e Rhyno sono stati sconfitti da Luke Gallows e Karl Anderson. Nella puntata di \"Main Event\" del 6 dicembre Slater e Rhyno sono stati sconfitti da Luke Gallows e Karl Anderson. Nella puntata di \"Raw\" del 18 dicembre Slater e Rhyno sono stati sconfitti dai Revival (Dash Wilder e Scott Dawson). Nella puntata di \"Raw\" del 1\u00ba gennaio 2018 Slater e Rhyno sono stati pesantemente sconfitti da Braun Strowman in un 2-on-1 Handicap match. Nella puntata speciale di \"Raw 25th Anniversary\" del 22 gennaio il match tra Heath Slater e Rhyno contro Apollo Crews e Titus O'Neil \u00e8 terminato in no contest. Nella puntata di \"Raw\" del 29 gennaio Slater e Rhyno sono stati sconfitti dai Revival. Nella puntata di \"Main Event\" del 21 febbraio Slater e Rhyno sono stati sconfitti dai Revival. Nella puntata di \"Raw\" del 12 marzo Slater e Rhyno hanno partecipato ad una Battle Royal per determinare i contendenti n\u00b01 al WWE Raw Tag Team Championship di Cesaro e Sheamus ma sono stati eliminati da Braun Strowman. L'8 aprile, nel \"Kick-off\" di WrestleMania 34, Slater e Rhyno hanno partecipato all'annuale Andr\u00e9 the Giant Memorial Battle Royal ma sono stati eliminati. Nella puntata di \"Raw\" del 9 aprile Slater e Rhyno sono stati sconfitti dai debuttanti Authors of Pain (Akam e Rezar). Nella puntata di \"Raw\" del 16 aprile Slater e Rhyno sono stati sconfitti nuovamente dagli Authors of Pain. Nella puntata di \"Raw\" del 7 maggio Slater e Rhyno sono stati sconfitti da Dolph Ziggler e Drew McIntyre. Nella puntata di \"Raw\" del 4 giugno Slater e Rhyno hanno partecipato ad una Tag Team Battle Royal per determinare i contendenti n\u00b01 al WWE Raw Tag Team Championship di Bray Wyatt e Matt Hardy ma sono stati eliminati per ultimi dal B-Team (Bo Dallas e Curtis Axel), i quali si sono aggiudicati la contesa. Nella puntata di \"Raw\" dell'11 giugno Slater e Rhyno sono stati sconfitti dal B-Team. Nella puntata di \"Raw\" del 18 giugno Slater e Rhyno sono stati sconfitti dai WWE Raw Tag Team Champions Bray Wyatt e Matt Hardy.\nNella puntata di \"Raw\" del 3 dicembre Slater \u00e8 stato costretto ad affrontare Rhyno in un match dove il perdente sarebbe stato licenziato; con la vittoria di Slater, Rhyno \u00e8 stato licenziato (\"kayfabe\"), sancendo la fine del team. Rhyno \u00e8 tornato nella puntata di \"Raw\" del 24 dicembre dove travestito da Babbo Natale ha attaccato Jinder Mahal. Nella puntata di \"Raw\" del 1 gennaio Heath Slater e Rhyno sono stati sconfitti da Jinder Mahal e The Singh Brothers (Samir Singh e Sunil Singh)."}
{"id": "6406627", "revid": "121370137", "url": "https://it.wikipedia.org/wiki?curid=6406627", "title": "Episodi di The Last Ship (quarta stagione)", "text": "La quarta stagione della serie televisiva The Last Ship, composta da 10 episodi, viene trasmessa in prima visione assoluta negli Stati Uniti d'America dal canale via cavo TNT a partire dal 20 agosto 2017. \nIn Italia \u00e8 stata trasmessa a partire dal 24 settembre 2017 su Premium Action, in chiaro verr\u00e0 trasmessa dal 17 giugno 2018 in seconda serata su 20. \nIn media Res.\nTrama.\nSono passati 16 mesi dal tentativo di colpo di stato e una nuova carestia sta decimando la popolazione. Nel frattempo Tom Chandler con i figli vive in Grecia come pescatore, ma anche il pescato inizia a scarseggiare. La Nathan James si trova in Marocco per trattare con un trafficante che ha rubato gli unici semi che sembrano immuni al virus, ma qualcosa va storto e cadono in un'imboscata dei terroristi suoi ex alleati, anche loro in cerca dei semi. Decidono quindi di portare l'uomo, ferito, sulla James e fare rotta verso la base di Rota. A Rota la base sta chiudendo, quindi possono prendere le poche provviste restanti e partire il giorno dopo. Nella notte un attentato dei guerriglieri porta il caos nella base uccidendo molti marinai e l'uomo; il comandante Burk invece resta ferito e deve essere trasportato in Germania per essere curato. Il suo posto viene preso dal comandante Green che era di stanza alla base ma doveva tornare in America.\nLe colonne di Ercole.\nTrama.\nLa James sta facendo rotta verso Orano, dove vive la famiglia dell'uomo ucciso alla base, ma nell'attraversare lo stretto di Gibilterra restano imbrigliati in una rete con dell'esplosivo che mette fuori uso temporaneamente la nave; nel frattempo dalla terraferma stanno lanciando alcuni missili verso la nave. Una squadra viene mandata a terra per distruggere la piattaforma nell'attesa che i motori siano riparati. Chandler nel frattempo entra nel club di lottatori di Giorgio Vellek, un criminale locale, ma nella villa di questo scopre che dietro c'\u00e8 qualcosa di grosso che coinvolge la marina greca. Nel frattempo riesce a vincere un duello contro il miglior lottatore presente e a portarsi a letto la sorella di Giorgio.\nPane e circensi.\nTrama.\nLa James giunge a Orano ma viene battuta sul tempo da Omar che riesce a prendere i semi; grazie ad un'idea di Cooper riescono a mettere un microchip nel suo aereo e tracciarlo. Nel frattempo Chandler \u00e8 entrato nello studio e scopre che i migliori lottatori vengono inviati in un laboratorio. Dopo Giorgio, lui e Lucia fanno rotta verso la Sardegna. L\u00ec si svolge l'incontro con Omar, ma la copertura \u00e8 un incontro di lotta. Chandler partecipa all'incontro ma viene visto dagli uomini della James e il capitano Slattery decide di offrirsi come suo avversario per parlargli. Dopo l'incontro avviene l'irruzione Chandler, che arresta Lucia con i semi e la consegna a Slattery, ma quest'ultimo resta ferito e Lucia scappa rivelando a Giorgio il doppio gioco di Chandler. Questo, saputo del ferimento di Slattery, informa la squadra e si mette a cercarlo.\nIl dottore.\nTrama.\nIl Comandante Slattery \u00e8 ferito e in fuga. Per scappare dagli uomini di Giorgio e da quelli di Omar si rifugia in una casa, dove la donna che via abita gli fa bere il Nostos, una bevanda ricavata da una pianta infettata dal virus e che gli procura delle visioni sulla sua famiglia e su Chandler. Nel frattempo appare il vero capo dell'operazione, il dottor Paul Vellek, padre di Giorgio e Lucia che ha conosciuto Chandler prima del suo combattimento. Al largo appare una fregata greca che ha l'intenzione di distruggere la James prima che imbarchino i semi. Slattery, in uno dei momenti di lucidit\u00e0, si rifugia su un campanile e invia un segnale luminoso alla nave. Viene raggiunto dalla squadra e Chandler, ma lui sembra non rendersene conto. Alla base del campanile, Giorgio decide di tradire e uccidere Omar, ma questo resta solo ferito. Chandler, Slattery e la squadra vengono portati a bordo.\nAlleanze.\nTrama.\nChandler \u00e8 salito a bordo della James. Su ordine del Presidente, il comandante Maylan gli offre nuovamente il suo grado ma questo decide di aspettare e la sua scelta porta a malumori nell'equipaggio. Nel frattempo la James riceve un messaggio via radio da un barchino di migranti che sta affondando. Dopo un'ispezione vengono portati a bordo, e il capitano del barchino sembra conoscere il comandante Flecher, e gli comunica che il Regno Unito ha deciso di allearsi con Vellek e che i semi devo essere portati via dalla James; nel frattempo l'aereo che deve recuperare i semi viene distrutto dalla nave greca. Slattery, ancora a riposo, racconta le esperienze avute durante l'assunzione del nostos e Rios decide di fare delle ricerche sulla pianta e sui suoi potenziali effetti. Infine Chandler decide di accettare il reintegro e giura nuovamente fedelt\u00e0 alla nazione.\nLa tempesta.\nTrama.\nLa James sta facendo rotta verso un'isola dotata di aeroporto dove possa atterrare l'aereo procuratogli dalla Garnett; alle loro spalle compaiono tre navi greche che spingono la James verso un'isola dove si trovano i semi. Slattery e Chandler, per non cadere nella trappola, decidono di dirigersi verso una tempesta dove possono seminare le fregate greche. Nel frattempo il comandante Flecher, seppur riluttante, mette in atto il suo piano di portare via i semi. Nel tentativo di fuga Flecher e il capitano Sinclair uccidono sette uomini fra cui O'Connor. Il capitano Sinclair viene ucciso dal comandante Chandler, ma Flecher riesce a buttarsi in mare con i semi e viene salvato dallo yacht di Giorgio Vellek. Le ricerche non portano ad alcun segnale dei semi o di Giorgio, ma il Capo Jetter mostra dei segni che si \u00e8 procurato durante una caduta mentre navigavano nella tempesta.\nLa festa.\nTrama.\nLa James sta ancora cercando i semi, ma decidono di andare a prendere informazioni alla villa di Giorgio. Durante l'irruzione Giorgio, per cercare di indebolire la squadra, rivela la vera personalit\u00e0 del comandante Chandler, ma questo non provoca nessun effetto sulla squadra; la situazione peggiora per\u00f2 quando fa irruzione Omar deciso a vendicarsi del tradimento ricevuto. Omar ha molti uomini e riesce ad avanzare ma, una volta entrato nello studio, trova una bomba messa l\u00ec dal tenente Burk per vendicarsi del fratello. Giorgio riesce a scappare e sembra morto, ma invece si ricongiunge con il padre che lo rimprovera di essersi fatto rubare i dati sul suo laboratorio. Sulla James vengono decriptati i dati che nascondono il vero progetto di Vellek, ossia far mangiare a tutti piante con estratti di nostos per toglier loro l'aggressivit\u00e0; i test vengono eseguiti sui lottatori di Giorgio, che infatti sono diventati remissivi. La stessa cosa viene effettuata sull'ammiraglio Demetrius, capo della flotta greca, che viene costretto a dimettersi dal suo incarico e cederlo a Stravos, un amico di famiglia. Nel frattempo il comandante Flecher resta sempre pi\u00f9 perplesso dall'operato della famiglia Vellek. Infine sulla James il comandante Green riesce a localizzare la posizione del laboratori ma c'\u00e8 un problema: quest'ultimo \u00e8 su una nave.\nIl lazzaretto.\nTrama.\nA bordo della nave greca il comandante Flecher cerca di capire le vere intenzioni della famiglia Vellek, motivo per cui cerca di parlare con l'ammiraglio Demetrius, ma lo trova una persona diversa e molto pi\u00f9 remissiva; gli vengono spiegate le vere intenzioni di Paul Vellek, ossia quelle di controllare la mente degli uomini tramite il cibo. Per rallentare la realizzazione del piano, Flecher decide di uccidere Demetrius facendolo sembrare colpa della pianta, e cerca inoltre di mettere Giorgio contro il padre. Nel frattempo la James si reca sull'isola dove c'\u00e8 la base delle comunicazioni di Giorgio Vellek: l\u00ec trovano un campo di addestramento per i lottatori di Giorgio, ma i lottatori sono strani e subiscono le angherie degli uomini della marina senza reagire. Sulla stessa isola Burk e Jatter trovano una base delle comunicazioni e riescono a decriptare i dati sulla posizione delle navi, ma nella fuga le condizioni del capo Jatter peggiorano e sviene. Sulla nave greca, preso dai rimorsi, il comandante Flecher decide di contattare la James e rivelare la direzione della nave, ma viene scoperto al termine della comunicazione e ucciso da Giorgio.\nScontro frontale.\nTrama.\nLa James ha trovato una zona di ricerca per le navi greche e fa partire l'elicottero, ma una volta individuata la flotta c'\u00e8 qualcosa che non torna: la nave che dovrebbe trasportare i semi e quindi proteggerli si getta all'attacco dell'elicottero facendo scoprire la verit\u00e0, ossia che Paul Vellek \u00e8 su una quarta nave in silenzio radio protetta dalla flotta. Viene deciso di inviare una scialuppa con il tenente Green, Wolf e Azima per far distrarre la flotta, ma abbocca solo una nave che viene distrutta dall'esplosivo della scialuppa; nell'esplosione Wolf resta ferito ma non in modo grave. La seconda nave viene distrutta da un siluro. La terza nave attacca con i missili la James ma questa riesce a difendersi e la distrugge, e nell'esplosione Giorgio muore. L'elicottero riesce a localizzare la quarta nave, ma viene distrutto dall'artiglieria di quest'ultima; nell'esplosione muore il pilota, ma Nolan riesce a salvarsi. La James \u00e8 quasi a corto di carburante e senza mezzi aerei, ma la nave di Vellek \u00e8 pi\u00f9 lenta e continua a dirigersi verso Malta.\nFine dei giochi.\nTrama.\nLa James \u00e8 alla ricerca della quarta nave, ma nel frattempo i Vellek hanno preparato le prime piante per spedirle da un aeroporto di Malta. Una squadra composta da Green, Burk, Wolf, Miller e Azima viene inviata a distruggere le piante. Nello scontro Miller e Green restano feriti in modo grave, ma due aerei vengono distrutti dalle bombe della squadra mentre un terzo da un missile della James. Lanciando il missile la James rivela la sua posizione e viene attaccata dalla nave greca. Per evitare di essere distrutta e per poterla abbordare, Cooper e il comandante Chandler decidono di salire a bordo con lo scopo di sabotare il motore e il radar. Riescono nella loro missione ma vengono scoperti cos\u00ec il dottor Vellek decide di dare fuoco al suo laboratorio per non far cadere le sue ricerche in mano agli americani. Le due navi sono vicine, quindi il comandante Stravos fa schierare tutti gli uomini alle mitragliatrici, ma vengono abbattuti dal comandante Green con il cannone automatico. La nave tenta quindi l'abbordaggio con una squadra composta da volontari fra i quali vi sono i comandanti Slattery e Maylan, Nolan e Nishioka e i tenenti Granderson e Meja che si rivela essere un ottimo tiratore. A bordo della nave greca Cooper riesce a recuperare i semi dal fuoco e parte del lavoro di Vellek, ma il comandante Chandler resta ferito e disarmato da Lucia che, prima di sparargli il colpo di grazia, viene uccisa da Cooper; nel mentre il dottor Vellek si butta in mare e muore. Una volta recuperati, i feriti vengono curati e la James fa rotta verso il porto della citt\u00e0 dove viveva Chandler per lasciare i prigionieri e fare rifornimento, ma Chandler decide di rimanere a bordo, prendere i figli e tornare in America."}
{"id": "6406628", "revid": "1123126", "url": "https://it.wikipedia.org/wiki?curid=6406628", "title": "SDSM", "text": ""}
{"id": "6406629", "revid": "1418004", "url": "https://it.wikipedia.org/wiki?curid=6406629", "title": "Mary Gaunt", "text": "Biografia.\nMary era la figlia di William Henry Gaunt, un avvocato, poi divenuto giudice, molto conosciuto in Australia per essere stato uno dei grandi esperti nel disastro delle miniere allagate a Creswick nel 1882. Sua madre si chiamava Elizabeth Mary Palmer.\nFrequent\u00f2 il Grenville College di Ballarat, e nel 1881 s'iscrisse alla Facolt\u00e0 d'arte dell'Universit\u00e0 di Melbourne, per abbandonarla dopo un anno e dedicarsi interamente alla scrittura. Inizi\u00f2 con piccole storie e articoli di giornale, uno dei primi fu un articolo sulla rivista \"Cassell's Picturesque Australasia\" e il suo primo romanzo, \"Dave's Sweetheart\" fu pubblicato nel 1894. Quell'anno fu un anno importante perch\u00e9 l'8 agosto si spos\u00f2 con il dottor Hubert Lindsay Miller di Warrnambool. Il marito la sostenne sempre nella sua attivit\u00e0 di scrittrice, ma il matrimonio fu breve perch\u00e9 il 30 ottobre 1900 Mary rest\u00f2 vedova. Ormai sola, e con una rendita di circa 30 sterline l'anno, il 15 marzo 1901 Mary si trasfer\u00ec a Londra per essere pi\u00f9 vicina al mercato letterario.\nOltre a scrivere Mary viaggiava molto, visit\u00f2 l'India, la Francia, la Spagna, l'Italia e l'Africa. Uno dei suoi libri pi\u00f9 famosi fu \"Alone in Africa\" pubblicato nel 1911. Visit\u00f2 anche la Cina su invito del giornalista e consigliere politico George Morrison, e da quel viaggio nacque un altro importante romanzo autobiografico, \"A woman alone in China\". Nel 1918 rientra in Inghilterra e l'anno successivo trascorre qualche mese in Giamaica.\nA partire dagli anni '20, a causa di alcuni problemi di salute, Mary Gaunt si trasferisce definitivamente a Bordighera, stabilendosi a Casa Camilla, un edificio ormai distrutto che si trovava al 369 di via Vittorio Emanuele II. Avr\u00e0 come governante Anselma Simonazzi, madre di Italo Simonazzi, considerato uno dei pionieri del judo in Liguria, al punto che Bordighera gli dedic\u00f2 il Dojo della citt\u00e0. Durante il suo lungo soggiorno bordigotto Mary Gaunt scrisse ancora vari libri oltre alle sue memorie. Lascer\u00e0 la citt\u00e0 nel 1940 per trasferirsi a Vence e morir\u00e0 in una clinica di Cannes due anni dopo, nel 1942.\nPremi e riconoscimenti.\nNel 2002 il governo australiano le conferisce il \"Honor Roll of Women\"."}
{"id": "6406630", "revid": "1149807", "url": "https://it.wikipedia.org/wiki?curid=6406630", "title": "I am Setsuna", "text": " \u00e8 un videogioco di ruolo sviluppato da Tokyo RPG Factory e pubblicato nel 2016 da Square Enix per PlayStation 4. Convertito per Microsoft Windows e distribuito tramite Steam, il gioco \u00e8 uno dei titoli di lancio del Nintendo Switch.\nModalit\u00e0 di gioco.\nIspirato ai classici JRPG, \"I am Setsuna\" presenta il sistema di combattimento Active Time Battle, basato su quello di \"Chrono Trigger\"."}
{"id": "6406631", "revid": "1226", "url": "https://it.wikipedia.org/wiki?curid=6406631", "title": "Robert Brown Parker", "text": ""}
{"id": "6406633", "revid": "380654", "url": "https://it.wikipedia.org/wiki?curid=6406633", "title": "The Bar", "text": "The Bar \u00e8 stato un tag team di wrestling attivo in WWE tra il 2016 e il 2019, formato da Cesaro e Sheamus.\nI due hanno detenuto il Raw Tag Team Championship quattro volte e lo SmackDown Tag Team Championship una volta.\nStoria.\nFormazione (2016\u20132017).\nNella puntata di \"Raw\" del 1\u00ba agosto Sheamus \u00e8 stato sconfitto da Cesaro e nella successiva puntata di \"Raw\" dell'8 agosto Sheamus \u00e8 stato nuovamente sconfitto dallo svizzero; Sheamus, per\u00f2, costa a Cesaro il match contro Rusev per lo United States Championship quella stessa sera, intervenendo a sfavore dello svizzero. Sheamus ha in seguito iniziato una faida proprio con Cesaro: i due, il 21 agosto a SummerSlam, si sono affrontati nel primo match del Best of Seven Series e ad aggiudicarsi la vittoria di questo loro primo incontro \u00e8 stato Sheamus. Il 29 agosto, a \"Raw\", Sheamus si \u00e8 aggiudicato il secondo incontro del Best of Seven Series contro Cesaro grazie alla Croverleaf. Il 5 settembre, a \"Raw\", Sheamus si \u00e8 portato sul 3-0 sconfiggendo in poco tempo Cesaro. Tuttavia, in un Live Event svoltosi il 7 settembre a Londra, Cesaro ha sconfitto Sheamus portandosi sul 3-1. Nella puntata di \"Raw\" del 12 settembre Cesaro si \u00e8 portato sul 3-2 sconfiggendo Sheamus in maniera scorretta, tenendo un piede su una corda durante lo schienamento vincente. Nella puntata di \"Raw\" del 19 settembre Sheamus \u00e8 stato sconfitto da Cesaro, il quale si \u00e8 portato sul 3-3. Il 25 settembre a Clash of Champions, per\u00f2, il match tra Sheamus e Cesaro \u00e8 terminato in un no-contest. La sera dopo, a \"Raw\", il General Manager Mick Foley ha annunciato la fine del Best of Seven Series con un pareggio ma sia Cesaro che Sheamus, furibondi per questa situazione, hanno preteso entrambi maggior considerazione chiedendo un match titolato e Foley, per accontentarli, ha deciso di unirli in un tag team e mandarli a competere per il WWE Raw Tag Team Championship (con grande disappunto dei due). Quella stessa sera, infatti, Cesaro e Sheamus hanno sconfitto facilmente due jobber locali, Nick Cutler e Willis Williams.\nNella puntata di \"Raw\" del 3 ottobre Cesaro e Sheamus hanno sconfitto facilmente altri due jobber, Raul White e Mark Carradine. In seguito l'improbabile alleanza tra lo svizzero e l'irlandese ha iniziato una faida con i WWE Raw Tag Team Champions del New Day, vecchie conoscenze sia di Cesaro che dello stesso Sheamus. Nella puntata di \"Raw\" del 17 ottobre Sheamus \u00e8 stato sconfitto da Big E. Nella puntata di \"Raw\" del 24 ottobre Cesaro e Sheamus hanno sconfitto Big E e Kingston del New Day in un match non titolato. Il 30 ottobre a Hell in a Cell Cesaro e Sheamus hanno sconfitto Big E e Woods per squalifica ma il New Day ha comunque mantenuto i titoli. Nella puntata di \"Raw\" del 31 ottobre Cesaro e Sheamus hanno partecipato ad una battle royal per determinare l'ultimo membro del Team \"Raw\" per Survivor Series ma sono stati eliminati (rispettivamente Cesaro \u00e8 stato eliminato da Braun Strowman mentre Sheamus \u00e8 stato eliminato dallo stesso Cesaro). Successivamente, quella stessa sera, i due assieme al debuttante The Machine hanno sconfitto gli Shining Stars. Nella puntata di \"Raw\" del 14 novembre Cesaro e Sheamus vengono sconfitto dall'improbabile due formato da Roman Reigns e Kevin Owens, incassando la loro prima sconfitta come tag team. Il 20 novembre a Survivor Series Cesaro e Sheamus hanno preso parte al 10-on-10 Traditional Survivor Series Tag Team Elimination match come parte del \"Team Raw\" contro il \"Team SmackDown\", risultando essere gli ultimi sopravvissuti del loro team dopo aver eliminato gli Usos. Nella puntata di \"Raw\" del 21 novembre Cesaro e Sheamus hanno affrontato Big E e Kofi Kingston del New Day per il WWE Raw Tag Team Championship ma, a causa della distrazione di Xavier Woods, sono stati sconfitti. Nella puntata di \"Raw\" del 5 dicembre Cesaro e Sheamus hanno affrontato Luke Gallows e Karl Anderson per determinare gli sfidanti al WWE Raw Tag Team Championship ma il match \u00e8 terminato in doppia squalifica causa dell'intervento del New Day. Nella puntata di \"Raw\" del 12 dicembre Cesaro e Sheamus hanno affrontato Big E e Kofi Kingston del New Day e Luke Gallows e Karl Anderson in un Triple Threat Tag Team match per il WWE Raw Tag Team Championship ma sono stati sconfitti; Kingston ha schienato Anderson dopo che questi era stato colpito dal \"Brogue Kick\" di Sheamus, mentre Big E ha tenuto bloccato Cesaro. Il 14 dicembre, a Tribute to the Troops, Cesaro e Sheamus hanno vinto un Fatal 4-Way Tag Team match che includeva anche Luke Gallows e Karl Anderson, gli Shining Stars e Goldust e R-Truth, diventando gli sfidanti al WWE Raw Tag Team Championship del New Day. Il 18 dicembre a Cesaro e Sheamus hanno sconfitto Big E e Kingston del New Day, vincendo il WWE Raw Tag Team Championship; si tratta del primo titolo di coppia in WWE per Sheamus e il secondo per Cesaro. Nella puntata di \"Raw\" del 26 dicembre Cesaro e Sheamus hanno difeso con successo i titoli contro Kofi Kingston e Xavier Woods del New Day.\nRaw Tag Team Champions (2017\u20132018).\nNella puntata di \"Raw\" del 9 gennaio 2017 Sheamus ha sconfitto Luke Gallows. Nella puntata di \"Raw\" del 16 gennaio Cesaro e Sheamus sono stati sconfitti da Karl Anderson e Luke Gallows per squalifica ma hanno comunque mantenuto i titoli; in realt\u00e0 Gallows e Anderson erano riusciti a vincere l'incontro schienando Cesaro dopo la \"Magic Killer\", con lo schienamento convalidato da un secondo arbitro, tuttavia il primo arbitro, che era stato colpito precedentemente da Sheamus, ha revocato il tutto assegnando cos\u00ec la vittoria a Gallows e Anderson ma per squalifica (e senza dunque il cambio di titolo). Il 29 gennaio, alla Royal Rumble, Cesaro e Sheamus hanno perso i titoli a favore di Luke Gallows e Karl Anderson dopo 42 giorni di regno; quella stessa sera Cesaro e Sheamus hanno partecipato al Royal Rumble match entrando col numero 16 ed eliminando l'intero New Day ma sono stati eliminati da Chris Jericho. Nella puntata di \"Raw\" del 30 gennaio Bayley, Cesaro e Sheamus hanno sconfitto Charlotte Flair, Karl Anderson e Luke Gallows. Nella puntata di \"Raw\" del 6 febbraio Cesaro e Sheamus sono stati sconfitti per squalifica da Karl Anderson e Luke Gallows a causa dell'intervento di Big Cass ai danni di Anderson, fallendo l'assalto ai titoli. Nella puntata di \"Raw\" del 20 febbraio Cesaro e Sheamus sono stati sconfitti da Enzo Amore e Big Cass, che sono diventanti gli sfidanti al WWE Raw Tag Team Championship di Karl Anderson e Luke Gallows per Fastlane. Nella puntata di \"Raw\" del 13 marzo il match tra Cesaro e Sheamus ed Enzo e Cass per determinare gli sfidanti al WWE Raw Tag Team Championship di Luke Gallows e Karl Anderson per WrestleMania 33 \u00e8 terminato in doppia squalifica a causa dell'intervento dei campioni ad entrambi i tag team. Nella puntata di \"Raw\" del 20 marzo Cesaro e Sheamus hanno sconfitto Enzo Amore, Big Cass, Luke Gallows e Karl Anderson in un 4-on-2 Handicap match dove, qualora i due avessero perso, avrebbero dovuto rinunciare al loro incontro titolato di WrestleMania 33 per il WWE Raw Tag Team Championship. Il 2 aprile, a WrestleMania 33, Cesaro e Sheamus hanno affrontato Gallows e Anderson, Enzo Amore e Big Cass e i rientranti Hardy Boyz in un Fatal 4-Way Ladder Match per il WWE Raw Tag Team Championship ma il match \u00e8 stato vinto dai fratelli Hardy. Nella puntata di \"Raw\" del 3 aprile Cesaro e Sheamus hanno sconfitto Enzo Amore e Big Cass, diventando gli sfidanti al WWE Raw Tag Team Championship degli Hardy Boyz. Nella puntata di \"Raw\" del 10 aprile Cesaro, Sheamus e gli Hardy Boyz hanno sconfitto Luke Gallows, Karl Anderson e gli Shining Stars. Il 30 aprile, a Payback, Cesaro e Sheamus hanno affrontato gli Hardy Boyz per il WWE Raw Tag Team Championship ma sono stati sconfitti; nel post match, per\u00f2, entrambi hanno effettuato un turn heel attaccando gli Hardyz. Nella puntata di \"Raw\" dell'8 maggio Cesaro e Sheamus hanno vinto un Tag Team Turmoil match per determinare gli sfidanti al WWE Raw Tag Team Championship degli Hardy Boyz eliminando tutti i precedenti tag team. Nella puntata di \"Raw\" del 15 maggio Sheamus \u00e8 stato sconfitto da Jeff Hardy. Nella puntata di \"Raw\" del 29 maggio Cesaro, Sheamus e The Miz sono stati sconfitti dagli Hardy Boyz e dall'Intercontinental Champion Dean Ambrose. Il 4 giugno, ad Extreme Rules, Cesaro e Sheamus hanno sconfitto gli Hardy Boyz in uno Steel Cage match uscendo dalla gabbia, conquistando cos\u00ec il WWE Raw Tag Team Championship per la seconda volta. Nella puntata di \"Raw\" del 5 giugno Cesaro e Sheamus hanno sconfitto Heath Slater e Rhyno. Nella puntata di \"Raw\" del 12 giugno Cesaro e Sheamus hanno difeso con successo i titoli contro gli Hardy Boyz in un 2-out-of-3 Falls match, anche se esso \u00e8 terminato in doppio count-out sul punteggio di 1-1. Nella puntata di \"Raw\" del 19 giugno Cesaro e Sheamus hanno sconfitto Apollo Crews e Titus O'Neil. Nella puntata di \"Raw\" del 26 giugno Cesaro, Sheamus e Elias Samson sono stati sconfitti dagli Hardy Boyz e Finn B\u00e1lor. Il 9 luglio, a Great Balls of Fire, Cesaro e Sheamus hanno difeso con successo i titoli contro gli Hardy Boyz in un 30-minute Iron Man match vinto per 4-3. Il 20 agosto, a SummerSlam, Cesaro e Sheamus hanno perso i titoli contro Dean Ambrose e Seth Rollins dopo 77 giorni di regno. Nella puntata di \"Raw\" del 4 settembre Cesaro e Sheamus hanno sconfitto Heath Slater e Rhyno. Nella puntata di \"Raw\" dell'11 settembre Cesaro, Sheamus, Luke Gallows e Karl Anderson sono stati sconfitti da Dean Ambrose, Seth Rollins e gli Hardy Boyz. Nella puntata di \"Raw\" del 18 settembre Cesaro e Sheamus hanno sconfitto i WWE Raw Tag Team Champions Dean Ambrose e Seth Rollins e Luke Gallows e Karl Anderson in un Triple Threat match non titolato. Il 24 settembre, a No Mercy, Cesaro e Sheamus hanno affrontato Dean Ambrose e Seth Rollins per il WWE Raw Tag Team Championship ma sono stati sconfitti, fallendo l'assalto ai titoli. Nella puntata di \"Raw\" del 16 ottobre Cesaro e Sheamus hanno affrontato nuovamente Dean Ambrose e Seth Rollins per il WWE Raw Tag Team Championship ma sono stati sconfitti. Il 22 ottobre, a , Cesaro, Sheamus, Braun Strowman, Kane e The Miz sono stati sconfitti da Dean Ambrose, Seth Rollins e Kurt Angle in un 5-on-3 Handicap Tables, Ladders and Chairs match. Nella puntata di \"Raw\" del 23 ottobre Cesaro, Sheamus e The Miz sono stati sconfitti da Dean Ambrose, Seth Rollins e AJ Styles. Nella puntata di \"Raw\" del 6 novembre Cesaro e Sheamus hanno sconfitto Dean Ambrose e Seth Rollins conquistando cos\u00ec il WWE Raw Tag Team Championship per la terza volta. Nella puntata di \"Raw\" del 13 novembre Cesaro, Sheamus e The Miz sono stati sconfitti dallo Shield (Dean Ambrose, Roman Reigns e Seth Rollins). Il 19 novembre, a Survivor Series, Cesaro e Sheamus sono stati sconfitti dai WWE SmackDown Tag Team Champions, gli Usos. Nella puntata di \"Raw\" del 4 dicembre Cesaro e Sheamus hanno difeso con successo i titoli contro Dean Ambrose e Seth Rollins in un No Disqualification match grazie all'aiuto di Samoa Joe. Nella puntata di \"Raw\" del 18 dicembre Cesaro, Sheamus e Samoa Joe hanno sconfitto Dean Ambrose, Seth Rollins e Jason Jordan. Nella puntata di \"Raw\" del 25 dicembre Cesaro e Sheamus hanno perso i titoli contro Jason Jordan e Seth Rollins dopo 49 giorni di regno. Nella puntata di \"Raw\" dell'8 gennaio 2018 Cesaro e Sheamus sono stati sconfitti dal Titus Worldwide (Apollo Crews e Titus O'Neil). Nella puntata di \"Raw\" del 15 gennaio Cesaro e Sheamus sono stati sconfitti nuovamente dal Titus Worldwide a causa di una distrazione di Jason Jordan. Il 28 gennaio, alla Royal Rumble, Cesaro e Sheamus hanno sconfitto Jason Jordan e Seth Rollins conquistando per la quarta volta il WWE Raw Tag Team Championship. Quella stessa sera, inoltre, Sheamus e Cesaro hanno partecipato all'omonimo match entrando rispettivamente col numero 11 e 15 ma sono stati eliminati (sempre rispettivamente) da Seth Rollins e Heath Slater. Nella puntata di \"Raw\" del 29 gennaio Cesaro e Sheamus hanno difeso con successo i titoli contro il Titus Worldwide. Nella puntata di \"Raw\" del 5 febbraio Cesaro e Sheamus hanno difeso con successo i titoli contro Roman Reigns e Seth Rollins sconfiggendoli per squalifica grazie all'intervento involontario di Jason Jordan. Nella puntata di \"Raw\" del 19 febbraio Cesaro e Sheamus sono stati sconfitti dal Titus Worldwide in un match non titolato. Il 25 febbraio, ad Elimination Chamber, Cesaro e Sheamus hanno difeso con successo i titoli contro il Titus Worldwide. Nella puntata di \"Raw\" del 26 febbraio Cesaro e Sheamus hanno difeso con successo nuovamente i titoli contro il Titus Worldwide in un 2-out-of-3 Falls match per 2-0. Nella puntata di \"Raw\" del 26 febbraio Cesaro e Sheamus hanno difeso con successo nuovamente i titoli contro il Titus Worldwide in un 2-out-of-3 Falls match per 2-0. Nella puntata di \"Raw\" del 5 marzo Cesaro e Sheamus hanno sconfitto i Revival in un match non titolato. L'8 aprile, a WrestleMania 34, Cesaro e Sheamus hanno perso i titoli di coppia a favore di Braun Strowman e Nicholas (un bambino di dieci anni scelto fra il pubblico dallo stesso Strowman) dopo 70 giorni di regno. Nella puntata di \"Raw\" del 16 aprile Cesaro e Sheamus sono stati sconfitti dai Breezango.\nSmackDown Tag Team Champions (2018\u20132019).\nCon lo \"Shake-up\" del 17 aprile Cesaro e Sheamus sono stati trasferiti nel roster di \"SmackDown\". Il 27 aprile, a Greatest Royal Rumble, Cesaro e Sheamus hanno affrontato Bray Wyatt e Matt Hardy per il vacante WWE Raw Tag Team Championship ma sono stati sconfitti. Nella puntata di \"SmackDown\" del 15 maggio Cesaro e Sheamus sono stati sconfitti da Big E e Xavier Woods del New Day (in un match in cui i vincitori avrebbero deciso un membro del loro team per partecipare al Money in the Bank Ladder match). Nella puntata di \"SmackDown\" del 29 maggio Cesaro, Sheamus e The Miz sono stati sconfitti dal New Day (Big E, Kofi Kingston e Xavier Woods). Nella puntata di \"SmackDown\" del 31 luglio Cesaro e Sheamus sono tornati in azione sconfiggendo gli Usos nella semifinale di un torneo per determinare gli sfidanti al WWE SmackDown Tag Team Championship dei Bludgeon Brothers. Tuttavia, nella puntata di \"SmackDown\" del 7 agosto Cesaro e Sheamus sono stati sconfitti da Big E e Kofi Kingston del New Day nella finale del suddetto torneo. Il 6 ottobre, a Super Show-Down, Cesaro e Sheamus hanno affrontato Kofi Kingston e Xavier Woods del New Day per il WWE SmackDown Tag Team Championship ma sono stati sconfitti. Nella puntata di \"SmackDown 1000\" del 16 ottobre Cesaro e Sheamus hanno sconfitto Big E e Xavier Woods del New Day (grazie all'aiuto di Big Show) conquistando cos\u00ec il WWE SmackDown Tag Team Championship per la prima volta. Il 2 novembre, a Crown Jewel, Cesaro e Sheamus hanno difeso con successo i titoli contro Big E e Kofi Kingston del New Day. Il 16 dicembre, a , Cesaro e Sheamus hanno difeso con successo i titoli in un Triple Threat Tag Team match contro Kofi Kingston e Xavier Woods del New Day e gli Usos. Il 27 gennaio 2019, alla Royal Rumble, Cesaro e Sheamus hanno perso i titoli contro The Miz e Shane McMahon dopo 103 giorni di regno. Nella puntata di \"SmackDown\" del 19 febbraio Cesaro e Sheamus sono stati sconfitti dalla coppia formata dall'NXT Champion Tommaso Ciampa e l'NXT North American Champion Johnny Gargano. Nella puntata di \"SmackDown\" Cesaro e Sheamus sono stati sconfitti dai rientranti Hardy Boyz. Nella puntata di \"SmackDown\" del 5 marzo Cesaro e Sheamus sono stati sconfitti da Aleister Black e Ricochet. Il 10 marzo, a Fastlane, Cesaro e Sheamus hanno sconfitto il solo Kofi Kingston in un 2-on-1 Handicap match. Nella puntata di \"SmackDown\" del 12 marzo il match tra i The Bar, Rusev e Shinsuke Nakamura contro Aleister Black, Ricochet e gli Hardy Boyz \u00e8 terminato in no-contest. Il 7 aprile, a WrestleMania 35, Cesaro e Sheamus hanno partecipato ad un Fatal 4-Way per lo SmackDown Tag Team Championship che comprendeva anche i campioni, gli Usos, Aleister Black e Ricochet e Rusev e Shinsuke Nakamura ma il match \u00e8 stato vinto dagli stessi Usos.\nIl 22 aprile il team si \u00e8 sciolto dopo il passaggio di Cesaro a \"Raw\"."}
{"id": "6406649", "revid": "110157", "url": "https://it.wikipedia.org/wiki?curid=6406649", "title": "Pallacanestro maschile ai XVII Giochi dei piccoli stati d'Europa", "text": "La pallacanestro maschile ai XVI Giochi dei piccoli stati d'Europa si \u00e8 svolta dal 30 maggio al 3 giugno 2015 a San Marino: al torneo hanno partecipato sei squadre nazionali europee di stati con meno di un milione di abitanti.\nRegolamento.\nLe squadre hanno disputato una fase unica con la formula del girone all'italiana."}
{"id": "6406656", "revid": "6923", "url": "https://it.wikipedia.org/wiki?curid=6406656", "title": "Nitije\u013c\u0101", "text": "La Nitije\u013c\u0101 \u00e8 il parlamento delle Isole Marshall. Tale organo, unicamerale, conta 33 membri, eletti con suffragio universale da tutti i cittadini di et\u00e0 maggiore di 18 anni in 19 collegi uninominali e 5 collegi plurinominali (con un numero di eletti che va da due a cinque), con un mandato della durata di 4 anni.\nNelle Isole Marshall le elezioni sono ufficialmente apartitiche, sebbene la maggior parte dei membri della Nitije\u013c\u0101 sia comunque associato con uno dei quattro partiti politici esistenti nel paese: l'Aelon Kein Ad (AKA) (che in marshallese significa letteralmente: \"\"Nostre isole\"), il Kien Eo Am (KEA) (in marshallese: \"Il tuo governo\"), lo United People's Party (UPP) (in inglese: \"Partito del Popolo Unito\") e lo United Democratic Party (UDP) (in inglese \"Partito dei Democratici Uniti\"\"). Va comunque detto che quelli delle Isole Marshall non sono partiti politici veri e propri ma sono invece qualcosa di pi\u00f9 simile a raggruppamenti, mancando sia di un quartier generale che di una struttura gerarchica interna.\nMembri della Nitije\u013c\u0101.\nI ventiquattro distretti elettorali in cui il paese \u00e8 suddiviso corrispondono a isole e atolli abitati. Le ultime elezioni generali si sono tenute il 15 novembre 2015 e, sebbene, come detto, le elezioni siano apartitiche, si pu\u00f2 dire che la vittoria sia andata al KEA, data l'elezione di 23 senatori ad esso vicini. Queste ultime elezioni hanno anche segnato un record per quanto riguarda il numero di donne elette, che in questa tornata elettorale sono state tre.\nI membri della Nitije\u013c\u0101, ordinati secondo i distretto di elezione, ad oggi sono:"}
{"id": "6406657", "revid": "297059", "url": "https://it.wikipedia.org/wiki?curid=6406657", "title": "Villa Morosini, Cappello, Battaggia, Lampertico, Vanzo Mercante", "text": ""}
{"id": "6406658", "revid": "83531", "url": "https://it.wikipedia.org/wiki?curid=6406658", "title": "Sulli", "text": "Ha guadagnato notoriet\u00e0 come attrice bambina, interpretando la giovane principessa Seonhwa di Silla nel drama SBS \"Seodong-yo\" nel 2005. Nel 2009 Sulli ha esordito come membro del gruppo sudcoreano femminile f(x). Ha lasciato il gruppo nel 2015 per concentrarsi sulla sua carriera di attrice. Dopo una lunga pausa di tre anni Sulli ha ripreso la sua carriera musicale con un featuring sul singolo di Dean del 2018 \"Dayfly\" prima di esordire come solista nel giugno 2019 con il singolo \"Goblin\".\nBiografia.\nChoi Jin-ri nasce il 29 marzo 1994 a Pusan, in Corea del Sud. Unica femmina tra quattro fratelli, da bambina si iscrive ad una scuola di recitazione su volere della madre.\nSi trasferisce a Seul nel 2004 durante la scuola elementare. Dopo il suo debutto come attrice l'anno seguente, viene selezionata dalla SM Entertainment al termine di un'audizione ed in seguito inizia il proprio periodo di formazione come apprendista idol. Nel corso dei due anni seguenti condivide la camera di un dormitorio con Taeyeon e Tiffany, prima del debutto di queste ultime nelle Girls' Generation nel 2007.\nCarriera.\nNel 2005, all'et\u00e0 di 11 anni, Sulli ha iniziato a recitare professionalmente quando \u00e8 stata selezionata per interpretare la giovane principessa Seonhwa di Silla nel dramma storico di SBS \"Seodong-yo\". Prima del suo debutto come attrice da bambina il suo nome d'arte \u00e8 stato cambiato da Choi Jin-ri, che significa \"la verit\u00e0\" in coreano, a Sulli su suggerimento di una giornalista che ha ritenuto che il suo nome di nascita fosse \"troppo cristiano\" e che non sarebbe piaciuto a persone di altre religioni. Ha continuato ad recitare in ruoli minori in fiction televisive e film come \"Vacation\" (2006), \"Punch Lady\" (2007), \"The Flower Girl is Here\" (2007) e \"BABO\" (2008).\nDopo alcuni anni di allenamento nel 2009 Sulli compie il proprio debutto come membro delle f(x), un gruppo musicale sotto contratto con la SM Entertainment. La band esordisce ufficialmente il 5 settembre 2009 con il singolo \"La Cha Ta\".\nNel 2012 \u00e8 protagonista a fianco di Choi Min-ho nel drama di SBS \"Areumda-un geudae-ege\", basato sul manga shojo giapponese \"Hana-Kimi\". L'interpretazione di Jae-hee le vale il premio New Star agli SBS Drama Award.\nNel 2013 Sulli e la compagna del gruppo Krystal Jung sono stati i nuovi volti del marchio di cosmetici Etude House.\nIl 2014 la vede dapprima impegnata nel film d'avventura \"\", con protagonisti Son Ye-jin e Kim Nam-gil, dove interpreta il ruolo di una giovane piratessa. Lo stesso anno ha interpretato, a fianco di Joo Won e Kim Sung-oh, la protagonista della commedia \"Fashion wang\", adattamento cinematografico dell'omonimo manhwa.\nIl 24 luglio 2014, durante la promozione del terzo album delle f(x) \"Red Light\", Sulli annuncia un periodo di pausa dall'industria dell'intrattenimento coreano citando come causa l'elevato stress fisico e mentale dovuto alle numerose speculazioni riguardo alla sua vita privata. Nell'agosto 2015 (un anno dopo la pausa) \u00e8 stato comunicato che Sulli si \u00e8 ufficialmente ritirata dal gruppo.\nUno dei suoi disegni (intitolato \"Portrait\") \u00e8 stato di ispirazione per la canzone di IU \"Red Queen\" dal suo album del 2015 \"Chat-Shire\". Lei stessa \u00e8 stata l'ispirazione per la canzone di IU \"Peach\". Dopo la sua morte la canzone \u00e8 rientrata nelle classifiche musicali.\nNel 2017 Sulli ha interpretato, a fianco di Kim Soo-hyun, la protagonista del film nel 2017 \"Real.\" \u00c8 stata accusata di fare uso di droghe sui social media a causa delle sue pupille dilatate nel film.\nSulli ha partecipato come cantante del singolo di Dean \"Dayfly\", che \u00e8 stato pubblicato il 9 novembre 2018 ed \u00e8 stato il suo primo singolo da quando ha lasciato f(x) nel 2015. Il 29 giugno 2019 Sulli esordisce come artista solista con l'album singolo \"Goblin\" e lo stesso giorno al SM Town Theater, dove tiene uno special stage \"Peaches Go!blin\".\nNel 2019, Sulli ha partecipato al variet\u00e0 di JTBC2 \"The Night of Hate Comments\", che tratta delle reazioni delle celebrit\u00e0 ai commenti di odio, alle voci malevoli e al cyberbullismo che avevano incontrato online. Nel primo episodio Sulli ha risposto allegramente ai commenti spiritosi e meschini. Ha riconosciuto che il suo pi\u00f9 grande successo \u00e8 la sua presenza sui social network e che \u00e8 una ricercatrice di attenzione. Tuttavia ha contestato i commenti secondo cui sembra una \"drogata\" a causa delle sue grandi pupille dilatate, dicendo che non ha fatto nulla di illegale, ma ha studiato il comportamento delle droghe nel corso del method acting. Inoltre ha negato di non indossare il reggiseno per cercare attenzione, affermando che per lei fosse pi\u00f9 confortevole, oltre che \"pi\u00f9 naturale e pi\u00f9 bello\". Ha detto che vede i reggiseni come un accessorio che qualche volta indossa e che ha continuato non indossarlo dopo che \u00e8 diventata una controversia, per contribuire a far scomparire il pregiudizio.\nSulli \u00e8 stata scelta come principale protagonista della seconda stagione della serie antologica di Netflix \"Persona\". Il 23 ottobre 2019 Mystic Story ha annunciato di aver deciso di sospendere temporaneamente la produzione poich\u00e9 Sulli era nel mezzo delle riprese del secondo dei cinque episodi previsti per la serie quando \u00e8 morta.\nMorte.\nIl 14 ottobre 2019, verso le 15:20 Korea Standard Time (KST), \u00e8 trapelata la notizia che Sulli \u00e8 stata trovata morta dal suo manager al secondo piano della sua casa di Seongnam, a sud di Seoul. Il manager ha riferito di aver raggiunto la casa nel momento in cui non \u00e8 riuscito a contattarla dopo aver parlato con Sulli per telefono il giorno precedente alle 6:30 KST. La polizia ha dichiarato che stavano investigando come possibile suicidio in quanto non c'erano segni di violenza o di intrusione e che hanno trovato una lettera scritta a mano nel suo diario in cui descriveva i suoi sentimenti ma hanno concluso che non si trattava di una lettera di suicidio. Il 15 ottobre la polizia ha richiesto un'autopsia per confermare la causa della morte, che \u00e8 stato eseguita la mattina seguente, giungendo alla conclusione di un probabile suicidio avvenuto la notte del 13 ottobre o la mattina del 14 ottobre, poich\u00e9 il suo corpo non mostrava alcun segno di morte per cause esterne.\nIl funerale \u00e8 stato inizialmente interdetto ai media e ai fan ed \u00e8 stato celebrato privatamente da familiari e amici, tuttavia successivamente SM Entertainment ha allestito un locale separato nella sala funeraria del Severance Hospital a Sinchon-dong, Seoul il 15 e 16 ottobre per i fan che desiderano rendere omaggio. Diverse celebrit\u00e0 hanno cancellato le loro attivit\u00e0 per compiangere Sulli, come le precedenti compagne di gruppo Victoria Song, Amber Liu e Luna, la collega cantante e amica IU, i Dynamic Duo. Il 17 ottobre, dopo un funerale privato di quattro giorni e una cerimonia di lutto in un ospedale di Seoul, Sulli \u00e8 stata sepolta in un luogo segreto.\nLa morte di Sulli \u00e8 stata collegata da vari media alla depressione causata dal cyberbullismo. Dopo la sua morte \u00e8 emerso che Sulli aveva ripetutamente chiesto alla sua agenzia, SM Entertainment, di adottare misure forti contro i commenti dannosi e il cyberbullismo. Sono state pubblicate sette petizioni sul sito web dell'ufficio presidenziale sudcoreano per chiedere pene pi\u00f9 severe per il cyberbullismo e il rafforzamento dell'uso di un sistema di nomi reali durante la pubblicazione di commenti e la creazione di account. Inoltre il mondo politico ha discusso vari modi per evitare che una tragedia di questo tipo si ripeta. Una legge con il titolo provvisorio \"Sulli Act\" \u00e8 stata menzionata in un audit generale della Commissione per le comunicazioni della Corea il 21 ottobre, in cui il rappresentante Park Dae-chool del Liberty Korea Party ha dichiarato che sta scrivendo una proposta legislativa per aumentare la responsabilit\u00e0 dei commenti introducendo un sistema di nomi reali su Internet. Il 25 ottobre, inoltre, il rappresentante Park Sun-sook ha proposto una modifica parziale alla Legge sulla promozione dell'utilizzo delle reti di informazione e di comunicazione e sulla protezione delle informazioni che imporrebbe l'obbligo per i fornitori di servizi di informazione e comunicazione di cancellare i commenti di odio. Inoltre, l'emendamento comprende la segnalazione dei commenti dannosi come informazioni illegali e fornisce a chiunque abbia visto commenti dannosi, non solo a chi ne \u00e8 stato vittima, la possibilit\u00e0 di richiederne la cancellazione. Il 25 ottobre 2018 Kakao ha annunciato che disabiliteranno progressivamente i commenti alle notizie di intrattenimento per evitare commenti di odio e la rimozione dei relativi termini di ricerca quando si cercano nomi di persone entro un anno.\nVita privata.\nIl 24 giugno 2014 Sulli ha iniziato a ricevere commenti d'odio per via di una sua presunta relazione con il cantante Choiza, quando una foto del portafoglio di lui, che conteneva immagini di Sulli, \u00e8 stata caricata online. Il 25 luglio 2014 SM Entertainment ha annunciato che Sulli ha deciso di prendersi una pausa dall'industria dello spettacolo sudcoreana a causa dell'esaurimento mentale e fisico per i continui commenti maliziosi e le false voci che erano state diffuse su di lei. Il loro rapporto \u00e8 stato confermato il 19 agosto 2014, sia da Amoeba Culture che da SM Entertainment, e sono state pubblicate su internet altre foto di loro due durante un appuntamento. Entrambe le celebrit\u00e0 hanno sopportato commenti maliziosi e cyberbullismo durante tutto il loro intero rapporto pubblico. Il 6 marzo 2017 \u00e8 stato riportato che Sulli e Choiza si sono separati dopo 2 anni e 7 mesi insieme.\nNell'ottobre 2018 Sulli ha rivelato di aver sofferto di attacchi di panico e fobia sociale fin da giovane. Prima della sua morte Sulli soffriva di un grave disturbo depressivo.\nImmagine pubblica.\nNel luglio 2019, Sulli ha annunciato di essere una sostenitrice del movimento no bra. Le sue precedenti foto pubblicate sui social mentre non indossava il reggiseno e si notavano i capezzoli in diverse occasioni, a partire dal maggio 2016, sono state accolte con pesanti critiche. A settembre 2019, il seno di Sulli \u00e8 stato accidentalmente mostrato durante una diretta streaming sui social, il che ha causato un attacco contro di lei in Corea del Sud.\nDopo la sua uscita da f(x) Sulli ha avuto una maggiore attenzione da parte della stampa per il suo personaggio non convenzionale che ha polarizzato la percezione pubblica. Alcuni media l'hanno bollata come \"eccentrica\" e \"progressista\", mentre i media conservatori la consideravano \"inappropriata\" e \"assurda\". Il personaggio di Sulli \u00e8 stato parodiato al Saturday Night Live Korea.\nHa espresso la speranza che le persone possano accettare le reciproche differenze e ha affermato: \"ci sono cos\u00ec tanti tipi unici di persone in questo paese con cos\u00ec tanto talento e mi sembra che lo stiano sprecando le loro energie nel criticare altri in rete\". A seguito della sua apparizione sul variet\u00e0 di JTBC2 \"The Night of Hate Comments\" Jeff Benjamin di Billboard K-Town ha affermato che l'apparizione di Sulli nello show \u00e8 sembrata riflettere il suo controverso stile di vita. Ha commentato che lei, \"come l'ospite pi\u00f9 giovane e schietta\", ha parlato di molti argomenti personali tra cui \"le dicerie sulla gravidanza, i piani familiari, le preferenze agli appuntamenti e altro ancora\".\nDiversi media hanno attribuito la reazione contro Sulli al fatto che la sua immagine pubblica non \u00e8 stata costruita con la stessa cura con cui sono stati costruiti molti dei suoi contemporanei nell'industria dell'idol, e ha sfidato direttamente le aspettative della societ\u00e0 nei confronti delle donne nella cultura coreana. Associated Press ha descritto Sulli come una persona \"conosciuta per la sua posizione femminista e la schiettezza, cose rare tra le intrattenitrici della Corea del Sud profondamente conservatrice\".\nSulli si \u00e8 espressa contro il cyberbullismo, che l'ha coinvolta personalmente essendo spesso bersaglio di abusi online per la sua immagine pubblica dicotomica. Il 14 agosto 2018 Sulli ha espresso il proprio sostegno al Comfort Women Day, giornata nazionale in memoria delle vittime della schiavit\u00f9 sessuale durante la seconda guerra mondiale dell'esercito imperiale giapponese. \u00c8 stata anche attaccata per via di un suo post a favore della libert\u00e0 di scelta in tema d'aborto."}
{"id": "6406659", "revid": "297059", "url": "https://it.wikipedia.org/wiki?curid=6406659", "title": "Il Palazzo", "text": ""}
{"id": "6406660", "revid": "110157", "url": "https://it.wikipedia.org/wiki?curid=6406660", "title": "Pallacanestro femminile ai XVII Giochi dei piccoli stati d'Europa", "text": "La pallacanestro femminile ai XVI Giochi dei piccoli stati d'Europa si \u00e8 svolta dal 30 maggio al 3 giugno 2017 a San Marino: al torneo hanno partecipato quattro squadre nazionali europee di stati con meno di un milione di abitanti.\nRegolamento.\nLe squadre hanno disputato una fase unica con la formula del girone all'italiana."}
{"id": "6406661", "revid": "844563", "url": "https://it.wikipedia.org/wiki?curid=6406661", "title": "Kup Mar\u0161ala Tita 1949", "text": "La Kup Mar\u0161ala Tita 1949 fu la 3\u00aa edizione della Coppa di Jugoslavia. 1427 squadre parteciparono alle qualificazioni gestite dalle federazioni repubblicane; 64 furono quelle che raggiunsero la coppa vera e propria (gestita dalla FSJ), che si disput\u00f2 dal 16 ottobre al 29 novembre 1949, quando fu l'unica manifestazione calcistica ufficiale nell'autunno 1949 dato che il calendario del campionato pass\u00f2 da quello autunno-primavera (Prva Liga 1948-1949) a quello disputato nell'anno solare (Prva Liga 1950).\nAlle qualificazioni parteciparono le squadre dei campionati repubblicani (ovvero dalla terza divisione in gi\u00f9), le societ\u00e0 calcistiche degli impianti industriali, le squadre delle cooperative del lavoro contadino e le squadre delle guarnigioni dell'esercito. Nella coppa vera e propria entrarono i club dei campionati federali (le prime due divisioni).\nIl trofeo fu vinto dalla (al secondo successo consecutivo), sconfiggendo in finale il .\nIl , vincitore del campionato, usc\u00ec ai quarti di finale. Curiosamente, la seconda squadra dei bianconeri fece meglio, raggiungendo le semifinali.\nLegenda.\nLa stagione corretta sarebbe dovuta essere la 1949-50, ma in Jugoslavia questa non fu disputata.\nSquadre qualificate.\nLe 10 squadre di prima divisione e le 10 di seconda erano qualificate di diritto. Le altre 44, dalle serie inferiori, sono passate attraverso le qualificazioni.\nPer la prima volta quest'anno, il regolamento ha permesso ai club di partecipare con pi\u00f9 squadre, ma i giocatori potevano giocare per una sola squadra nella stessa stagione di coppa.\nTrentaduesimi di finale.\nLa si ritir\u00f2 dalle competizioni jugoslave ed entr\u00f2 in quelle italiane."}
{"id": "6406662", "revid": "1345932", "url": "https://it.wikipedia.org/wiki?curid=6406662", "title": "Parlamento delle Isole Marshall", "text": ""}
{"id": "6406665", "revid": "287204", "url": "https://it.wikipedia.org/wiki?curid=6406665", "title": "Phil Donahue", "text": "Biografia.\nNato a Cleveland, nel 1957 consegue un Bachelor in Business Administration presso l'Universit\u00e0 di Notre Dame. Padre di cinque figli, \u00e8 stato sposato due volte, una delle quali con Marlo Thomas.\nCarriera.\nInizia lavorando per radio e televisione locali in Ohio. Dal 1967 al 1996, ha condotto il The Phil Donahue Show, programma che nel 2002 \u00e8 stato inserito nella lista dei 50 migliori programmi televisivi d tutti i tempi da TV Guide. Dal 2002 al 2003, ha condotto il programma \"Donahue\" su MSNBC.\nRiconoscimenti.\n\u00c8 stato inserito nella Television Hall of Fame."}
{"id": "6406670", "revid": "297059", "url": "https://it.wikipedia.org/wiki?curid=6406670", "title": "Ottone Maria Calderari", "text": ""}
{"id": "6406671", "revid": "1543377", "url": "https://it.wikipedia.org/wiki?curid=6406671", "title": "Conflitto Tenbun", "text": "Il , conosciuto anche come guerra Tenbun o ribellione di Tenbun, fu un conflitto interno al clan Date avvenuto tra il 1542 ed il 1548 durante il periodo Sengoku.\nCausa del conflitto furono i contrasti tra Date Tanemune e suo figlio Harumune che ebbero inizio quando Tanemune propose l'adozione del suo terzogenito, Sanemoto, al clan Uesugi. Harumune, erede di Tanemune, si oppose fermamente. Quello che all'inizio fu un disaccordo tra padre e figlio divenne progressivamente uno scontro interno al clan con i servitori divisi tra padre e figlio. Anche se Tanemune ebbe inizialmente successo, Harumune ottenne il sostegno dei clan Ashina e S\u014dma che portarono le sorti dello scontro in suo favore. Alla fine, nel 1548, Tanemune venne sconfitto e si ritir\u00f2, lasciando il controllo del clan Date al figlio Harumune.\nQuesto conflitto, durato sei anni a partire dal 1542, indebol\u00ec sensibilmente il clan Date e caus\u00f2 l'allontanamento di numerosi vassalli precedentemente sottomessi (come ad esempio il clan Mogami) e il loro ritorno all'indipendenza. Il clan continu\u00f2 ad avere problemi interni ed inizi\u00f2 a risollevarsi quando il figlio di Harumune, Date Terumune, futuro padre di Date Masamune, divenne capo del clan."}
{"id": "6406675", "revid": "119795915", "url": "https://it.wikipedia.org/wiki?curid=6406675", "title": "Branson (Missouri)", "text": "Branson \u00e8 un comune degli Stati Uniti d'America facente parte della Contea di Stone e di Taney nello stato del Missouri.\nNonostante la sua posizione piuttosto remota, la citt\u00e0 \u00e8 anche conosciuta come \"The Live Entertainment Capital of the World\", e conta pi\u00f9 di 50 teatri, dove si tengono spettacoli anche permanenti. Tra questi Silver Dollar City, Branson Top Ops, l'Hollywood Wax Museums e il Dolly Parton's Stampede. Inoltre \u00e8 possibile effettuare itinerari su veicoli anfibi grazie al duck tour operator Ride the Ducks. "}
{"id": "6406677", "revid": "610572", "url": "https://it.wikipedia.org/wiki?curid=6406677", "title": "Societ\u00e0 Sportiva Francavilla 1983-1984", "text": ""}
{"id": "6406678", "revid": "610572", "url": "https://it.wikipedia.org/wiki?curid=6406678", "title": "Societ\u00e0 Sportiva Francavilla 1984-1985", "text": ""}
{"id": "6406681", "revid": "729019", "url": "https://it.wikipedia.org/wiki?curid=6406681", "title": "G7 del 2018", "text": "Il 44\u00ba vertice del G7 si \u00e8 svolto a La Malbaie in Qu\u00e9bec, Canada l'8 e il 9 giugno 2018. La riunione \u00e8 stata guidata dal Primo ministro canadese Justin Trudeau. Per la quinta volta consecutiva dopo la sospensione della Russia dal G8 nel marzo 2014, il vertice si \u00e8 tenuto nel formato \"G7\".\nIl summit si \u00e8 svolto in un momento caratterizzato da un significativo declino delle relazioni degli altri 6 membri con gli Stati Uniti. Per questo motivo, il summit \u00e8 stato definito da parte di alcuni media come \"G6+1\", per sottolineare l'isolamento degli Stati Uniti a causa dei recenti eventi (soprattutto i dazi commerciali imposti da Trump e il ritiro degli Stati Uniti dall'accordo sul nucleare con l'Iran e dall'accordo di Parigi sul clima).\nScelta della sede.\nLa scelta di La Malbaie come sede del G7 fu annunciata dal Primo ministro Justin Trudeau il 27 maggio 2017, durante la conferenza stampa finale del precedente vertice di Taormina. Annunciando la sua scelta, Trudeau dichiar\u00f2 che questa regione dinamica ben rappresenta il Canada, dal bilinguismo alla diversit\u00e0 culturale, passando per i paesaggi sensazionali. Il Premier si \u00e8 quindi detto impaziente di accogliere i colleghi nella magnifica regione di Charlevoix, di cui La Malbaie fa parte, sicuro che se ne innamoreranno come tutti i canadesi fanno da generazioni.\nLeader invitati.\nHanno partecipato alle sessioni estese:\nOrganizzazioni internazionali.\nHanno partecipato alle sessioni estese:\nFonte:\nAgenda e risultati.\nCommercio e isolamento degli Stati Uniti.\nIl tema pi\u00f9 controverso del vertice \u00e8 stato, come previsto, il commercio internazionale dopo la decisione unilaterale del Presidente degli Stati Uniti Donald Trump di imporre dei dazi su alluminio e acciaio dell'Unione europea e di Canada e Messico. Dopo i negoziati svolti nell'ambito del vertice i leader erano giunti ad un accordo firmando una dichiarazione comune contro il protezionismo e che impegnava a riformare al pi\u00f9 presto le regole dell'Organizzazione mondiale del commercio (WTO), dichiarazione definita comunque non risolutiva da Merkel e Macron. Tale dichiarazione \u00e8 stata per\u00f2 rimessa in discussione da Trump dopo che nella conferenza stampa conclusiva il Primo ministro del Canada e presidente di turno del G7, Justin Trudeau aveva definito un insulto per i canadesi le tariffe imposte da Trump, perch\u00e9 motivate con ragioni di \"sicurezza nazionale\" aggiungendo che \"noi canadesi siamo gentili, siamo ragionevoli, ma non ci faremo maltrattare\". Gi\u00e0 in volo verso Singapore per il vertice con il dittatore nordcoreano Kim Jong-un, Trump aveva tramite un tweet ritirato la firma degli Stati Uniti dalla dichiarazione, definendo Trudeau \"debole e disonesto\". In risposta l'ufficio stampa del Premier Trudeau ha dichiarato che il Premier in conferenza stampa non aveva detto nulla di diverso rispetto a quanto detto privatamente e pubblicamente durante il vertice e il Presidente francese Macron ha criticato duramente Trump accusandolo di \"incoerenza e inconsistenza\" e avvertendo che \"la cooperazione internazionale non pu\u00f2 essere dettata da crisi di rabbia e da osservazioni sprezzanti\". Il ministro degli esteri tedesco Heiko Maas ha dichiarato inoltre che con un solo tweet Trump aveva distrutto la credibilit\u00e0 del G7.\nAltri summit nell'ambito del G7.\nFonte:"}
{"id": "6406683", "revid": "757396", "url": "https://it.wikipedia.org/wiki?curid=6406683", "title": "Sergi Mart\u00ednez", "text": ""}
{"id": "6406717", "revid": "584834", "url": "https://it.wikipedia.org/wiki?curid=6406717", "title": "Monte Sabotino", "text": ""}
{"id": "6406730", "revid": "729019", "url": "https://it.wikipedia.org/wiki?curid=6406730", "title": "G8 del 2011", "text": "Il 37\u00ba meeting del G8 del 2011 si \u00e8 svolto in Francia il 26 e 27 maggio 2011 a Deauville (Bassa Normandia).\nAgenda.\nFu preceduto da un incontro preparatorio a Parigi, il 14 e 15 marzo 2011, fra i ministri degli esteri dei paesi del G8, per definire le strategie di politica internazionale e gli obiettivi e argomenti del successivo incontro dei capi di governo.\nL'agenda del summit riguardava alcuni temi gi\u00e0 trattati negli incontri precedenti:\nArgomenti specifici del summit:\nAl termine dell'incontro sono seguite le dichiarazioni finali e le conclusioni del dibattito consultabili negli atti ufficiali\nPartecipanti.\nIn qualit\u00e0 di ospiti furono invitati a partecipare anche i capi di governo rappresentanti di:\ne i segretari di organizzazioni internazionali:"}
{"id": "6406731", "revid": "339392", "url": "https://it.wikipedia.org/wiki?curid=6406731", "title": "Distretto di Canterbury", "text": ""}
{"id": "6406732", "revid": "260676", "url": "https://it.wikipedia.org/wiki?curid=6406732", "title": "Giovent\u00f9 Brindisi Calcio 1982-1983", "text": "Questa voce raccoglie le informazioni riguardanti la Giovent\u00f9 Brindisi Calcio nelle competizioni ufficiali della stagione 1982-1983."}
{"id": "6406737", "revid": "3115", "url": "https://it.wikipedia.org/wiki?curid=6406737", "title": "Laurisilva di Madera", "text": "La laurisilva di Madera \u00e8 il lembo forestale pi\u00f9 esteso esistente di laurisilva, una tipologia di foresta sempreverde tipica delle isole della Macaronesia, cos\u00ec chiamata per la predominanza di specie della famiglia delle Lauracee.\nSi spande sul versante settentrionale dell'isola di Madera, su un'altitudine che va dai 300 ai 1400 metri d'altezza, coprendo circa ha.\nLa laurisilva di Madera \u00e8 stata dichiarata patrimonio dell'umanit\u00e0 dall'UNESCO nel 1999.\nLa foresta \u00e8 composta in buona parte da lauracee, tra cui il \"til\" (\"Ocotea foetens\"), il \"loureiro\" (\"Laurus novocanariensis\"), il \"vinh\u00e1tico\" (\"Persea indica\") e il \"barbosano\" (\"Apollonias barbujana\"); altre specie includono l\u2019\"aderno\" (\"Heberdenia excelsa\"), il \"pau branco\" (\"Picconia excelsa\"), il \"mocanos\" (\"Visnea mocanera\"), il \"Pittosporum coriaceum\", il \"sanguinho\" (\"Rhamnus glandulosa\"), il \"folhado\" (\"Clethra arborea\") e il \"perado\" (\"Ilex perado\"). Le foreste ospitano un ricco sottobosco formato da crittogame e piante erbacee, tra cui \"Sonchus\" spp., \"Argyranthemum\" spp., \"Geranium\" spp. (\"G. maderense\", \"G. palmatum\" e \"G. rubescens\") e l'orchidea endemica \"Goodyera macrophylla\"."}
{"id": "6406740", "revid": "21880", "url": "https://it.wikipedia.org/wiki?curid=6406740", "title": "Laurisilva di Madeira", "text": ""}
{"id": "6406743", "revid": "599013", "url": "https://it.wikipedia.org/wiki?curid=6406743", "title": "Societ\u00e0 Sportiva Jesi 1982-1983", "text": "Questa voce raccoglie le informazioni riguardanti la Societ\u00e0 Sportiva Jesi nelle competizioni ufficiali della stagione 1982-1983."}
{"id": "6406744", "revid": "767487", "url": "https://it.wikipedia.org/wiki?curid=6406744", "title": "Coalescenza (informatica)", "text": "In informatica, la coalescenza \u00e8 l'atto della fusione di due blocchi di memoria adiacenti. Quando in un'applicazione si libera della memoria, le lacune potrebbero finire nel segmento di memoria che l'applicazione usa. Tra le altre tecniche, la coalescenza \u00e8 usata per ridurre la frammentazione esterna, ma non ne risolve definitivamente il problema. La coalescenza pu\u00f2 essere applicata non appena dei blocchi di memoria si liberano, oppure qualche tempo dopo (azione conosciuta come coalescenza in differita), o potrebbe non essere mai applicata.\nLa coalescenza e le relative tecniche come la compattazione della pila, possono essere usate nelle garbage collection."}
{"id": "6406745", "revid": "297059", "url": "https://it.wikipedia.org/wiki?curid=6406745", "title": "Pieve di San Giorgio Ingannapoltron", "text": ""}
{"id": "6406747", "revid": "287204", "url": "https://it.wikipedia.org/wiki?curid=6406747", "title": "Cavaliere d'Eon", "text": ""}
{"id": "6406749", "revid": "767487", "url": "https://it.wikipedia.org/wiki?curid=6406749", "title": "Top Cat e i gatti combinaguai", "text": "Top Cat e i gatti combinaguai (\"Don Gato: El Inicio de la Pandilla\") \u00e8 un film d'animazione del 2015 diretto da Andr\u00e9s Couturier e prodotto da Fernando de Fuentes, Jose C. Garcia de Letona e Jos\u00e9 Luis Massa. \u00c8 il secondo lungometraggio tratto dall'omonima serie animata americana della Hanna-Barbera \u00e8 il prequel sia della serie animata e del primo film ed \u00e8 il primo ad essere realizzato in 3D su questo personaggio. Il film spiega come si sono conosciuti Top Cat e la sua banda.\nDistribuzione.\nIl film usc\u00ec in Messico il 30 ottobre 2015, nel Regno Unito \u00e8 stato pubblicato il 30 maggio 2016 mentre in Italia usc\u00ec nelle sale il 20 luglio 2016 su distribuzione M2 Pictures.\nAd oggi non esiste alcuna fonte sul fatto che il film sarebbe stato distribuito negli Stati Uniti."}
{"id": "6406750", "revid": "183114", "url": "https://it.wikipedia.org/wiki?curid=6406750", "title": "Leopold von Sacher Masoch", "text": ""}
{"id": "6406769", "revid": "599013", "url": "https://it.wikipedia.org/wiki?curid=6406769", "title": "Unione Sportiva Osimana 1982-1983", "text": "Questa voce raccoglie le informazioni riguardanti l'Unione Sportiva Osimana nelle competizioni ufficiali della stagione 1982-1983."}
{"id": "6406776", "revid": "122239818", "url": "https://it.wikipedia.org/wiki?curid=6406776", "title": "Il mito tragico dell'Angelus di Millet", "text": "Il mito tragico dell'Angelus di Millet \u00e8 un'opera di Salvador Dal\u00ed, scritta in francese tra gli anni 1932 e 1935. Nel 1933 ne compare il prologo nella rivista Minotaure, con sei illustrazioni; la copia del libro, perduta nel 1941, nel momento della fuga da Arcachon, poche ore prima dell'occupazione nazista, venne poi ritrovata e pubblicata in Francia nel 1963. Nel 1978, con l'editore \u00d3scar Tusquets, Dal\u00ec decide di apportarvi alcune modifiche, correggendo alcuni particolari e aggiungendo immagini per facilitare la comprensione del testo.\nIl libro \u00e8 ritenuto l'opera pi\u00f9 rappresentativa del metodo paranoico-critico elaborato da Dal\u00ec, che utilizza e reinterpreta il principio dell\u2019\u201cautomatismo psichico\u201d teorizzato da Andr\u00e9 Breton, padre del movimento surrealista, e le suggestioni della tesi sulla psicosi paranoica dello psicoanalista francese Jacques Lacan\nL'opera.\nOsservando il quadro L'Angelus, un dipinto a olio del pittore francese Jean-Fran\u00e7ois Millet che raffigura due contadini in preghiera, Dal\u00ed intuisce che la tela nasconde qualcosa. Il quadro diventa per lui oggetto di una vera e propria ossessione, e la sua ricerca lo porta a supporre che uno degli oggetti che si intravedono nel dipinto, una cesta di verdure, nasconda in realt\u00e0 la bara di un bambino, sulla quale starebbero vegliando i due contadini. Nel 1963 riesce a convincere il Louvre a fare una radiografia del quadro e il risultato conferma che la cesta ai piedi della donna nasconde una forma sepolcrale, proprio come Dal\u00ed aveva supposto, che sarebbe stata cancellata dallo stesso Millet su indicazione di un amico, per ridurre l'effetto melodrammatico del dipinto.\nIl libro \u00e8 diviso in tre capitoli, che corrispondono alle tre fasi del metodo paranoico-critico, definito da Dal\u00ec \"un metodo spontaneo di conoscenza irrazionale basato sull'associazione interpretativo-critica dei fenomeni deliranti\". La prima fase \u00e8 costituita dalla visione di immagini e dalla presenza dell'elemento ossessivo. Il processo critico avviene in seguito, attraverso la razionalizzazione della paranoia e dei suoi effetti, e si conclude con la fase della creazione artistica.\nL'artista spagnolo utilizza la pittura come mezzo per conoscere le sue ansie, le sue fantasie e le sue frustrazioni e il dipinto di Jean-Fran\u00e7ois Millet diventa un pretesto per un'autoanalisi psicologica della sessualit\u00e0 e dei traumi ad essa legati.\nPrimo capitolo.\nNel primo capitolo Dal\u00ec descrive i \"fenomeni deliranti\" primari e secondari. Il fenomeno delirante primario \u00e8 un'allucinazione visiva che accade in maniera improvvisa; i fenomeni deliranti secondari sono associazioni generate dall'immagine ossessiva, strettamente collegati al fenomeno primario. Questo collegamento non \u00e8 esplicito ed \u00e8 compito del soggetto, Dal\u00ec in questo caso, ricostruirlo.\nRacconta il pittore spagnolo che nel giugno 1932, senza alcuna spiegazione, gli apparve nella mente l\u2019immagine dell\u2019Angelus di Millet, un dipinto che conosceva bene fin dall'infanzia, poich\u00e9 una sua copia si trovava appesa ad una parete della scuola elementare da lui frequentata.\nQuesta apparizione, che gli provoc\u00f2 uno stato di disagio e turbamento, avrebbe rappresentato il fenomeno delirante iniziale, al quale ne sarebbero seguiti altri. Da quel momento in poi, infatti, il quadro sarebbe diventato per lui un\u2019ossessione. Il primo fenomeno delirante secondario avvenne sulla spiaggia, mentre Dal\u00ec era intento a giocare con alcune pietre. Attratto dalla loro forma e plasticit\u00e0, si accorse di averne sistemate due, dalle forme antropomorfiche, in maniera del tutto inconscia, riprendendo la costruzione del quadro di Jean-Fran\u00e7ois Millet.\nIl secondo fenomeno delirante secondario sarebbe avvenuto mentre attraversava un prato di erba folta. Al centro del prato, volendo evitare un pescatore che stava avanzando, gli urt\u00f2 contro, perch\u00e9 entrambi, per scansarsi, fecero lo stesso movimento, quasi fossero una sola persona davanti allo specchio. Questo incidente gli riport\u00f2 alla mente il dipinto di Millet, in precedenza dimenticato.\nSuccessivamente si sarebbero verificati altri cinque fenomeni deliranti secondari. Nel primo, nel quale immagina due pietre che rappresentano i personaggi del dipinto di Millet, l'artista nota che nella sua fantasia la figura maschile appare erosa, curva e deformata meccanicamente dall\u2019azione del tempo. Il secondo \u00e8 costituito da un sogno, ambientato nel museo di Storia Naturale di Madrid nel momento del crepuscolo. Nel centro della sala degli insetti gli compare la coppia dell'Angelus riprodotta in sculture dalle dimensioni colossali; all'entrata del museo sogna di consumare un rapporto sessuale con la moglie e musa Gala \u00c9luard Dal\u00ed. Il terzo episodio riguarda una fantasia sperimentale: immagina di sommergere dei dipinti in liquidi diversi per valutarne l\u2019effetto (sommerge un lato dell\u2019Angelus nel latte tiepido). Il quarto episodio avviene passeggiando in automobile per una stradina di El Port de la Selva, mentre osserva la vetrina di un negozio. Qui nota che le tazze esposte riproducono il nome Angelus e il dipinto stesso di Millet e questo gli causa ansia e paranoia. L\u2019ultimo episodio avviene nel momento in cui ritrova tra le scartoffie del suo ufficio una riproduzione di ciliegie (rosse, gialle e giallognole). In una mano ha una cartolina con l\u2019immagine dell\u2019Angelus di Millet e nell'altra il disegno, e per un momento li confonde e ci\u00f2 gli crea ulteriore angoscia. Nella parte conclusiva del primo capitolo Dal\u00ec tenta di definire l\u2019eccezionalit\u00e0 degli eventi e il legame con il dipinto e i fenomeni deliranti che ne derivano.\nSecondo capitolo.\nServendosi di numerose immagini, illustrazioni, fotografie, cartoline e riproduzioni basate sul quadro, che conobbe una larghissima diffusione, Dal\u00ec elenca casi di manifestazioni ossessive causate dal dipinto. Egli ripone l'eccezionale originalit\u00e0 dell'Angelus nella sua composizione, gestualit\u00e0 e carica espressiva. Descrive l'attitudine di attesa della donna del dipinto di Millet come \"un fattore di aggressione chiarissima\", paragonandola a quella di un pugile o di un canguro prima di spiccare il salto, ed evocando infine la posa della mantide religiosa. Nell'analizzare i fenomeni deliranti Dal\u00ec ricollega gli episodi a eventi che hanno segnato la sua vita dall'infanzia all'et\u00e0 adulta, affrontando temi come hobby infantili, sessualit\u00e0 e rapporto con la madre.\nTerzo capitolo.\nIl terzo capitolo rappresenta la chiusura del cerchio. Dal\u00ec ricostruisce i passaggi del metodo, avvenuti in maniera subconscia, e descrive il risultato del processo, ovvero la creazione del mito dell'Angelus di Millet da lui ideato, articolandolo in tre fasi. La prima fase \u00e8 rappresentata dall'attesa che precede l'aggressione sessuale della donna (o madre) nei confronti dell'uomo (o figlio). La seconda fase consisterebbe nell'atto sessuale vero e proprio che assume connotati selvaggi e quasi primordiali. L'ultima fase si conclude con la femmina che divora il maschio, come avviene nel rapporto sessuale fra le mantidi. Dal\u00ec conclude l'excursus affermando che il fenomeno paranoico si pu\u00f2 capire solo a posteriori, dopo una riconciliazione mediata dalla dialettica del delirio surrealista.\nIl rapporto di Dal\u00ec con i temi dell'opera.\nNell'Angelus Dal\u00ec vede la rappresentazione di un accoppiamento brutale tra madre e figlio, utilizzando la metafora della mantide religiosa. L'opera di Millet, comunemente ritenuta l'archetipo della semplicit\u00e0 e della purezza del mondo rurale, secondo Dal\u00ec nasconde invece un dramma, localizzato nello spazio vuoto posto fra la donna e l'uomo. Dentro tale spazio si consumerebbe la relazione incestuosa e cannibalistica della madre nei confronti del figlio. La testa inclinata e le mani piegate sul ventre della donna, evocherebbero secondo Dal\u00ec la mantide religiosa, nel momento che precede l'atto della copulazione. Nella sua interpretazione del dipinto, il figlio, incarnato nella figura mascolina, morirebbe assaltato dalla madre. \u00c8 questa \u00e8 una lettura molto forte in senso psicoanalitico, che manifesterebbe il complesso di castrazione vissuto dall'artista, \"falso ricordo\" di una fellatio della madre e della sua conseguente punizione per la trasgressione, tradotta dall'atto di nell'essere divorato e annientato.\nUno dei fenomeni deliranti secondari, importante per capire la psiche del pittore catalano, \u00e8 quello che riguarda l'immersione di un quadro in un cubo di latte. All'origine di questa fantasia ci sarebbero dei ricordi riconducibili a fatti realmente accaduti: un divieto della madre, rivolto all'artista quand'era bambino, di avvicinarsi a una pianta che emanava latte e, sempre nello stesso periodo, la raccomandazione di alcuni compagni di scuola di non strofinarsi il pene sulla pianta, perch\u00e9 l'organo sessuale si sarebbe ingrossato fino a causare la morte del suo possessore. Questo trauma infantile avrebbe condotto Dal\u00ec a provare terrore per l'atto sessuale in quanto portatore di morte, e a condurlo all'impotenza nell'et\u00e0 adulta, aggravata dal complesso di castrazione.\nIl tema dell'Angelus nelle opere di Dal\u00ec.\nIl dipinto di Jean-Fran\u00e7ois Millet ha influenzato Dal\u00ec e la sua produzione artistica. Nel 1933 produce \"Gala e l'Angelus of Millet precedente l'arrivo imminente degli anamorfosi conici\", nel quale \u00e8 dipinta una stanza in cui compare la moglie Gala, sorridente, e sopra la porta, una copia dell'\"Angelus\" di Jean-Fran\u00e7ois Millet. Nel 1934 dipinge \"Atavismo del crepuscolo\", una rivisitazione in chiave introspettiva ed angosciante delle figure dei due contadini. La figura femminile \u00e8 ritratta dell'atto di pregare, mentre quella maschile nasconde il proprio sesso con un cappello. Dal\u00ec esegue una seconda versione del dipinto due anni pi\u00f9 tardi, chiamata \"Reminescenza archeologica dell'Angelus di Millet\", collocando le figure in Catalogna e reinterpretandole e stilizzandole. In un'ulteriore versione abbozza un disegno (opera senza titolo) che inverte i ruoli delle due figure: la donna \u00e8 china su un carretto, simbolo del talamo, e viene presa da dietro dall'uomo in un rapporto sessuale. Questo disegno rappresenterebbe un'evoluzione rispetto ai precedenti, in quanto la donna non sarebbe pi\u00f9 rappresentata come dominatrice, tentatrice e distruttrice della virilit\u00e0 e l'uomo non sarebbe pi\u00f9 relegato a una posizione di subalternit\u00e0."}
{"id": "6406778", "revid": "767487", "url": "https://it.wikipedia.org/wiki?curid=6406778", "title": "Karl Brandt (zoologo)", "text": "Biografia.\nStudi\u00f2 scienze naturali a Berlino, conseguendo il dottorato nel 1877 presso l'Universit\u00e0 di Halle. Dopo la laurea fu assistente di Emil Du Bois-Reymond (1818-1896) presso l'istituto fisiologico dell'Universit\u00e0 di Berlino. Dal 1882 al 1885 lavor\u00f2 presso la stazione zoologica di Napoli e nel 1885 ottenne la sua abilitazione presso l'Universit\u00e0 di K\u00f6nigsberg sotto la direzione di Carl Chun (1852-1914).\nDal 1888 fu professore di zoologia presso l'Universit\u00e0 di Kiel, dove fu anche direttore dell'istituto zoologico e del museo. Inoltre, dal 1887 al 1913 insegn\u00f2 lezioni presso l'Accademia navale imperiale tedesca. Nel 1922 Brandt divenne professore emerito e nel 1924 fu nominato presidente del \"Preu\u00dfischen wissenschaftlichen Kommission zur Untersuchung der deutschen Meere\".\n\u00c8 meglio conosciuto per la sua ricerca sui composti azotati e di fosforo. Ha anche contribuito nei suoi studi morfologici e sistematici di radiolaritmi e tintinnidi. Nel 1889 partecip\u00f2 alla \"Plankton-Expedition\" sotto la direzione di Victor Hensen (1835-1924). Dalla spedizione Brandt introdusse nuove idee sull'adattamento e la propagazione per quanto riguarda la vita del mare profondo."}
{"id": "6406818", "revid": "15756", "url": "https://it.wikipedia.org/wiki?curid=6406818", "title": "Abd al-Aziz bin Turki bin Faysal Al Sa'ud", "text": "Primi anni di vita e formazione.\nIl principe Abd al-Aziz \u00e8 nato a Riad il 4 giugno 1983 ed \u00e8 il secondo figlio del principe Turki bin Faysal e di Nouf bint Fahd bin Khalid Al Sa'ud. \u00c8 nipote del defunto re Faysal. Suo fratello Faysal \u00e8 un noto imprenditore e ambientalista.\nSostiene di aver imparato a guidare a nove anni quando suo padre gli consent\u00ec di manovrare sulla sabbia un Nissan Patrol grigio.\nNel 2000 si \u00e8 diplomato alla scuola \"Re Faysal\" di Riad. Dal 2001 al 2003 ha studiato scienze politiche all'Universit\u00e0 Re Sa'ud. Successivamente, dal 2003 al 2006, ha proseguito gli studi nella stessa materia presso la School of Oriental and African Studies dell'Universit\u00e0 di Londra. Dal 2006 al 2010 ha studiato marketing presso il Collegio di amministrazione aziendale di Gedda. Inoltre, nel 2005, si \u00e8 diplomato alla scuola di Formula BMW in Bahrein.\nCarriera automobilistica.\nGli inizi della sua carriera nel mondo dell'automobilismo includono le seguenti gare:\nNel 2010 ha partecipato e si \u00e8 classificato nelle prime posizioni in diverse gare: secondo posto al Radical Masters AUH round e nove vittorie e dodici podi al Porsche GT3 CCME Champion. Anche il 2011 \u00e8 stato ricco di successi: quinto posto alla 24 ore di Dubai; test al Lotus T125 F1 di Abu Dhabi; secondo posto con il maggior numero di giri pi\u00f9 veloci e pi\u00f9 posizioni in pole alla Porsche GT3 CCME; test ufficiale della Porsche alla 24 Ore di Le Mans; Hungaroring test della BMW Z4 GT3; prima posizione alla FIA GT3 Championship - primo posto dell'Algarve in Portogallo con il team Need for Speed di Schubert Motorsport.\nAbd al-Aziz ha vinto il titolo di campione nel primo campionato europeo GT3 su pista rotonda organizzato nel circuito internazionale dell'Algarve in Portogallo nel maggio del 2011. Aveva come co-pilota Edward Sandstr\u00f6m su una BMW Z4 team Need for Speed di Schubert Motorsport. Con questo successo il principe \u00e8 diventato il primo saudita a partecipare e vincere una gara di campionato GT3 europeo.\nI suoi co-piloti pi\u00f9 frequenti sono stati Edward Sandstr\u00f6m (sei volte), Nick Tandy (due volte), Bryce Miller (due volte), Bret Curtis (una volta), Sean Edwards (una volta) e Spencer Pumpelly (una volta) fino al 2012.\nI Saudi Falcons da lui guidati non hanno partecipato alla 24 ore di Dubai del 2013 per diversi problemi tecnici.\nSintesi della carriera.\nLa sua carriera di corsa in sintesi \u00e8 la seguente:\nADAC GT Masters.\nIl principe Abd al-Aziz \u00e8 stato l'unico pilota arabo al GT Masters ADAC del giugno 2012, uno dei pi\u00f9 grandi campionati GT3 del mondo. Nello stesso mese ha raggiunto un notevole successo durante la sua prima partecipazione ad una delle pi\u00f9 importanti gare GT3 delle GT Masters ADAC, il campionato al circuito di Sachsenring in Germania con il team Schubert Motorsport. Abd al-Aziz \u00e8 risultato terzo tra le 44 macchine sulla griglia di partenza della quarta giornata.\nRisultati alla 24 Ore di Le Mans.\nAbd al-Aziz ha partecipato alle 24 Ore di Le Mans con Sean Edwards e Bret Curtis nel giugno del 2012. Sono riusciti a qualificare le GT3 # 75 Porsche 997 RSR a un notevole secondo posto nella categoria Pro-Am.\nPremi e riconoscimenti.\nNel 2010 APSCO, rivenditore dell'olio motore Mobil 1 in Arabia Saudita, ha consegnato una targa onoraria al principe - leader della squadra saudita - al circuito internazionale di Reem a Riad. Il premio \u00e8 stato il riconoscimento del raggiungimento di risultati da record tra i quali vi sono nove prime posizione nel campionato del Medio Oriente Porsche GT3, che si \u00e8 svolto in un periodo di sei mesi sui pi\u00f9 famosi circuiti di Bahrein, Arabia Saudita e Emirati Arabi Uniti. Il principe \u00e8 stato il vincitore della prima edizione di questo campionato. APSCO era uno dei principali sponsor.\nNel 2013 \u00e8 stato nominato ambasciatore per la sicurezza stradale nel programma della Shell per la sicurezza stradale in Arabia Saudita."}
{"id": "6406827", "revid": "1063446", "url": "https://it.wikipedia.org/wiki?curid=6406827", "title": "Max Lehmann", "text": "Biografia.\nStudi\u00f2 filologia e storia presso le universit\u00e0 di K\u00f6nigsberg, Bonn e Berlino, ricevendo il suo dottorato presso quest'ultima istituzione nel 1867. Nel 1879 Lehmann cominci\u00f2 a insegnare presso l'Accademia Militare di Berlino e nel 1887 fu membro dell'Accademia militare Prussiana. Un anno dopo, successe a Max Lenz a presso l'Universit\u00e0 Marburgo come professore di storia. Nel 1893 fu occup\u00f2 in una posizione simile presso l'Universit\u00e0 di Lipsia, e successivamente lo stesso anno, presso l'universit\u00e0 di Gottinga come professore di storia medievale e moderna. Il famoso storico polacco Szymon Askenazy scrisse la sua tesi di dottorato sotto la supervisione di Lehmann (1894)."}
{"id": "6406830", "revid": "1149807", "url": "https://it.wikipedia.org/wiki?curid=6406830", "title": "Virginia (videogioco)", "text": "Virginia \u00e8 un'avventura grafica \"indie\" del 2016 dove il giocatore veste in prima persona i panni di una investigatrice.\nTrama.\nAnne Tarver, da poco divenuta agente dell'FBI, indaga insieme alla collega Maria Halperin sulla scomparsa del giovane Lucas Fairfax nella cittadina di Kingdom in Virginia. Contemporaneamente il superiore di Anne l'ha incaricata di indagare sulla condotta della collega Maria."}
{"id": "6406838", "revid": "767487", "url": "https://it.wikipedia.org/wiki?curid=6406838", "title": "Melrose (Nuovo Messico)", "text": "Melrose \u00e8 un villaggio degli Stati Uniti d'America situato nella contea di Curry, nel Nuovo Messico. Il villaggio \u00e8 situato ad ovest della contea.\nDurante il periodo della \"New Deal\", venne costruito il Melrose Art Center, un edificio finanziato dal Federal Art Project e dedicato alla mostra di arti visive. Melrose \u00e8 stata la pi\u00f9 piccola citt\u00e0 di tutti gli Stati Uniti ad avere una struttura di questo genere."}
{"id": "6406846", "revid": "228587", "url": "https://it.wikipedia.org/wiki?curid=6406846", "title": "Paul St\u00e4ckel", "text": "Biografia.\nDopo aver superato la sua \"Abitur\" nel 1880, studi\u00f2 matematica e fisica presso l'Universit\u00e0 di Berlino, ma approfond\u00ec molto di pi\u00f9 sulla filosofia, psicologia, istruzione e storia. Un anno dopo si qualific\u00f2 per insegnare alle scuole superioro per poi andare presso il Ginnasio di Berlino. Nel 1885 scrisse la sua tesi di dottorato, con l'aiuto Leopold Kronecker e Karl Weierstra\u00df. Nel 1891 complet\u00f2 la sua abilitazione presso l'Universit\u00e0 di Halle. \nIn seguito, lavor\u00f2 come professore presso l'Universit\u00e0 di K\u00f6nigsberg (dal 1895 al 1897), l'Universit\u00e0 di Kiel (1897-1905), l'Universit\u00e0 di Hannover (1905-1908), l'Istituto di tecnologia di Karlsruhe (1908 a 1913) e l'Universit\u00e0 di Heidelberg (1913-1919).\nSt\u00e4ckel lavor\u00f2 sia sulla matematica che sulla storia della matematica. Contribu\u00ec nelle edizioni delle opere di Eulero e Gauss (mettendo il titolo \"Gauss als Geometer\") e cur\u00f2 il \"Geometrischen Untersuchungen\" di Wolfgang e di Johann Bolyai (pubblicato nel 1913). Inoltre tradusse in tedesco le opere di Jacob Bernoulli, Johann Bernoulli, Augustin Louis Cauchy, Leonhard Euler, Joseph-Louis Lagrange, Adrien-Marie Legendre, Carl Gustav Jacobi per la serie \"Ostwalds Klassiker der exakten Wissenschaften\".\nNel 1905 \u00e8 stato il presidente della Deutsche Mathematiker-Vereinigung."}
{"id": "6406847", "revid": "767487", "url": "https://it.wikipedia.org/wiki?curid=6406847", "title": "Casa dei Missaglia", "text": "La casa dei Missaglia era un edificio di Milano situato, prima della sua demolizione avvenuta nel 1902, nell'attuale via Spadari in corrispondenza del numero 10-12.\nStoria e descrizione.\nIl palazzo fu riadattato nella prima met\u00e0 del XV secolo come abitazione e officina della famiglia di armaioli dei Missaglia utilizzando un precedente edificio di epoca medievale che venne profondamente rimaneggiato ed arricchito: non era raro infatti in quegli anni che a Milano, tra i principali centri europei per la produzione di armi e armature, le famiglie artigiane facessero fortuna grazie alla loro attivit\u00e0. Il palazzo dei Missaglia, non a caso costruito nella \"contrada degli Spadari\", ospitava al pianterreno le fucine per la produzione di spade, attivit\u00e0 che dur\u00f2 fino al 1492 e che valse al palazzo il soprannome di \"Porta dell'Inferno\" (o \"Portaccia\") forse per via dello spettacolo impressionante che sui passanti dovevano produrre i bagliori delle fucine e i rumori di mazze e martelli utilizzati per forgiare le armi; ai piani superiori e all'interno l'edificio era decorato in uno stile di transizione tra il gotico ed il rinascimento lombardo: sebbene al momento della demolizione rimanesse della decorazione solo qualche finestra in cotto, qualche intonaco ed alcune colonne a reggere archi a sesti acuti nel cortile, secondo varie ricostruzioni la facciata si presentava pesantemente decorata con graffiti, com'era comune all'epoca in Lombardia. Il cortile si presentava con un quadriportico con colonne ottagonali e capitelli decorati con foglie a reggere archi a sesto acuto. Prima delle demolizioni, l'architetto Luca Beltrami prelev\u00f2 alcune parti del palazzo che per un certo periodo vennero riallestite ed esposte al Castello Sforzesco."}
{"id": "6406853", "revid": "1305772", "url": "https://it.wikipedia.org/wiki?curid=6406853", "title": "Billy Swan (album)", "text": "Billy Swan \u00e8 il terzo album discografico solistico del cantante country statunitense Billy Swan, pubblicato dall'etichetta discografica Monument Records nel maggio del 1976.\nMusicisti.\nJust Want to Taste Your Wine\nMs. Misery\nI Got It for You\nNumber One\nVanessa\nI Hear You Knockin'\nLucky\nYou're the One\nLove You Baby - To the Bone\nYour True Love\nBlue Suede Shoes\nLover Please\nNote aggiuntive\nClassifica.\nAlbum\nSingoli"}
{"id": "6406854", "revid": "287204", "url": "https://it.wikipedia.org/wiki?curid=6406854", "title": "Berchet", "text": ""}
{"id": "6406858", "revid": "363629", "url": "https://it.wikipedia.org/wiki?curid=6406858", "title": "Plasma ricco in piastrine", "text": "Il plasma ricco di piastrine o gel piastrinico (noto anche come PRP, \"Platelet-rich plasma\") \u00e8 un emoderivato per uso non trasfusionale: \u00e8 un concentrato di piastrine autologo, ottenuto mediante centrifugazione del sangue e caratterizzato dalla forte concentrazione di fattori di crescita.\nLa sua capacit\u00e0 di stimolare la rigenerazione dei tessuti lo rende il fondamento di numerose metodiche in campo medico, soprattutto nell'ambito della chirurgia plastica e rigenerativa. L'efficacia dell'applicazione del PRP \u00e8 un tema piuttosto controverso, oggetto di dibattito in determinati campi d'azione. Negli ultimi anni, grazie anche al progresso tecnico in materia, sono stati prodotti numerosi studi scientifici tesi a dimostrare l'efficacia dell'applicazione del PRP.\nProcedura di preparazione.\nIl PRP \u00e8 una sostanza autologa: il sangue viene prelevato dallo stesso paziente nei confronti del quale \u00e8 prevista la successiva applicazione. In seguito al prelievo, il sangue sottoposto a frazionamento, centrifugandolo fino ad ottenere una separazione in tre strati:\nIl PRP viene quindi isolato e combinato con un attivatore piastrinico prima della somministrazione.\nImpiego clinico.\nL'utilizzo del PRP presenta diversi vantaggi rispetto a terapie classiche e il suo apporto di fattori di crescita lo rende uno dei pi\u00f9 promettenti ambiti di ricerca in chirurgia.\nL'utilizzo di materiale biologico autologo limita le possibilit\u00e0 di rigetto e velocizza sostanzialmente il decorso post operatorio. \nIl trattamento non presenta effetti collaterali per il paziente, a patto che la sua preparazione sia conforme ai requisiti di qualit\u00e0 e sicurezza imposti dalla normativa.\nLe metodiche basate sull'utilizzo del Plasma Ricco di Piastrine si sviluppano a partire dagli anni '70 e rappresentano una delle branche pi\u00f9 promettenti della ricerca, soprattutto per quanto riguarda la rigenerazione dei tessuti. \nGi\u00e0 ampiamente utilizzato per la cura dei pazienti vittime di ustioni, le metodiche basate sul PRP oggi hanno ampliato il proprio campo d'applicazione in vari ambiti specifici.\nChirurgia maxillo-facciale.\nL'applicazione ai tessuti ossei \u00e8 stata sviluppata soprattutto in ambito odontoiatrico. In tale contesto l'applicazione del PRP si \u00e8 dimostrata utile di fronte alla necessit\u00e0 di sopperire alla scarsit\u00e0 di osso autologo con materiale alloplastico.\nOrtopedia.\nLe terapie basate su PRP attualmente sono proposte per il trattamento di patologie degenerative ortopediche ed \u00e8 in fase sperimentale la cura nei confronti di lesioni cartilaginee e tendinee e artrosi precoce del ginocchio,dell'anca e della caviglia nonch\u00e9 per tendiniti.\nChirurgia estetica.\nIn ambito estetico il campo d'azione \u00e8 particolarmente vasto e va sotto il nome di Chirurgia Plastica Rigenerativa. Il PRP, da solo o associato al tessuto adiposo (sempre autologo), viene somministrato per l'aumento del seno, la correzione dei difetti del volto e il trattamento di ulcere e cicatrici. Promettenti i risultati ottenuti nel trattamento dell'alopecia androgenetica, come emerso da studi scientifici pubblicati a partire dal 2013.\u00a0Tra questi il pi\u00f9 significativo per \"impact factor\" \u00e8 lo studio scientifico-clinico randomizzato relativo alla valutazione clinico-strumentale dell'effetto del PRP nell'alopecia androgenetica pubblicato nel 2015 dal dott. Pietro Gentile e da un team multidisciplinare dell'Universit\u00e0 di Roma Tor Vergata\u00a0\"The Effect of Platelet-Rich Plasma in Hair Regrowth: A Randomized Placebo-Controlled Trial\". \u00a0(Maggiori documenti sull'applicazione del PRP in ambito estetico nella sezione \"Fonti\")."}
{"id": "6406861", "revid": "31886", "url": "https://it.wikipedia.org/wiki?curid=6406861", "title": "Scomparsa di Frederick Valentich", "text": "La scomparsa di Frederick Valentich avvenne il 21 ottobre 1978 in Australia e ha riguardato la scomparsa di un giovane pilota di nome Frederick Valentich mentre era alla guida di un aereo da turismo.\nQuesta scomparsa, avvenuta in circostanze non chiarite, \u00e8 stata collegata al fenomeno UFO perch\u00e9 il pilota comunic\u00f2 via radio di avere avvistato un UFO che volava dietro il suo aereo poco prima di interrompere ogni contatto. Il Dipartimento dei Trasporti Australiano espresse riguardo alla situazione, grande scetticismo, ipotizzando che il pilota avesse, per qualche motivo, perso l'orientamento e avesse scambiato per un UFO le luci posteriori del proprio velivolo per poi perderne completamente il controllo. Il velivolo sarebbe, secondo questa teoria, precipitato poi nell'oceano.\nStoria.\nFrederick Valentich era un giovane pilota di vent'anni, che aveva alle spalle circa 150 ore di volo. Aveva tentato di entrare nella Royal Australian Air Force (RAAF) ma era stato rifiutato. Aveva quindi cercato di diventare pilota commerciale, ma per due volte non era riuscito a superare gli esami. Aveva un grande interesse per l'ufologia.\nIl 21 ottobre 1978 Valentich era decollato dall'aeroporto di Moorabbin, nei pressi di Melbourne, a bordo di un aereo da turismo Cessna 182. Il giovane pilota aveva in programma di fare un viaggio di andata e ritorno lungo lo Stretto di Bass fino all'isola King, situata alla distanza di 240\u00a0km. Alle 19:06 stava sorvolando il mare e chiam\u00f2 la torre di controllo dell'aeroporto per chiedere se in zona era presente un altro aereo. Il controllore rispose negativamente e Valentich disse di vedere dietro il suo aereo, ad un'altezza di circa 1.500 metri, un velivolo sconosciuto illuminato da quattro luci. Su richiesta del controllore, disse di non potere identificare il tipo di aereo n\u00e9 le dimensioni, perch\u00e9 il velivolo si muoveva a grande velocit\u00e0; Valentich aggiunse anche che seguiva il suo aereo, scendeva di quota e si avvicinava. Alle 19.10 comunic\u00f2 che il velivolo sconosciuto non era un aereo, ma presentava una superficie metallica ed era sormontato da una luce verde. Disse poi che l'oggetto stava girando intorno al suo aereo. Dopo qualche minuto, Valentich comunic\u00f2 di avere problemi al motore e ripet\u00e9 ancora che il velivolo sconosciuto non era un aereo. Alle 19.12 si sent\u00ec un rumore metallico e la comunicazione cess\u00f2.\nAlle 19.28 la RAAF invi\u00f2 sul posto un aereo per le ricerche, ma senza risultato. Ulteriori ricerche furono condotte fino al 25 ottobre con la partecipazione di navi e di aerei civili e militari, ma non furono trovati n\u00e9 i resti dell'aereo n\u00e9 il corpo del pilota. Valentich fu cos\u00ec dichiarato scomparso.\nSecondo il rapporto ufficiale del Department of Transport (DOT) australiano, le cause della scomparsa dell'aereo sono ignote. Alcuni funzionari del DOT hanno ipotizzato che Valentich si sarebbe disorientato per una ragione sconosciuta e avrebbe volato a testa in gi\u00f9, confondendo il riflesso delle luci del proprio aereo sulla superficie del mare con l'apparizione di un oggetto sconosciuto, che avrebbe riferito al controllore di volo; poi sarebbe precipitato e si sarebbe inabissato nell'oceano. La sua credenza negli UFO l'avrebbe portato a modificare l'interpretazione di un fenomeno perfettamente naturale."}
{"id": "6406864", "revid": "767487", "url": "https://it.wikipedia.org/wiki?curid=6406864", "title": "August Friedrich M\u00fcller", "text": "Biografia.\nAugust Friedrich nacque a Penig, figlio di Johann Adam M\u00fcller e sua moglie Johanne Susanne, figlia di un farmacista di Rochlitz, Johann Fromhold. Prefigurato da suo padre, frequent\u00f2 la scuola nel 1697 e studi\u00f2 presso l'Universit\u00e0 di Lipsia dal 1703. Qui consegu\u00ec la laurea in scienze filosofiche primitive, grazie al suo maestro Andreas R\u00fcdiger (1673-1731). Tuttavia, poco dopo studi\u00f2 anche legge sotto Gottlieb Gerhard Titius (1661-1714).\nNel 1707 consegu\u00ec la laurea magistrale a Lipsia, dove istitu\u00ec anche una scuola di filosofia. Dopo un soggiorno presso l'Universit\u00e0 di Erfurt, 8 ottobre 1714, riusc\u00ec a conseguire il suo dottorato in diritto. In seguito, inizi\u00f2 a insegnare legge in alcune scuole di Lipsia. \nRiusc\u00ec a ottenere poco dopo una cattedra presso l'Universit\u00e0 di Halle e solo nel 1732 a Lipsia, a causa del mancato insegnamento di Christian Thomasius.\nBach compose la cantata Zerrei\u00dfet, zersprenget, zertr\u00fcmmert die Gruft, BWV 205 nel 1725 per M\u00fcller, lo esegu\u00ec la sera del 3 agosto 1725 davanti alla sua casa, Lipsia."}
{"id": "6406877", "revid": "183694", "url": "https://it.wikipedia.org/wiki?curid=6406877", "title": "Theodor Ludwig Wilhelm von Bischoff", "text": "Biografia.\nFece lezioni di anatomia patologica presso l'Universit\u00e0 Heidelberg (1835-1843), fisiologia a Giessen (1843-1855) e Monaco, dove fu anche nominato alla presidenza di anatomia e fisiologia nel 1854.\nI suoi contributi pi\u00f9 importanti furono in embriologia, in particolare, l'ovulo dei mammiferi; fu pubblicato nel 1842 per il coniglio 1842, cane 1845, cavia 1852 e capriolo 1854. I suoi studi riguardanti il metabolismo animale misurando l'urea avevano meno successo, cos\u00ec come la sua ricerca sull'anatomia del cranio e del cervello.\nFu eletto membro straniero dell'Accademia nazionale delle arti e delle scienze olandesi nel 1878."}
{"id": "6406901", "revid": "1543377", "url": "https://it.wikipedia.org/wiki?curid=6406901", "title": "Sparta (album)", "text": "Sparta \u00e8 il sesto album in studio del gruppo hip hop statunitense M.O.P., pubblicato il 22 novembre 2011 dalla Babygrande Record. Si tratta di un album collaborativo prodotto interamente dai tedeschi Snowgoons e pubblicato dalla Babygrande Records.\nAll Music gli assegna 3,5 stelle su 5, RapReviews giudica l'album con una votazione di 8,5/10."}
{"id": "6406902", "revid": "899609", "url": "https://it.wikipedia.org/wiki?curid=6406902", "title": "Luigi Sartori", "text": "Biografia.\nTra i primi pianisti-compositori italiani dell'Ottocento ad acquistare fama europea, Luigi Sartori venne avviato agli studi musicali dal padre Pietro, organista. Studi\u00f2 inoltre teologia a Padova, venendo ordinato sacerdote nel 1840 ed esercitando brevemente il sacerdozio nel veneziano.\nNel 1841 venne assunto come precettore da una famiglia nobile, al cui seguito viaggi\u00f2 in importanti centri europei. Fino ad aprile del 1842 fu a Nizza, dove conobbe e strinse amicizia Sigismund Thalberg. Fu successivamente a Lione e a Parigi, dove incontr\u00f2 Franz Liszt (dal quale pare essere stato ricevuto con vivo apprezzamento). Dopo un breve soggiorno in Svizzera decise di non seguire in Russia la famiglia a cui era al seguito, stabilendosi invece a Monaco, soggiornando a corte per molti mesi su invito della corona bavarese. L\u00ec approfond\u00ec lo studio della composizione con Johann Kaspar Aiblinger e Joseph Hartmann Stuntz. Diede molti concerti, e fece anche opera di carit\u00e0 esibendosi a favore degli indigenti. \"Eccezionale virtuosismo e un suono vigoroso [...], Sartori occupa un posto particolare tra i nuovi pianisti, con uno stile originale, fantasioso, a volte bizzarro\" (dalla recensione sul \"M\u00fcnchener politische Zeitung\" di un concerto a Monaco nel 1843).Prima di far brevemente ritorno in Italia, visit\u00f2 inoltre e i Paesi Bassi e il Belgio (Bruxelles).\nRientrato in Italia nell'aprile del 1843, gi\u00e0 a giugno era a Trieste sulla via per Vienna, citt\u00e0 dove fu apprezzato dai Metternich e colse l'appellativo di \"Liszt italiano\".\nNonostante l'aggravarsi del suo precario stato di salute, si spost\u00f2 a Dresda nelle prime settimane del 1844, con l'idea di proseguire il viaggio per stabilirsi in seguito a Parigi. Venne accolto calorosamente, e incontr\u00f2 nuovamente Liszt. Il rapido precipitare delle sue condizioni fisiche imped\u00ec lo svolgimento di un grande concerto previsto per il 17 febbraio all'. \nSi spense infatti pochi giorni dopo, il 22 febbraio, ricevendo il conforto nelle ultime ore da un altro sacerdote italiano. Riposa tuttora nel Cimitero cattolico di Dresda accanto a Carl Maria von Weber.\nIl 10 maggio dello stesso anno venne ricordato con una celebrazione religiosa a Treviso (durante la quale fu eseguito il \"Requiem\" in re minore di Cherubini) e un'epigrafe in sua memoria venne apposta nella Chiesa di Sant'Agnese.\nProduzione musicale.\nIl virtuosismo pianistico prevalse in Sartori sulla pratica compositiva e la sua precoce scomparsa, con la misteriosa scomparsa dei suoi manoscritti, lo releg\u00f2 fra le celebrit\u00e0 presto dimenticate. Gli atteggiamenti romantici che riaffiorano nelle sue composizioni edite da Ricordi, avvalorano tuttavia il successo che all'epoca riscosse nelle principali capitali europee."}
{"id": "6406903", "revid": "1543377", "url": "https://it.wikipedia.org/wiki?curid=6406903", "title": "Advent Rising", "text": "Advent Rising \u00e8 un videogioco d'azione, sviluppato da Glyphx Games e pubblicato da Majesco Entertainment per Microsoft Windows il 9 agosto 2005, e per Xbox il 31 maggio 2005 in Nord America e il 30 giugno 2005 in Europa. Le dinamiche del gioco rispecchiano quelle degli sparatutto in terza persona, mentre la grafica si avvale del motore Unreal Engine 2.\nTrama.\nA inizio gioco vediamo Gideon Wyeth, il protagonista, guidare un gruppo di ambasciatori umani a un incontro con una razza aliena chiamata Aurelian. Durante l'incontro gli Aurelian avvisano gli umani dell'incombente pericolo rappresentato dai Seeker, una razza aliena il cui obiettivo \u00e8 quello di estinguere la razza umana. Poco dopo i Seeker attaccano la stazione spaziale dove sta avvenendo l'incontro, ma Gideon riesce a scappare e ad atterrare sul pianeta Edumea grazie a una capsula di evasione. \nSu Edumea Gideon soccorre i soldati nella loro battaglia contro i Seeker, ma scopre subito dopo che il pianeta verr\u00e0 distrutto da una pioggia di meteoriti. Il pianeta viene evacuato e Gideon viene messo dagli Aurelian alla guida della loro nave. Successivamente Gideon scopre che gli umani posseggono una sorta di poteri mistici mai utilizzati, e decide di iniziare un addestramento con gli Aurelian per padroneggiarli. \nSuccessivamente, a causa di un attacco dei Seeker, Gideon e alcuni Aurelian arrivano sul pianeta natale di questi ultimi che nel frattempo sta subendo un'invasione da parte dei Seeker. Dopo aver liberato il pianeta, Gideon e gli Aurelian si recano presso il concilio galattico in cerca di un aiuto contro i Seeker. \nQuando il concilio chiama i Seeker per chiedere spiegazioni, si materializza un essere, un Koroem, che si definisce un vero umano e un dio. Questo essere attribuisce a s\u00e9 la responsabilit\u00e0 degli atti commessi dai Seeker, rivelando di aver ordinato l'estinzione della razza umana poich\u00e9 questa stava cercando di imitarlo. \nPoco dopo inizia una battaglia contro il Koroem, a cui Gideon pone fine utilizzando i suoi poteri. Gideon apre un portale da cui viene risucchiato; successivamente si risveglia su un pianeta ghiacciato dove incontra una creatura che lo invita a seguirlo poich\u00e9 resta ancora molto da fare.\nModalit\u00e0 di gioco.\nDurante il gioco \u00e8 possibile intraprendere combattimenti corpo a corpo, utilizzare armi da fuoco o i poteri che verranno sbloccati nel corso del gioco. Il giocatore ha la possibilit\u00e0 di impugnare due armi per volta; \u00e8 possibile anche potenziarle per aumentarne gli effetti. Sono presenti entrambe le meccaniche della prima e della terza persona e inoltre \u00e8 presente la possibilit\u00e0 di utilizzare veicoli in determinati livelli.\nLa trama del gioco si suddivide in 6 capitoli, esclusi prologo ed epilogo.\nSviluppo e pubblicazione.\nLa trama del gioco \u00e8 stata scritta da Orson Scott Card e Cameron Dayton, le musiche invece sono state realizzate da Tommy Tallarico. Il gioco \u00e8 stato sviluppato da Glyphx Games e pubblicato da Majesco Entertainment. Advent Rising doveva essere il primo capitolo di una trilogia; dopo la sua pubblicazione Majesco per\u00f2 decise di non appoggiare Glyphx nello sviluppo e nella pubblicazione degli altri due capitoli.\nFumetto.\nNel 2004 la DC Comics produsse un fumetto di nome \"Advent Rising\" con l'intento di pubblicizzare l'uscita del gioco.\n\"Race to Save Humanity\".\nNell'aprile del 2005 Majesco annunci\u00f2 una competizione per Advent Rising chiamata \"Race to Save Humanity\". L'idea originale era quella di lanciare una competizione della durata di sei settimane con in palio premi in denaro che sarebbero stati riscossi settimanalmente. I premi non furono mai assegnati e nell'agosto del 2005 Majesco annunci\u00f2 sui propri forum la cancellazione della competizione. La decisione fu presa da Majesco e Xbox Live in quanto non ritennero sicure le modalit\u00e0 con cui la competizione si stava svolgendo."}
{"id": "6406906", "revid": "1428602", "url": "https://it.wikipedia.org/wiki?curid=6406906", "title": "Theodor Ludwig Wilhelm Bischoff", "text": ""}
{"id": "6406907", "revid": "184755", "url": "https://it.wikipedia.org/wiki?curid=6406907", "title": "Istituto Marangoni", "text": "Istituto Marangoni \u00e8 una scuola privata di moda e design. Le sue sedi si trovano a Milano e Firenze in Italia, Londra e Parigi, Shanghai e Shenzhen in Cina, Mumbai in India e Miami negli Stati Uniti.\nStoria.\nLa scuola \u00e8 stata fondata nel 1935 a Milano da Giulio Marangoni, noto sarto dell\u2019epoca, ed \u00e8 diventata nel 1942 una Scuola Professionale Artistica frequentata da modellisti e sarte. Successivamente negli anni \u201870 e \u201880 si \u00e8 affermata come Scuola di Fashion Design con anche corsi dedicati al Product Development e Marketing.\nLa sede di Londra \u00e8 stata aperta nel 2003 in una vecchia fabbrica tessile in 30 Fashion Street, Spitalfields, mentre quella di Parigi \u00e8 stata aperta nel 2006. Una sede in Via de' Tornabuoni nel centro di Firenze \u00e8 stata aperta nel 2016. In Cina sono state aperte due scuole, a Shanghai nel 2013 e a Shenzhen nel 2016. Nel 2017 Istituto Marangoni ha inaugurato la sua prima sede in India, a Mumbai e negli Stati Uniti, a Miami\nNel 2011 Career Education Corporation ha venduto l\u2019Istituto Marangoni a Providence Equity Partners ad un prezzo stimato tra i 17 e i 20 milioni di dollari.\nNel 2016 Istituto Marangoni contava circa 4000 studenti di 106 nazionalit\u00e0, distribuiti in 8 scuole (due a Milano, una a Firenze, Londra, Parigi, Shanghai, Shenzhen e Mumbai).\nAccreditamenti.\nDal giugno 2016 il Ministero dell\u2019Istruzione, dell\u2019Universit\u00e0 e della Ricerca ha inserito l\u2019Istituto Marangoni tra gli istituti autorizzati a conferire titoli accademici ai propri studenti attraverso l\u2019AFAM (Alta Formazione Artistica, Musicale e Coreutica).\nNel Regno Unito, i programmi di BA e MA sono convalidati dalla Manchester Metropolitan University, che convalida anche i diplomi di master della sede di Parigi. \nIl corso triennale di Fashion Stylist della Scuola di Parigi \u00e8 validato dalla Commission Nationale de la Certification Professionnelle."}
{"id": "6406909", "revid": "2006282", "url": "https://it.wikipedia.org/wiki?curid=6406909", "title": "Girolamo Di Martino", "text": "Biografia.\nConsigliere comunale di Palermo dal 1899, fu Sindaco di Palermo dal 23 febbraio 1905 al 14 marzo 1906 e dal 22 febbraio 1911 al 18 agosto 1912.\nNel 1906 fu nominato senatore del Regno."}
{"id": "6406918", "revid": "47767", "url": "https://it.wikipedia.org/wiki?curid=6406918", "title": "Ape muraiola", "text": ""}
{"id": "6406920", "revid": "124209704", "url": "https://it.wikipedia.org/wiki?curid=6406920", "title": "Club Nautico Versilia", "text": "Il Club Nautico Versilia \u00e8 un circolo sportivo e ricreativo nato a Viareggio nel 1957. \nLa storia.\nLe origini.\nIl 7 novembre 1957 presso l'azienda Autonoma Riviera della Versilia, fu fatta la Costituzione di Associazione del Club Nautico Versilia composta da ventisei pagine e firmata da 18 fondatori tra cui: industriali, armatori, costruttori navali, commercianti, ingegneri, artigiani.\nIl club nasce non solo con l'intenzione di dedicarsi alle attivit\u00e0 sportive come la vela, la pesca sportiva, la motonautica, lo sci acquatico, il canottaggio e il nuoto; ma, dopo il boom economico di fine anni cinquanta, Viareggio ed in particolar modo i firmatari e fondatori del Club Nautico Versilia hanno intenzione di rinnovarsi e di non dedicarsi pi\u00f9 all'esclusiva costruzione di pescherecci, dragamine, vedette e siluranti, ma videro la possibilit\u00e0 di ampliare il loro asse di commercio a lavori pi\u00f9 \"grandi\" e meglio retribuiti come gli yacht e le barche a vela. Di qui a poco i 18 soci che firmarono l'Atto Costituzionale videro il loro numero aumentare sempre pi\u00f9 grazie a vari altri innesti di illustri figure imprenditoriali del panorama Versiliese.\nNel 1959 viene inaugurata la nuova ed attuale sede in Piazza Palombari dell'Artiglio a Viareggio coordinate (43\u00b0 51'.81 N-10\u00b0 14'.01 E). Nello stesso edificio si trovano anche la sede della Lega Navale Italiana e la sede della Societ\u00e0 Velica Viareggina. Al piano terra c'\u00e8 l'ufficio della segreteria e quello del nostromo di banchina. Al primo piano si svolgono le riunioni e le varie attivit\u00e0 sociali. Il tutto \u00e8 coronato con una zona ristorante al secondo piano adibita anche essa ai soli soci.\nLe attivit\u00e0 sportive.\nLa motonautica.\nIl 14 luglio 1962 prende il via a Viareggio la prima gara internazionale d'altura (offshore), la Viareggio-Bastia-Viareggio. I soci del Club Nautico Versilia strinsero un gemellaggio con la citt\u00e0 della Corsica e diedero vita a quello che per trent'anni \u00e8 stato il trofeo pi\u00f9 ambito per un qualsiasi pilota di categoria. La VBV il cui trofeo era \"L'Elica d'oro\", era infatti valevole per il campionato Mondiale Offshore Classe 1. Al termine di ogni edizione i partecipanti si ritrovavano al Club Nautico per le premiazioni la festa e il ballo di \"arrivo\".\nCon L'avvento dei catamarani le gare come la VBV destinate ai soli motoscafi offshore persero il loro appeal internazionale e cos\u00ec il regolamento della regata sub\u00ec numerose modifiche fino a permettere di gareggiare ai soli catamarani di classe 1 OFFSHORE.\nA luglio del 2016 il Club Nautico in collaborazione con Assonautica Lucca-Versilia ed il Centro Studi in Mare ha voluto organizzare il primo raduno di barche offshore d'epoca (VBV Legend) rimettendo cos\u00ec in scena quella manifestazione che fino a 13 anni prima aveva fatto la storia della zona e non solo.\nLa vela.\nContemporaneamente alle gare motonautiche, il Club Nautico Versilia cominci\u00f2, subito dopo la sua fondazione, ad organizzare regate veliche. nei suoi 50 anni di storia ricordiamo numerose di queste competizioni tra le quali; il Trofeo Vela d'Oro, la Coppa Carnevale, la Coppa Ammiraglio Francese, i Campionati Primaverili, le Regate dei Circoli Nautici dell'Alto Tirreno, la Regata Longa e il Raduno di Vele d'Epoca (in collaborazione con l'Associazione Vele Storiche Viareggio).\nTrofeo Vela d'Oro.\n\u00c8 la seconda regata velica del dopoguerra (dopo la Giraglia), nata nel 1968 \u00e8 ancora oggi una manifestazione a livello internazionale. Il percorso delle imbarcazioni \u00e8 Viareggio-Bastia-Livorno o viceversa (ad anni alterni). La manifestazione si svolge tutt'oggi.\nCoppa Carnevale.\nNata nel 1974 si svolge appunto durante il periodo del Carnevale di Viareggio. Nel 1991 alcuni skipper partecipanti alla regata decisero di correre con gli equipaggi mascherati per portare la festa anche sul mare.\nCoppa Ammiraglio Francese.\nIniziata nel 1996, \u00e8 un evento in memoria dell'ammiraglio Giuseppe Francese, sostenuto dalle capitanerie di Viareggio, Livorno, Carrara e La Spezia. Il percorso costiero vede interessate Viareggio, Marina di Pisa, Ship Light (Livorno) e l'Isola del Tino.\nRegate dei circoli dell'Alto Tirreno.\nNel 1992 con la collaborazione dei circoli nautici di La Spezia e Livorno e nel 1993, anno in cui era presente anche il circolo di Bastia, vennero organizzate le regate dell'Alto Tirreno.\nRaduno di Vele d'Epoca.\nNata nel 2005 in collaborazione con l'Associazione Vele Storiche Viareggio che ha sede nel Club Nautico, \u00e8 la prima regata di vele d'epoca. Durante la prima edizione parteciparono 32 imbarcazioni ormeggiate nelle banchine del Club e sin da questo primo Raduno viareggino, fu lanciata con successo l'iniziativa \"benvenuti a bordo\" grazie alla quale gli armatori e gli equipaggi mostrano i segreti delle proprie imbarcazioni ai vari appassionati o curiosi che decidono di visitarle.\nBibliografia.\nwww.clubnauticoversilia.it\nFrancesco Bergamini - Le mille e una..notizia di vita viareggina 1169/1940 - Pezzini Editore, Viareggio 1995\nClub Nautico Versilia 1957/2007, Marco Del Bucchia Editore"}
{"id": "6406924", "revid": "52076", "url": "https://it.wikipedia.org/wiki?curid=6406924", "title": "Palazzo Uffici", "text": ""}
{"id": "6406925", "revid": "1305772", "url": "https://it.wikipedia.org/wiki?curid=6406925", "title": "Palazzo degli Uffici", "text": ""}
{"id": "6406927", "revid": "73843", "url": "https://it.wikipedia.org/wiki?curid=6406927", "title": "Euclide (disambigua)", "text": ""}
{"id": "6406931", "revid": "125680299", "url": "https://it.wikipedia.org/wiki?curid=6406931", "title": "Paddington 2", "text": "Paddington 2 \u00e8 un film del 2017 diretto da Paul King.\nLa pellicola \u00e8 il sequel di \"Paddington\" (2014).\nTrama.\nDopo essersi stabilito con la famiglia Brown a Londra, Paddington, che nel frattempo si \u00e8 guadagnato la benevolenza dell'intero quartiere, decide di comprare un libro animato su Londra da spedire in Per\u00f9 a zia Lucy in vista del suo centesimo compleanno, ma, dato l'elevato costo, cerca di guadagnare il denaro necessario lavorando. Le cose per\u00f2 si complicano quando l'ex-attore Phoenix Buchanan viene a sapere del libro e lo ruba, facendo ricadere la colpa su Paddington, che viene arrestato. Il libro, infatti, cela le indicazioni per trovare la melodia che permette di impossessarsi del tesoro di una celebre ex-trapezista uccisa da un avo di Buchanan che voleva impadronirsi dei gioielli.\nIntanto, Paddington \u00e8 in galera, dove inizialmente non si trova a suo agio, ma grazie alle buone maniere riesce a trasformare radicalmente la prigione e i detenuti. In particolare, diventa amico del cuoco del carcere, Nocche. Nel frattempo, i Brown indagano per dimostrare l'innocenza di Paddington di cui sono fermamente convinti e per trovare il vero colpevole. Insospettitisi da una frase pronunciata da Buchanan, i Brown decidono di introdursi nella casa dell'attore con uno stratagemma, confermando la sua colpevolezza. Nel farlo, per\u00f2, si dimenticano di andare a visitare Paddington in prigione, il quale crede di essere stato dimenticato. Perci\u00f2, quando gli viene proposto di evadere, un po' a malincuore decide di accettare. Pensa che fuori della prigione, di nuovo per le vie di Londra, riuscir\u00e0 a dimostrare la propria innocenza, ma i suoi compagni hanno in mente di scappare dalla citt\u00e0; Paddington si rifiuta di seguirli, cos\u00ec viene lasciato da solo, costretto a nascondersi dalla polizia. Trova una cabina telefonica e, non sapendo nemmeno lui per quale motivo, chiama i Brown, che nel rispondergli gli comunicano di sapere chi \u00e8 il vero colpevole.\nCapito che Buchanan, dopo aver trovato tutti gli indizi, sta dirigendosi alla stazione di Paddington per salire sul treno che trasporta il circo dove lavorava la trapezista e dove quindi \u00e8 nascosto il tesoro che sta cercando, decidono di incontrarsi l\u00e0. Paddington, che \u00e8 arrivato alla stazione prima dei Brown, riesce a salire sullo stesso treno di Buchanan; i Brown, invece, lo seguono con un altro treno guidato da Jonathan, che \u00e8 un esperto in materia. Dopo molte peripezie, Buchanan sgancia il vagone di Paddington, che deraglia e termina la sua corsa in un fiume. Paddington, grazie al pentimento e quindi all'aiuto dei suoi ex-compagni di evasione, che tornano indietro per aiutarlo, si salva, ma perde i sensi. Si risveglia il giorno del compleanno di zia Lucy e scopre che i Brown e i loro vicini, per ripagarlo di tutto quello che ha fatto per loro, si sono organizzati per fargli una sorpresa, esaudendo l'immenso desiderio di zia Lucy di visitare Londra.\nPromozione.\nIl primo trailer del film viene diffuso il 30 maggio 2017.\nDistribuzione.\nIl film \u00e8 stato distribuito nelle sale cinematografiche britanniche a partire dal 10 novembre 2017, ed in quelle italiane dal 9 novembre.\nAccoglienza.\nCritica.\nSul sito Rotten Tomatoes la pellicola ottiene il 100% delle recensioni professionali positive con un voto medio di 8,8 su 10 basato su 244 critiche.\nNel luglio 2019 il sito \"IndieWire\", specializzato in cinema e critica cinematografica, posiziona il film al ventottesimo posto dei migliori cento film del decennio 2010-2019.\nNel settembre 2019 il \"Guardian\" ha posizionato il film al sessantanovesimo posto dei cento migliori film prodotti dopo il 2000.\nPrimati.\nNel gennaio 2018 \"Paddington 2\" ha stabilito il nuovo record del \"film con il pi\u00f9 alto numero di recensioni completamente positive\" su Rotten Tomatoes, detenuto in precedenza da \"Toy Story 2\" (169), ottenendone 244.\nNell'aprile 2021 il film ottiene il primato della pellicola col pi\u00f9 alto punteggio su Rotten Tomatoes, battendo \"Quarto potere\" di Orson Welles.\nSequel.\nNel giugno 2016 Ben Whishaw annuncia che StudioCanal \u00e8 gi\u00e0 al lavoro per un terzo film della serie."}
{"id": "6406934", "revid": "731511", "url": "https://it.wikipedia.org/wiki?curid=6406934", "title": "Buster Posey", "text": "Carriera.\nInizi e Minor League.\nNato a Leesburg, Georgia da Demp e Tracy, Buster \u00e8 il primogenito di quattro figli. Il soprannome \"Buster\" deriva dal soprannome d'infanzia di suo padre. Crebbe come tifoso degli Atlanta Braves e gioc\u00f2 da ragazzo, oltre che a baseball, a football americano, calcio e pallacanestro.\nFrequent\u00f2 la Lee County High School nella sua citt\u00e0 natale e da l\u00ec venne selezionato nel 50\u00ba turno del draft MLB 2005 dai Los Angeles Angels of Anaheim. Dopo aver scelto di non firmare, si iscrisse alla Florida State University di Tallahassee. Nel suo secondo anno di universit\u00e0, nel 2007, divenne ricevitore su suggerimento dell'assistente allenatore della squadra, Mike Martin Jr. Prima del cambio di posizione, ricopriva il ruolo di interbase e alle superiori anche di lanciatore.\nFu scelto dai San Francisco Giants nel primo turno, come quinta scelta assoluta del Draft MLB 2008, ottenendo un bonus alla firma di 6,2 milioni di dollari. cominci\u00f2 a giocare nello stesso anno, nelle classi Rookie e A-breve. Inizi\u00f2 la stagione 2009 nella classe A-avanzata e il 13 luglio venne promosso nella Tripla-A.\nMajor League (MLB).\nPosey debutt\u00f2 nella MLB l'11 settembre 2009, all'AT&amp;T Park di San Francisco, contro i Los Angeles Dodgers. Venne schierato nell'ottavo inning e partecip\u00f2 ad un solo turno di battuta, dove fu eliminato per strikeout. Colp\u00ec la prima valida nella sua seconda partita, il 19 settembre, sempre contro i Dodgers. Il 2 ottobre contro i Padres, segn\u00f2 il suo primo punto.\nDopo avere iniziato la stagione 2010 nelle minor league, fu richiamato nelle major league nel mese di maggio. Il 9 giugno, batt\u00e9 il primo fuoricampo, un home run da due punti. A causa della presenza di Bengie Molina come ricevitore, Posey inizi\u00f2 inizialmente a giocatore come prima base, ma divenne il catcher titolare dei Giants a giugno quando Molina fu scambiato coi Texas Rangers, la squadra che in seguito i Giants affrontarono, e batterono, nelle World Series. Considerato ancora un rookie, visto le poche partite disputate nella stagione precedente, Posey termin\u00f2 con una media battuta di .305, con 18 fuoricampo e 67 punti battuti a casa (RBI), venendo premiato come esordiente dell'anno della National League. Nei vittoriosi playoff dei Giants, fu il ricevitore in ogni gara della squadra californiana.\nNel 2011, Posey salt\u00f2 la maggior parte della stagione a causa di un grave infortunio dopo una collisione sul piatto di casa base con Scott Cousins.\nPosey fece ritorno dall'infortunio il 6 aprile 2012. Il 13 giugno, fu il ricevitore titolare della partita perfetta di Matt Cain. In luglio venne convocato e partecip\u00f2 al suo primo All-Star Game. Concluse la stagione alla guida della National League in media battuta con .336. Divenne cos\u00ec il secondo giocatore della storia dei San Francisco Giants a vincere il titolo di miglior battitore, venendo premiato come MVP della National League. Nello stesso anno conquist\u00f2 le sue seconde World Series, quando i Giants batterono i Detroit Tigers per quattro gare a zero.\nNel 2013, Posey firm\u00f2 un rinnovo contrattuale del valore di 167 milioni di dollari, una somma da record per un giocatore del suo livello di esperienza.\nNel 2014, vinse le sue terze World Series, dove i Giants sconfissero i Kansas City Royals.\nNel 2016 fu convocato per il suo quarto All-Star Game e vinse il suo primo Guanto d'oro per le sue prestazioni a livello difensivo.\nIl 2 luglio 2017, Posey fu convocato come titolare per il suo quinto All-Star Game. A fine anno vinse il quarto Silver Slugger Award dopo avere chiuso con una media battuta di .320, 12 fuoricampo e 67 RBI.\nNel 2018 venne convocato per il suo sesto All-Star Game, a cui non prese parte a causa di un infortunio all'anca. Gioc\u00f2 la sua ultima partita stagionale il 24 agosto e il giorno seguente annunci\u00f2 la necessit\u00e0 di operarsi all'anca, terminando dunque in anticipo la stagione.\nIl 10 luglio 2020, Posey annunci\u00f2 la decisione di non partecipare alla stagione 2020 a causa dei rischi derivati dalla pandemia di COVID-19.\nIl 4 novembre 2021 ha annunciato il proprio ritiro."}
{"id": "6406936", "revid": "712828", "url": "https://it.wikipedia.org/wiki?curid=6406936", "title": "Palazzo dell'INPS", "text": ""}
{"id": "6406940", "revid": "6923", "url": "https://it.wikipedia.org/wiki?curid=6406940", "title": "Villa Sant'Elia", "text": "Villa Mimosa (nome datogli dalla contessa Josephine in ricordo di un episodio in cui il barone Don Gaspare Arborio Mella dei conti di Sant'Elia le regal\u00f2 un mazzo di mimose prima di partire col treno che la portava all'imbarco a Genova) fu edificata agli inizi del Novecento (tra il 1911 e il 1913) come residenza aristocratica suburbana.\n\u00c8 uno degli edifici storici della citt\u00e0 di Sassari, completamente isolata e dominata da una piccola altura, quando ormai la citt\u00e0 si era estesa nelle \"appendici\", nei pressi di piazza d'Armi (Via Alghero-Via IV Novembre). Fu poi inglobata completamente negli anni fino a diventare parte integrante della citt\u00e0, anche se il rapporto con lo spazio circostante \u00e8 in riferimento a uno stile pi\u00f9 aristocratico che borghese.\nStoria.\nVilla Mimosa fu commissionata dal conte Gaspare Arborio Mella di Sant\u2019Elia, personaggio politico facente parte della nobilt\u00e0 sarda, che era gi\u00e0 proprietario nel cuore dell'antica Sassari di una seicentesca casa patrizia con facciate poste in Piazza Tola e Piazza Nazario Sauro.\nIl progetto della costruzione fu affidato al piemontese Giulio di Suni della Planargia, anch'egli proveniente da una nobile famiglia sassarese, negli anni 1911-1912.\nIl conte edific\u00f2 Villa Sant'Elia per la celebrazione della giovane sposa argentina Josephine, regina senza rivali degli intrattenimenti fiabeschi che si consumavano tra le eleganti stanze all'interno e il delizioso giardino. \nMorto il conte Gaspare (23/07/1934), la vedova trascorse frequenti soggiorni, a Viareggio, dove acquist\u00f2 una nuova villa; anche se da testimonianze di nipoti di Josephine, risulta che la baronessa abbia preferito concludere la sua profumata esistenza proprio a Sassari.\nFino alla seconda guerra mondiale l\u2019edificio rimase nelle mani dell\u2019originaria famiglia proprietaria, ed era principalmente utilizzato come luogo di incontro dell\u2019aristocrazia per trattare di problemi comuni o per diletto. \nNegli anni che seguirono il complesso di \"Villa Mimosa\" fu utilizzata come abitazione privata dei proprietari, finch\u00e9 nel 1985 l'Associazione degli Industriali di Sassari ha scelto l'immobile per destinarlo a propria sede con funzioni di rappresentanza. Ci\u00f2 ha permesso di rivitalizzare il giardino.\nIncidente.\nAlle 19 di venerd\u00ec 13 del settembre 1912, l'edificio era ancora in costruzione. Cinto da impalcature e incompleto, sei operai compreso il capomastro lavoravano su un ponteggio, a 18 metri di altezza, intenti a terminare alcune decorazioni. Altri sei operai invece portavano a spalla, al livello superiore, un segmento di cornicione in cemento per metterlo in posa. Il ponteggio cedette il cornicione trascin\u00f2 di sotto i suoi portatori e travolse gli altri sei sottostanti, facendoli precipitare tutti. Trovarono la morte in tre e nove rimasero feriti, di cui uno grave. \nIn quella tragedia morirono sia maestranze piemontesi che sassaresi: il capomastro Ettore Bertola, 33 anni, un suo nipote e garzone del cantiere, Luigi Ferraro (di 14 anni), entrambi torinesi, e il muratore sassarese Marcellino Brangi, 47 anni.\nStruttura.\n Villa Sant\u2019Elia \u00e8 un edificio scenografico e raffinato di ascendenza rococ\u00f2 piemontese (ad eccezione delle logge e delle terrazze). Preceduto da un'ampia scalinata, si struttura su tre livelli con l\u2019aggiunta di scantinato e magazzino per un totale di 1200mq, ed \u00e8 circondato da un parco di 4 ettari dove sono presenti vialetti che costeggiano le aiuole. I gradini della scala non sono rettilinei ma curvilinei e accompagnati ai lati da una decorazioni costituite da grandi volute percorse in lunghezza da trionfi di frutti ed elementi fitomorfi che nel complesso ricordano le cornucopie. Un Particolare decorativo della scala di accesso a Villa Sant'Elia \u00e8 il draghetto stilizzato in metallo che sorregge una sfera di vetro fungendo da lampada \u00e8 un chiaro richiamo all'arte giapponese che ha influenzato lo stile Liberty anche se l'opera meriterebbe di essere restaurata.\nSul lato destro del piccolo atrio porticato, chiuso da vetrate colorate e da grate in ferro battuto che ripetono un motivo astratto floreale, \u00e8 scolpito, nel sommo dell'arco ribassato, lo stemma della famiglia Arborio Mella dei Conti Sant'Elia. Lo stesso stemma \u00e8 presente anche sull'arco di ingresso dell'atrio. Nel fregio che corre sopra lo stemma, il motivo decorativo che riproduce le onde del mare, parte del repertorio iconografico stilizzato tipico dello stile Liberty.\nLa struttura \u00e8 costituita dall\u2019edificio principale a cui si accostano le case che erano riservate ai domestici e ai custodi. La facciata della Villa \u00e8 asimmetrica e spicca la torretta belvedere aperta a loggia superiormente. Anche la balaustra della scala di accesso alla Villa segue un andamento curvilineo. Lungo tutto il perimetro dell'edificio corre un alto zoccolo costituito da bugnato rustico in trachite.\nTra gli elementi decorativi ricordiamo quelli delle finestre: un mascherone tra volute, trionfi di frutti e motivi fitomorfi che richiamano gli ornamenti della scala di accesso alla Villa. L'architrave della finestre \u00e8 curvilineo. Alcuni elementi fitomorfi ricordano quelli presenti nelle decorazioni di Casa Cugurra in via Roma a Sassari (1890 ca.).\nUn sentiero si snoda da un pergolato e porta ad un gazebo di ferro battuto , preceduto da due statue di leoni.\nAll\u2019interno del parco sono da ricordare :\n\u2022 4 palme nel parco centrale.\n\u2022 Albero- botte originario del sud America.\nNel giardino sono da menzionare due statue che sono l\u2019allegoria della dea Diana (dea della caccia), e della Primavera concepite secondo la seduzione dello stile Liberty.\nLa caratteristica famosa di questa villa erano le macchie giallo intenso delle mimose(da qui il nome \"Villa Mimosa\") che si sono ridimensionate nel corso degli anni per evidenziare le fioriture rosee delle rose e delle camelie.\nVilla Sant'Elia \u00e8 stato dichiarato monumento nazionale nel 1976 e rimane sotto la tutela della Soprintendenza per i beni Architettonici, paesaggistici, storico, artistici, etnoantropologici delle le provincie di Sassari e Nuoro.\nEventi.\nTra gli eventi che si sono tenuti a Villa Sant\u2019Elia dopo la ristrutturazione si ricordano:\n\u2022 Monumenti aperti (2013).\n\u2022 L\u2019associazione Rotary ha organizzato all\u2019interno della villa il cosiddetto \u2019 pomeriggio dolce \u2018, per beneficenza (2010)\n\u2022 Cerimonia per il premio conferito a Bianca Berlinguer (2011)\n\u2022 Conferenza sul rapporto della Sardegna riguardo al comportamento ambientale (2014)\nCome raggiungere.\nLa Villa \u00e8 facilmente raggiungibile a piedi nei seguenti modi:\n\u2022Dalla piazza principale della citt\u00e0 di Sassari, Piazza d\u2019Italia, si prosegue tramite via Roma e si gira in via Giorgio Asproni per poi girare a sinistra e trovarsi di fronte alla villa. Il percorso prende 10 minuti di camminata e copre una distanza di 750m.\n\u2022Da via Roma si gira verso via Alghero, parallela di via Giorgio Asproni, e si sbocca direttamente in via 4 Novembre. Il percorso prende 5 minuti di camminata e copre una distanza di 350m.\nCon i mezzi di trasporto pubblici \u00e8 conveniente raggiungere la fermata di via Duca degli Abruzzi o via Dante Alighieri per poi proseguire a piedi visto che la distanza \u00e8 minima. Si impiegano, infatti, non pi\u00f9 di 6 minuti di cammino.\nVilla gemella.\nInsieme a Villa Mimosa il primogenito fratello di Alberto, Luigi, fece edificare una villa gemella ad Alghero conosciuta pi\u00f9 comunemente oggi come albergo di \u201cVilla las tronas\u201d. Ricca costruzione nota in tutto il mondo e catalogata come \u201cuno dei mille luoghi da vedere prima di morire \u201c dal New York Times."}
{"id": "6406945", "revid": "298229", "url": "https://it.wikipedia.org/wiki?curid=6406945", "title": "Giuseppe Dordoni", "text": ""}
{"id": "6406947", "revid": "6923", "url": "https://it.wikipedia.org/wiki?curid=6406947", "title": "Ridge Racer (serie)", "text": " \u00e8 una serie di videogiochi creata nel 1993 da Namco. Il primo titolo, \"Ridge Racer\", \u00e8 stato realizzato su Namco System 22 e convertito per PlayStation l'anno seguente, in occasione del lancio della console Sony. Dalla sua introduzione sono stati pubblicati diversi capitoli per cabinati, console domestiche e portatili.\nLa mascotte della serie \u00e8 , apparsa per la prima volta in \"Rave Racer\"."}
{"id": "6406948", "revid": "446353", "url": "https://it.wikipedia.org/wiki?curid=6406948", "title": "George S. Patton slapping incidents", "text": ""}
{"id": "6406949", "revid": "1855146", "url": "https://it.wikipedia.org/wiki?curid=6406949", "title": "Palazzo dell'Archivio dello Stato", "text": "Il Palazzo dell'Archivio dello Stato \u00e8 un palazzo di Roma, sede dell'Archivio Centrale dello Stato.\nStoria.\nLa sede dell'ACS \u00e8 un edificio monumentale sito all'EUR, in piazzale degli Archivi 27, progettato dagli architetti De Renzi, Figini e Pollini, destinato originariamente a sede del Palazzo delle Forze Armate e successivamente della Mostra dell'autarchia, del corporativismo e della previdenza sociale nell'ambito dell'Esposizione Universale del 1942.\nIl bando di concorso per i progetti venne emesso nel novembre del 1937 rinnovato nel giugno del 1938 in quanto la commissione giudicatrice non aveva ritenuto i progetti iniziali meritevoli di essere realizzati, nella seconda gara vennero scelti gli elaborati di De Renzi e Pollini vincitori ex aequo. I lavori di costruzione iniziarono nel settembre 1939 con lo scavo delle fondamenta.\nL'edificio, di cui prima della guerra erano state eseguite solo le fondamenta e le strutture portanti, fu portato a termine negli anni cinquanta su iniziativa di Virgilio Testa, commissario straordinario dell'Ente EUR, apportando le modifiche necessarie per adattare il palazzo alle esigenze dell'Istituto. Negli anni novanta ha conosciuto una rilettura degli spazi interni: in occasione del 40\u00ba anniversario dell'istituzione dell'ACS sono stati inaugurati i nuovi locali destinati al pubblico (ingresso, sala di studio, biblioteca, sala convegni) progettati dall'architetto Giulio Savio. Gli ambienti, valorizzati da opere pittoriche e scultoree di Angelo Cucciarelli, Piero D'Orazio, Carlo Lorenzetti, Paolo Pasticci, si sono ulteriormente arricchiti negli ultimi anni grazie a donazioni di altri artisti contemporanei, andando a costituire un piccolo ma significativo nucleo museale.\nCon decreto del 29 marzo 2004 della Sovrintendenza regionale per i beni e le attivit\u00e0 culturali del Lazio l'edificio \u00e8 stato dichiarato di interesse particolarmente importante."}
{"id": "6406950", "revid": "648716", "url": "https://it.wikipedia.org/wiki?curid=6406950", "title": "Giorno dell'indipendenza della Somalia", "text": "La giornata dell'indipendenza della Somalia (in somalo: \"fasaxa dadweynaha\") \u00e8 una festa nazionale osservata ogni anno in Somalia.\nSi celebra il 1\u00ba luglio e commemora l'unione del territorio della Somalia italiana e dello stato del Somaliland ex britannico nel 1960.\nPrimo presidente della Somalia unita e figura chiave di questo periodo storico della Somalia stessa fu il politico Aden Abdulla Osman e il partito della Lega dei Giovani Somali che ebbe un ruolo fondamentale nella lotta per l'indipendenza e per l'unione somala.\nSuccessivamente \u00e8 stato costituito un governo da Abdullahi Issa e da Muhammad Haji Ibrahim Egal: il 20 luglio 1961 e attraverso un referendum popolare, il popolo della Somalia ha ratificato una nuova costituzione, originaria del 1960."}
{"id": "6406952", "revid": "6923", "url": "https://it.wikipedia.org/wiki?curid=6406952", "title": "Palazzo Italia", "text": ""}
{"id": "6406953", "revid": "1870933", "url": "https://it.wikipedia.org/wiki?curid=6406953", "title": "Kevin Ram\u00edrez", "text": "Caratteristiche tecniche.\nRam\u00edrez nasce come punta ma pu\u00f2 essere impiegato efficacemente anche come ala sinistra. Prolifico sia in zona gol che come assistman, \u00e8 un giocatore rapido e dotato di un buon dribbling. \u00c8 abile sia col piede destro che col mancino.\nSchierato come esterno sinistro, pu\u00f2 garantire sia spinta e creativit\u00e0 in attacco, sia copertura difensiva.\nCarriera.\nCresce nel settore giovanile del , debutta nella massima serie uruguaiana l'8 febbraio 2014, in occasione della partita pareggiata per 2-2 contro il , entrando in campo nel secondo tempo al posto di Diego Riolfo.\nNel corso della stagione viene impiegato in 8 gare di campionato, e in due partite dei playoff contro il Danubio.\nIl 13 settembre 2014 realizza il suo primo gol con la maglia del Wanderers, contro il . \nAll'inizio del 2015 viene ceduto in prestito in Segunda Divisi\u00f3n, al . Con il Miramar realizza 6 reti in nove partite.\nTornato al Wanderers, si afferma come un giocatore chiave della prima squadra. Nel campionato di Apertura 2015, colleziona 15 presenze, 8 gol e un assist.\nNel gennaio 2016 passa al . Debutta il 7 febbraio contro il (partita vinta per 3-0), servendo anche un assist a Santiago Romero. Il 25 febbraio debutta anche in Coppa Libertadores, contro gli argentini del .\nCon la maglia del Nacional, vince la Primera Divisi\u00f3n 2016, collezionando 8 presenze, due gol e un assist.\nNel gennaio del 2018 viene ceduto in prestito nella massima serie colombiana , all'. Pur mettendosi in mostra con prestazioni positive nel precampionato, non riesce a ritagliarsi un posto stabile in squadra, dovendo fare i conti anche con un problema di pubalgia che lo tiene indisponibile a lungo. La sua permanenza nel club colombiano \u00e8 dunque di soli sei mesi, nei quali scende in campo sei volte, realizzando un gol.\nNella seconda parte dell'anno viene ceduto in prestito in Argentina, al , squadra della Primera Divisi\u00f3n. Debutta il 25 agosto contro il subentrando al 76' a Mat\u00edas P\u00e9rez Garc\u00eda."}
{"id": "6406954", "revid": "117556110", "url": "https://it.wikipedia.org/wiki?curid=6406954", "title": "Chiesa di Santa Lucia di Pol", "text": "La chiesa di Santa Lucia di Pol \u00e8 un edificio religioso, la cui costruzione risale al XII secolo, situato nella frazione di Santa Lucia del comune di Pescantina, in provincia di Verona.\nEsempio di semplice architettura romanica veronese, presenta una facciata a capanna e un tetto a due falde. All'interno sono presenti dei resti di affreschi tardo medievali, raffiguranti San\u2019Antonio, San Damiano, Santa Lucia e la Madonna della Seggiola.\nI quattordici quadri della \"via crucis\", realizzati nel 1821, appesi alle pareti rappresentano interessanti esempi di prime stampe a colori. Fino al XIX secolo il terreno intorno alla chiesa ospitava il piccolo cimitero locale.\nNel 1949 la chiesetta di Santa Lucia fu elevata al rango di chiesa parrocchiale autonoma, ruolo che mantenne fino al 31 maggio 1961 quando venne ultimata la nuova chiesa della frazione."}
{"id": "6406956", "revid": "297059", "url": "https://it.wikipedia.org/wiki?curid=6406956", "title": "Chiesa di Santa Lucia (Pescantina)", "text": ""}
{"id": "6406957", "revid": "709406", "url": "https://it.wikipedia.org/wiki?curid=6406957", "title": "Acido boracico", "text": ""}
{"id": "6406961", "revid": "348618", "url": "https://it.wikipedia.org/wiki?curid=6406961", "title": "Khadafi Janjalani", "text": ""}
{"id": "6406998", "revid": "648716", "url": "https://it.wikipedia.org/wiki?curid=6406998", "title": "Giorno dell'indipendenza dell'Armenia", "text": "Il Giorno dell'indipendenza dell'Armenia (in armeno: \u0531\u0576\u056f\u0561\u056d\u0578\u0582\u0569\u0575\u0561\u0576 \u0585\u0580) \u00e8 la festa nazionale della Repubblica di Armenia.\nSi celebra il 21 settembre di ogni anno e commemora il giorno dell'indipendenza dall'Unione Sovietica e la proclamazione della Repubblica d'Armenia, nel 1991.\nFigura di primo piano dell'indipendenza armena fu il politico Lewon Ter-Petrosyan, che fu cos\u00ec il primo Presidente dell'Armenia indipendente \nAnche per questa ricorrenza nazionale, come per quella del Genocidio armeno del 24 aprile, il popolo armeno rimarca i valori di una propria identit\u00e0 nazionale e culturale, mettendo in risalto i valori di un popolo, quello armeno, con una propria indipendenza, sovranit\u00e0 e la rivendicazione del rispetto dei diritti umani."}
{"id": "6406999", "revid": "24443", "url": "https://it.wikipedia.org/wiki?curid=6406999", "title": "Piz Cassimoi", "text": ""}
{"id": "6407000", "revid": "73843", "url": "https://it.wikipedia.org/wiki?curid=6407000", "title": "Vanni Rodeghiero", "text": "Biografia.\nColse il suo primo successo internazionale nel 1963 conquistando la medaglia di bronzo nel lancio del giavellotto ai Giochi del Mediterraneo nella gara vinta da un altro giavellottista italiano, l'allora primatista mondiale Carlo Lievore. Nel 1965 si aggiudic\u00f2 la medaglia d'argento all'Universiade preceduto dal tedesco Rolf Herings.\nPer 7 volte, fra il 1963 e il 1980, fu campione italiano assoluto della specialit\u00e0."}
{"id": "6407012", "revid": "339392", "url": "https://it.wikipedia.org/wiki?curid=6407012", "title": "Museo Nazionale delle Arti e Tradizioni Popolari", "text": ""}
{"id": "6407017", "revid": "406204", "url": "https://it.wikipedia.org/wiki?curid=6407017", "title": "Porta del Mare", "text": "La Porta del Mare (noto anche come \"Arco Libera\") \u00e8 stato un progetto architettonico per un arco monumentale per l'EUR di Roma.\nStoria.\nAlla fine del progetto dell'Esposizione Universale di Roma, nei pressi del laghetto artificiale dove oggi si trova il Palazzo dello Sport, era prevista la costruzione di un arco monumentale. Uno dei due progetti, quello presentato da Dagoberto Ortensi, Cesare Pascoletti, C. Cirella, Gino Covre, Adalberto Libera, prevedeva di utilizzare il metallo, mentre il secondo, ideato da Vincenzo Di Berardino, prevede l'uso di metallo o calcestruzzo. Nel marzo 1938 Libera e Di Berardino propongono l'idea di un arcoo di calcestruzzo alto circa 200 metri. Una seconda ipotesi costruttiva di Covre, che ppropone di realizzare due archi da 200 e 320 metri nei due materiali, diventa il progetto definitivo per l'arco. Il progetto finale prevede di utilizzare alluminio e acciaio, con la previsione di un completamento dei lavori nel marzo 1941, finch\u00e9 lo scoppio del secondo conflitto mondiale non impedisce di iniziare l'opera.\nNei decenni successivi, e in particolar modo negli anni duemila, si \u00e8 parlato pi\u00f9 volte di riprendere il progetto originario della costruzione dell'arco di Libera, ma l'idea ha spesso suscitato perplessit\u00e0. In particolare, i dubbi sarebbero legati alla mancanza di una bozza di progetto vero e proprio (dovuta anche alla scomparsa dell'ideatore originario), oltre che alla sua attuale fattibilit\u00e0, ragionando in termini sia paesaggistici sia logistici (la disponibilit\u00e0 effettiva di una zona dove edificarlo, data la presenza attuale del Palazzo dello Sport di Pier Luigi Nervi e Marcello Piacentini)."}
{"id": "6407019", "revid": "2074236", "url": "https://it.wikipedia.org/wiki?curid=6407019", "title": "Giorno dell'indipendenza della Moldavia", "text": "Il giorno dell'indipendenza della Moldavia (in moldavo \"Ziua Independen\u0163ei\") \u00e8 la ricorrenza nazionale della Moldavia.\nSi celebra il 27 agosto e commemora l'adozione della dichiarazione di indipendenza dall'Unione Sovietica, il 27 agosto 1991. \nFigura di primo piano fu quella di Mircea Snegur, primo presidente della Moldavia: dopo alterne vicende il 27 agosto 1991, Snegur fu eletto come primo presidente della Moldavia, stato indipendente.\nEssendo una festa pubblica \u00e9 una giornata libera per la maggior parte delle persone, anche la maggior parte delle imprese commerciali e delle istituzioni pubbliche restano chiuse.\nAnche in questa ricorrenza nazionale, spesso, non mancano i ricordi per la figura dell'eroe nazionale moldavo e campione della lotta al dominio ottomano nel paese \u0218tefan III cel Mare.\nLa Moldavia, costituita da romeni e russi, costituisce una repubblica indipendente rispetto all'omonima regione storica della Romania, la Moldavia."}
{"id": "6407026", "revid": "52076", "url": "https://it.wikipedia.org/wiki?curid=6407026", "title": "EUR (Roma)", "text": ""}
{"id": "6407031", "revid": "1498232", "url": "https://it.wikipedia.org/wiki?curid=6407031", "title": "Albania Ferries", "text": ""}
{"id": "6407042", "revid": "648716", "url": "https://it.wikipedia.org/wiki?curid=6407042", "title": "Giorno dell'indipendenza albanese", "text": "Il giorno dell'indipendenza albanese (in albanese: \"dita e pavar\u00ebsis\u00eb s\u00eb Shqip\u00ebris\u00eb\") o giorno della Bandiera (\"dita e Flamurit\") \u00e8 una festa nazionale dell'Albania, nata per commemorare sia la dichiarazione d'indipendenza dell'Albania dall'Impero ottomano, firmata il 28 novembre 1912 a Valona, che il sollevamento della prima bandiera albanese il 28 novembre 1443 a Kruja.\nSi festeggia ogni anno il 28 novembre in Albania, Kosovo e nei luoghi principali della diaspora albanese."}
{"id": "6407080", "revid": "1543377", "url": "https://it.wikipedia.org/wiki?curid=6407080", "title": "Kawartha Lakes", "text": "Kawartha Lakes \u00e8 una municipalit\u00e0 della provincia dell'Ontario, in Canada. Il territorio si affaccia sul lago Ontario ed \u00e8 costituito principalmente dalle suddivisioni di Bobcaygeon, Fenelon Falls, Lindsay, Omemee e Woodville.\nIl nome della citt\u00e0 deriva dai vicini laghi Kawartha. Il termine \"Kawartha\" \u00e8 l'anglicizzazione della parola in lingua ojibwe \"Ka-wa-tha\", coniata nel 1895 da Martha Whetung, aborigena locale. La parola significava originariamente \"terra di riflessi\"; successivamente il nome \u00e8 stato cambiato in \"Kawartha\", cio\u00e8 \"acque limpide e terre felici\".\nPrima di diventare citt\u00e0, l'area su cui sorge Kawartha Lakes era chiamata \"contea di Victoria\". Nel 2001 la citt\u00e0 venne ufficialmente istituita, accorpando anche le minori comunit\u00e0 locali, sebbene vi sia stata opposizione dei residenti nei confronti di quest'ultima scelta. A seguito di ci\u00f2, nel novembre 2003 venne indetto un referendum affinch\u00e9 le cittadine limitrofe ritornassero ad essere separate dal territorio di Kawartha Lakes. Sebbene la consultazione popolare abbia dato esito positivo (51% favorevole contro 49% contrario) il governo provinciale e municipale non hanno intrapreso alcuna azione per procedere alla separazione."}
{"id": "6407087", "revid": "287204", "url": "https://it.wikipedia.org/wiki?curid=6407087", "title": "Sventura", "text": "Sventura (\"Doomed\") \u00e8 un romanzo fantasy dello scrittore statunitense Chuck Palahniuk, pubblicato nel 2013, sequel del romanzo Dannazione."}
{"id": "6407088", "revid": "174925", "url": "https://it.wikipedia.org/wiki?curid=6407088", "title": "Vittoria e Abdul", "text": "Vittoria e Abdul (\"Victoria &amp; Abdul\") \u00e8 un film del 2017 diretto da Stephen Frears.\nBasato sull'omonimo libro di Shrabani Basu, il film racconta la storia vera dell'amicizia tra la Regina Vittoria e il suo segretario indiano Abdul Karim.\nTrama.\n1887. Il giovane Abdul Karim, impiegato nella prigione di Agra, viene scelto per recarsi alla corte della Regina Vittoria in occasione del suo Giubileo d'Oro, e consegnarle in dono un'antica moneta quale segno di rispetto da parte delle colonie indiane. La missione dovrebbe essere semplice e sbrigativa; tuttavia Vittoria, ormai molto vecchia, sola e insofferente alla vita di corte, viene attratta dall'avvenenza e dalla dedizione che da subito Abdul le dimostra. Il ragazzo \u00e8 invitato a rimanere a corte e in breve diventa valletto personale di Vittoria; successivamente la regina lo nomina \"Monshi\", ossia suo maestro, perch\u00e9 le insegni la lingua urdu e il Corano.\nLa regina prova un profondo affetto nei confronti di Abdul, gli apre il cuore e gli confida i suoi segreti pi\u00f9 intimi, sfuggendo cos\u00ec alla solitudine e alle tristezze della sua vita; quando scopre che il ragazzo \u00e8 sposato, la regina ammette a corte sua moglie e sua suocera, che arrivano a Windsor indossando un velo integrale. La famiglia andr\u00e0 a vivere in un cottage poco distante dalla dimora della regina. Tuttavia questa predilezione crea malcontento a corte, in particolare da parte di suo figlio e del Primo Ministro, che iniziano a tramare per minare alla base il rapporto tra Vittoria e Abdul. Quando la regina viene a sapere dalla corte che l'uomo non le ha detto della Fatw\u0101 emessa contro di lei in India da un'autorit\u00e0 musulmana, ne rimane molto amareggiata e lo licenzia; il giorno dopo, comprendendo che il Monshi le abbia nascosto la verit\u00e0 col solo intento di proteggerla, lo perdona e lo lascia rimanere a palazzo, purch\u00e9 non le menta pi\u00f9.\nL'interesse di Vittoria nei confronti di Abdul e della sua cultura crescono: la regina si fa costruire una \"Durbar Room\", ossia una camera di rappresentanza in stile indiano, nella sua residenza a Osborne House, decorata con i ritratti dei notabili indiani, tra cui spicca anche quello dello stesso Abdul. Vittoria si dichiara inoltre intenzionata a conferire all'uomo il cavalierato: sarebbe il primo uomo di colore a riceverlo. Di fronte a quest'ultimo affronto il Principe e gli altri nobili cospirano alacremente contro Abdul, cercando di raccogliere informazioni atte a screditarlo. Si scopre. e cos\u00ec che la famiglia di Abdul non solo non \u00e8 nobile, ma appartiene a una casta poverissima; inoltre il medico, esaminando l'uomo per scoprire come mai lui e sua moglie non riescano ad avere figli, lo scopre affetto da gonorrea. Messa di fronte a queste accuse nei confronti del Monshi, Vittoria le rigetta e accusa suo figlio e gli altri di essere contro Abdul per sole questioni di razzismo, e intima loro di essere gentili con lui.\nA questo punto l'intera corte si solleva contro Vittoria e Abdul e tutto il personale decide che, qualora la regina dovesse concedere al Monshi il cavalierato, tutti chiederanno licenza di lasciare il servizio della sovrana. Edoardo e i maggiorenti la minacciano inoltre, nel caso che non ceda, di farla dichiarare pazza. La regina, furiosa, affronta l'intera schiera dei suoi notabili, invitando chiunque abbia realmente intenzione di licenziarsi di farsi avanti; nessuno in realt\u00e0 vuole rinunciare alla sua carica, cos\u00ec Vittoria chiarisce una volta per tutte che \u00e8 lei a detenere il potere di decidere per s\u00e9 stessa. Dichiara inoltre che non conceder\u00e0 il cavalierato ad Abdul, ma lo nominer\u00e0 commendatore dell'Ordine reale Vittoriano.\nPoco dopo le condizioni di Vittoria peggiorano, e alle prime avvisaglie della malattia la regina chiede ad Abdul di tornare in India, poich\u00e9 una volta morta non potr\u00e0 pi\u00f9 proteggerlo dalle ostilit\u00e0 della corte. L'uomo, ormai sinceramente affezionato alla sua regina, rifiuta e dichiara di volerla servire fino al suo ultimo giorno di vita. Nel 1901 Vittoria muore e Abdul \u00e8 al suo fianco; il nuovo re, tuttavia, disconosce immediatamente il Monshi, lo sfratta dalla casa che la regina gli aveva donato e fa bruciare tutti i regali e i documenti che lui aveva raccolto negli anni al suo servizio. La moglie riesce per\u00f2 a salvare un medaglione con l'effigie di Vittoria, donato all'uomo dalla stessa regina.\nAbdul e la sua famiglia vengono rimandati in India e non torneranno mai pi\u00f9 nel Regno Unito. Il Monshi conserver\u00e0 un ricordo affettuoso della regina fino alla sua morte, otto anni pi\u00f9 tardi. Nei titoli di coda viene rivelato che i diari di Abdul Karim saranno scoperti solo nel 2010, dando cos\u00ec modo di ricostruire la sua storia.\nProduzione.\nA giugno 2016 \u00e8 stato riportato che Judi Dench avrebbe interpretato il ruolo della Regina Vittoria nel film \"Victoria and Abdul\", con la regia di Stephen Frears. La Dench aveva gi\u00e0 interpretato il ruolo della sovrana britannica nella pellicola del 1997 \"La mia regina\". Ali Fazal si \u00e8 unito al cast ad agosto 2016. Fanno parte del cast anche Eddie Izzard, Michael Gambon, Olivia Williams e Tim Pigott-Smith (alla sua ultima interpretazione).\nLe riprese del film sono iniziate il 15 settembre 2016 presso la Osborne House sull'Isola di Wight.\nDistribuzione.\nIl 3 settembre 2017 \u00e8 stato presentato fuori concorso alla 74\u00aa Mostra internazionale d'arte cinematografica di Venezia e successivamente al Toronto International Film Festival.\nIl film \u00e8 stato distribuito nelle sale cinematografiche britanniche il 15 settembre e in quelle statunitensi il 22 settembre 2017. In Italia \u00e8 uscito il 26 ottobre dello stesso anno."}
{"id": "6407090", "revid": "1005847", "url": "https://it.wikipedia.org/wiki?curid=6407090", "title": "Referendum sull'autonomia della Lombardia", "text": ""}
{"id": "6407091", "revid": "71433", "url": "https://it.wikipedia.org/wiki?curid=6407091", "title": "Victoria and Abdul", "text": ""}
{"id": "6407098", "revid": "729019", "url": "https://it.wikipedia.org/wiki?curid=6407098", "title": "Standsch\u00fctze Hellriegel M1915", "text": "Lo Standsch\u00fctze Hellriegel M1915 fu un mitra progettato nel 1915 nell'Impero austro-ungarico; l'Hellriegel era alimentato con un caricatore a nastro tedesco, sparava pallottole da 9 mm ed era raffreddato ad acqua.\nDescrizione.\nL'arma combinava l'uso di munizioni per pistola con la potenza di fuoco di una mitragliatrice, per questo \u00e8 considerata come una pistola mitragliatrice. Secondo l'archivio austriaco, il nome completo dell'arma sarebbe Standsch\u00fctzen Hellriegel perch\u00e9 \u00e8 stato progettato per gli Standsch\u00fctzen, la forza di riserva incaricata di difendere gli stati austriaci del Tirolo e Vorarlberg.\nL'Hellriegel utilizzava munizioni di pistola a 9 mm. I proiettili potevano essere utilizzati con 2 tipi di caricatori: uno classico con capacit\u00e0 di 20-30 proiettili e un altro a tamburo con capacit\u00e0 fino a 160 proiettili.\nNon c'\u00e8 stato tempo di utilizzarlo in battaglia poich\u00e9 la produzione di massa non fu raggiunta. Non \u00e8 chiaro se il motivo era l'eccessivo costo di produzione per una nuova arma o i test che sono stati effettuati non erano soddisfacenti.\nSembra che quest'arma prenda nome da un certo signor Hellriegel.\nNella cultura di massa.\nLo Standsch\u00fctze Hellriegel M1915 compare nello sparatutto in prima persona \"Battlefield 1\" sviluppato dalla DICE e pubblicato da EA."}
{"id": "6407109", "revid": "124123", "url": "https://it.wikipedia.org/wiki?curid=6407109", "title": "Giovan Battista Deti", "text": "Biografia.\nIntimo di Benedetto Varchi e di Leonardo Salviati, fu uno dei cinque membri fondatori e primo arciconsolo (1584) dell'Accademia della Crusca. Il suo soprannome nell'Accademia era \"Sollo\". \nLa pala, ancora conservata all'Accademia, riporta il suo motto ripreso come quello degli altri da versi di poeti: \"Cos\u00ec la mia durezza fai ir solla\".\nNel 1585 era consolo dell'Accademia Fiorentina."}
{"id": "6407110", "revid": "287204", "url": "https://it.wikipedia.org/wiki?curid=6407110", "title": "Teodoro Benedetti", "text": "Biografia.\nTeodoro \u00e8 nato in una famiglia di scultori e architetti. \u00c8 stato discepolo e assistente del padre, Cristoforo Benedetti. Ha operato in tutto il Trentino, ma anche in Alto Adige, dove fu ad esempio fra gli architetti che hanno lavorato al Duomo di Bressanone. Durante la sua vita si esaur\u00ec il momento di massima diffusione del barocco in area tirolese, portando alla fine della carriera artistica della famiglia Benedetti, iniziata con suo bisnonno alla fine del Cinquecento. "}
{"id": "6407153", "revid": "838137", "url": "https://it.wikipedia.org/wiki?curid=6407153", "title": "Johannes van Stiphout", "text": "Egli fu il primo parroco di Amsterdam ed ha ricevuto in data 11 luglio 1745 l'ordinazione episcopale da monsignor Petrus Johannes Meindaerts. Insieme con il vescovo di Deventer, Bartholomeus Johannes Bijeveld, ha garantito la continuazione della successione apostolica della Chiesa vecchio cattolica dei Paesi Bassi. Dopo la morte di Meindaerts i due vescovi consacrarono il 7 febbraio 1768 il neoeletto arcivescovo di Utrecht Gualtherus Michael van Nieuwenhuizen.\nGenealogia episcopale.\nLa genealogia episcopale \u00e8:"}
{"id": "6407156", "revid": "287204", "url": "https://it.wikipedia.org/wiki?curid=6407156", "title": "Calendario del vangatore", "text": "Il Calendario del vangatore \u00e8 un'opera dello scrittore ed economista fiorentino Marco Lastri, pubblicata nel 1793. Il titolo completo \u00e8 \"\"Calendario del vangatore nel quale restano descritte le faccende mensuali del vangatore scritto dal proposto Lastri, produzione che deve essere sommamente cara agli agricoltori\".\"\nTale calendario, ed altri dello stesso Lastri che trattano ogni oggetto dell'economia campestre e che furono accolti in modo positivo anche al di fuori del paese, sono poi stati riuniti in un unico corpo dal titolo \"Corso d'Agricoltura pratica\", il quale \u00e8 considerato uno dei migliori libri d'agraria venduti in Italia nel XIX secolo.\nOpera.\nL'opera tratta dell'agricoltura in calendari, ovvero cataloghi delle regole e delle macchine per bene eseguire le faccende mensili nei diversi uffici del contadino; in particolare descrive il calendario del vangatore, ovvero le sue mansioni suddivise nei diversi mesi dell'anno. Questo metodo, seppur non sia il pi\u00f9 eloquente ed esaustivo, \u00e8, secondo il Lastri, il pi\u00f9 istruttivo.\nIl testo si compone di una breve introduzione ai lettori e di dodici capitoli intitolati ognuno ad un mese specifico. \nNell'edizione successiva, sono state aggiunte ai 'Calendari' le 'Lezioni', ovvero trattazioni in materia di agricoltura non secondo il metodo delle stagioni, ma secondo il metodo delle materie. Entrambi questi metodi sono stati adoperati tanto dagli antichi (Catone, Columella, Varrone ecc), quanto dai moderni (Palladio ecc).\nContenuto.\nDurante il primo mese, \"Gennaio operaio\", il Vangatore utilizza la vanga per preparare e disporre la terra per la semente o per aprire le fosse per le viti e rendere colto qualche pezzo di terra infruttifero o di sodaglia.\nIn Febbraio, essendo minore il rischio di pioggia e ghiaccio, si utilizza la vanga sulle terre sottili per le sementi delle fave o di altre biade.\nMarzo \u00e8 il mese in cui si interrano le sementi e si vangano le terre, specialmente quelle di pianura, che ancora non sono state vangate, in cui si riempiono le fosse delle viti e si incomincia a fare il divelto per le viti a fossa chiusa.\nIn aprile si possono vangare le terre di pianura predisposte per la semina di grani turchi, canape e fagioli. Inoltre vengono fatti i divelti per le viti e vangati a due puntate i campi in cui verranno piantati cocomeri, meloni e ad altre piante.\nIn maggio il contadino vanga le terre dove si semineranno la faggiola ed i fagioli, termina i divelti per le viti, inizia le propaggini delle stesse e vanga tutte le fosse dei maglioli piantati negli anni precedenti. In giugno si possono portare a termine le prode delle viti non ancora vangate e riempire le frane dei cigli caduti durante il precedente inverno.\nLuglio \u00e8 il mese del riposo. Il vangatore deve sottoporre a esame le condizioni della vanga e rivolgersi al fabbro in caso di bisogno oppure ordinare la fattura di qualche vanga nuova.\nDalla met\u00e0 del mese di agosto il vangatore torna all\u2019opera, ricavando fosse lungo le strade e i campi e gettando la terra cavata dal fondo sulle spallette delle viti, essendo di grande utilit\u00e0 per le viti stesse e per il campo. Inoltre pu\u00f2 ricavare fossi di acqua stagnante che si sono prosciugati nel periodo estivo.\nSettembre \u00e8 il mese opportuno per ricavare le fosse dei poderi in mezzo ai campi; inoltre si ricavano le fosse lungo le strade comunitarie per dar scolo alle acque piovane.\nIn ottobre si scavano le fosse per le viti da piantare in novembre, i buchi o le formelle per frutti di vario genere e si d\u00e0 lo scolo alle acque ai campi da seme.\nIn novembre si vangano i campi dove si intende seminare il grano segalato e le fave vernine, mettendo i campi a porche con l\u2019aratro o spargendo le fave sopra il terreno e vangando poi a magolati.\nIn dicembre il vangatore deve continuare a seminare le fave, purch\u00e9 la terra sia asciutta, proseguire la vangatura per le semente marzuole in caso di avanzo di tempo e aprire le fosse per i maglioli. \u00c8 consigliato rivoltare con la vanga tutta la terra che si dovr\u00e0 vangare nell\u2019annata.\nIn conclusione lo scrittore sottolinea che il vangatore deve preoccuparsi di usare la vanga spesso e in modo appropriato, assicurandosi cos\u00ec che la terra sia fruttifera, a tal punto da renderlo ricco; infatti la terra frutter\u00e0 in misura dell'abbondante vangatura e concimatura."}
{"id": "6407158", "revid": "838137", "url": "https://it.wikipedia.org/wiki?curid=6407158", "title": "Adrian Jan Broekman", "text": "Genealogia episcopale.\nLa genealogia episcopale \u00e8:"}
{"id": "6407168", "revid": "721282", "url": "https://it.wikipedia.org/wiki?curid=6407168", "title": "Taito Legends Power-Up", "text": "Taito Legends Power-Up \u00e8 una raccolta di videogiochi classici della Taito, pubblicata per PlayStation Portable. Simile nella struttura alle precedenti raccolte della serie \"Taito Legends\" per console casalinghe, \"Power-Up\" segna l'arrivo di questa serie su sistemi portatili.\nGiochi.\n\"Taito Legends Power-Up\" include 21 giochi diversi, presi dal catalogo di titoli arcade sviluppati dalla Taito. Alcuni di questi giochi erano apparsi nelle versioni di Taito Legends per console fisse, mentre altri sono esclusivi di questa raccolta. I titoli presenti sono:\nSono incluse anche le versioni deluxe di quattro giochi: \"Balloon Bomber\", \"Cameltry\", \"Crazy Balloon\" e \"The Legend of Kage\". Queste versioni presentano miglioramenti grafici e una maggiore longevit\u00e0.\n\"Taito Legends Power-Up\" usa la funzione condivisione di gioco della PlayStation Portable. Ognuno dei 21 giochi (solo le versioni originali) pu\u00f2 essere trasmesso senza fili a qualunque altra PSP, incluse quelle che non possiedono il gioco completo. I giochi scaricati rimangono all'interno della memoria della PSP finch\u00e9 non viene spenta.\nAccoglienza.\n\"Taito Legends Power-Up\" ricevette recensioni miste, con un punteggio aggregato di 60.60% su GameRankings. Greg Miller di IGN diede al gioco un 7.2 su 10 (discreto) a causa della modalit\u00e0 multigiocatore incompleta. Jeff Gerstmann di GameSpot diede al gioco 6.5 su 10 (sufficiente) e critic\u00f2 l'omissione di \"Bubble Bobble\" e \"Double Dragon\" (la licenza di quest'ultimo era stata concessa alla Techn\u014ds Japan negli Stati Uniti), oltre all'inclusione di troppe versioni di \"Space Invaders\"."}
{"id": "6407169", "revid": "962319", "url": "https://it.wikipedia.org/wiki?curid=6407169", "title": "23rd Street", "text": ""}
{"id": "6407171", "revid": "838137", "url": "https://it.wikipedia.org/wiki?curid=6407171", "title": "Hermann Heykamp", "text": "Genealogia episcopale.\nLa genealogia episcopale \u00e8:"}
{"id": "6407172", "revid": "838137", "url": "https://it.wikipedia.org/wiki?curid=6407172", "title": "Jan Bon", "text": "Genealogia episcopale.\nLa genealogia episcopale \u00e8:"}
{"id": "6407178", "revid": "838137", "url": "https://it.wikipedia.org/wiki?curid=6407178", "title": "Willibrord van Os", "text": "Genealogia episcopale.\nLa genealogia episcopale \u00e8:"}
{"id": "6407179", "revid": "838137", "url": "https://it.wikipedia.org/wiki?curid=6407179", "title": "Gisbert van Jong", "text": "Genealogia episcopale.\nLa genealogia episcopale \u00e8:"}
{"id": "6407180", "revid": "838137", "url": "https://it.wikipedia.org/wiki?curid=6407180", "title": "Jan van Rhijn", "text": "Genealogia episcopale.\nLa genealogia episcopale \u00e8:"}
{"id": "6407181", "revid": "88175342", "url": "https://it.wikipedia.org/wiki?curid=6407181", "title": "QuartoCanale", "text": ""}
{"id": "6407184", "revid": "83531", "url": "https://it.wikipedia.org/wiki?curid=6407184", "title": "Tzompantepec", "text": "Tzompantepec \u00e8 una citt\u00e0 dello stato di Tlaxcala, nel Messico centrale, capoluogo della omonima municipalit\u00e0.\nLa municipalit\u00e0 conta 14.611 abitanti (2010) e ha un'estensione di 38,39\u00a0km\u00b2.\nIn lingua nahuatl il nome della localit\u00e0 significa \"luogo dove sono conservati i teschi\"."}
{"id": "6407189", "revid": "767487", "url": "https://it.wikipedia.org/wiki?curid=6407189", "title": "Taha Dyab", "text": "Carriera.\nClub.\nComincia a giocare in patria, all'Afrin. Nel 2008 passa all'Al-Ittihad Aleppo. Nel 2011 viene acquistato dall'Al-Shorta. Nel 2012 si trasferisce in Iraq, al Naft Al-Janoob. Nel 2013 passa al Safa Beirut, squadra della massima serie libanese. Nel gennaio 2015 viene acquistato dal Salam Zgharta. Nell'estate 2015 torna in patria, all'Al-Majd. Nell'estate 2016 viene acquistato dall'Al-Ittihad Aleppo.\nNazionale.\nHa debuttato in Nazionale il 18 dicembre 2010, nell'amichevole Iraq-Siria (0-1), in cui mette a segno la rete che decide la gara. Ha partecipato, con la Nazionale, alla Coppa d'Asia 2011. Ha collezionato in totale, con la maglia della Nazionale, 4 presenze e una rete."}
{"id": "6407190", "revid": "124203878", "url": "https://it.wikipedia.org/wiki?curid=6407190", "title": "Sh\u014djo kageki revue Starlight", "text": " \u00e8 un media franchise giapponese creato da Bushiroad e Nelke Planning e composto da un musical, previsto per il 22 e il 24 settembre 2017, e una serie televisiva anime, prodotta da Kinema Citrus e diretta da Tomohiro Furukawa.\nMedia.\nAnime.\nUna serie tv anime di 12 episodi \u00e8 andata in onda dal 12 luglio al 27 settembre 2018. La serie \u00e8 diretta da Tomohiro Furukawa, con la sceneggiatura scritta da Tatsuto Higuchi ed il character design gestito da Hiroyuki Saita."}
{"id": "6407193", "revid": "88175490", "url": "https://it.wikipedia.org/wiki?curid=6407193", "title": "Brianzoni", "text": ""}
{"id": "6407198", "revid": "767487", "url": "https://it.wikipedia.org/wiki?curid=6407198", "title": "Qusay Habib", "text": "Carriera.\nClub.\nComincia a giocare in patria, all'Al-Jihad. Nel gennaio 2008 passa all'Al-Wahda Damasco. Nel 2010 viene acquistato dall'Al-Shorta. Nel 2013 si trasferisce in Iraq, al Baghdad. Nel 2017 torna in patria, all'Al-Wahda Damasco.\nNazionale.\nHa debuttato in Nazionale il 14 novembre 2010, nell'amichevole Bahrein-Siria (0-2). Ha partecipato, con la Nazionale, alla Coppa d'Asia 2011. Ha collezionato in totale, con la Nazionale, 17 presenze."}
{"id": "6407234", "revid": "1340213", "url": "https://it.wikipedia.org/wiki?curid=6407234", "title": "Episodi di F Is for Family (seconda stagione)", "text": "La seconda stagione della serie animata F Is for Family, composta da 10 episodi, \u00e8 stata interamente pubblicata su Netflix il 30 maggio 2017, in tutti i paesi in cui il servizio \u00e8 disponibile.\n\"Divertimento sulla neve\".\nTrama.\nTre settimane dopo essere stato licenziato, Frank si ritrova ancora disoccupato. In un giorno di nevicata Sue decide di portare la famiglia a divertirsi sulla neve, per uscire dalla loro crisi.\n\"Una ragazza di nome Sue\".\nTrama.\nIl vecchio capo di Frank, Bob Pogo, lo chiama per offrirgli un lavoro. Nel mentre Sue pensa a un cambiamento nella sua vita.\n\"Il club dei bugiardi\".\nTrama.\nDopo essere uscito, senza risolvere niente, dall'ufficio di disoccupazione, Frank si rivolge all'amico di Rosie, Smokey, per un lavoro, ma non prima di aver aiutato suo figlio Kevin a trasferire la sua camera nel seminterrato. Nel frattempo Sue ottiene un nuovo incarico come segretaria, ma viene maltrattata dai capi sessisti della sua azienda.\n\"Turno di notte\".\nTrama.\nFrank ottiene un lavoro come uomo delle consegne ai distributori, per gentile concessione di Smokey. A causa di ci\u00f2 per\u00f2 deve dormire durante il giorno e inizia perci\u00f2 a trascurare la sua famiglia. Intanto Kevin e la sua band cercano di organizzare un loro concerto, mentre Sue ha un'idea per un nuovo prodotto Plast-a-Ware.\n\"Bill al limite\".\nTrama.\nLa tensione tra Frank e suo figlio Kevin \u00e8 al limite, dopo che Frank scopre che suo figlio e la sua band stanno tenendo un concerto, nonostante il giorno dopo ci sia scuola. Nel frattempo Bill, dopo avere ricevuto il pagamento per il suo lavoro come ragazzo che consegna i giornali, cerca di acquistare un bastone da hockey, giusto in tempo per le selezioni, ma una discussione con il bullo locale, Jimmy, lo spinge oltre il limite. \n\"Non mi piace per niente\".\nTrama.\nQuando il nuovo lavoro di Frank prevede una sosta all'aeroporto, l'uomo si ritrova coinvolto in una situazione complicata con Bob. Kevin intanto cerca di ottenere un appuntamento con una ragazza che fa la parrucchiera, ma, a causa di problemi di erezione, lei lo caccia di casa, costringendolo ad andare a casa di Vic dove, a sorpresa, attrae l'attenzione della nuova ragazza di Vic. Inoltre Bill inizia a godere della sua vita da \"fuorilegge\", sollevando molte preoccupazioni al suo amico Phillip.\n\"Notte di lite\".\nTrama.\nFrank e Sue sono sul punto di rottura a causa di una grossa lite il giorno del loro anniversario, dopo essere stati chiamati a un incontro con l'insegnante di Maureen.\n\"T \u00e8 per tutto sistemato\".\nTrama.\nMentre Frank e Sue cercano di affrontare i loro problemi coniugali, Kevin si sente colpevole per aver avuto un rapporto sessuale con la nuova ragazza di Vic. Intanto Jimmy cerca di rimediare alle sue malefatte, dopo essere stato rilasciato dalla Scuola Militare Cattolica, ma Phillip gli rivela il coinvolgimento di Bill nella sua incarcerazione, provocando Jimmy e facendolo tornare un bullo.\n\"Prega contro il male\".\nTrama.\nFrank e Sue vanno in ritiro di coppia per ottenere aiuto da uno psichiatra religioso, quando il loro rapporto comincia a sfaldarsi. Nel frattempo Bill e i suoi amici cercano di affrontare un vendicativo Jimmy, mentre Kevin \u00e8 costretto a rivelare a Vic quanto successo con la sua fidanzata.\n\"Dirottamento\".\nTrama.\nLa fondatrice della Plast-a-Ware si prende il merito per l'idea di Sue, mentre Frank e i suoi vecchi colleghi tentano di liberarsi di Scoop, il nuovo manager mentalmente instabile, nipote di Roger Dunbarton. Inavvertitamente per\u00f2 il loro piano per liberarsi di lui li porta a essere coinvolti nel bel mezzo di un attacco terroristico causato dalle Pantere Nere."}
{"id": "6407239", "revid": "124123", "url": "https://it.wikipedia.org/wiki?curid=6407239", "title": "Adolf Bernhard Christoph Hilgenfeld", "text": "Biografia.\nStudi\u00f2 presso l'Universit\u00e0 di Berlino e presso l'Universit\u00e0 di Halle e nel 1890 divent\u00f2 professore di teologia presso l'Universit\u00e0 di Jena.\nNel 1858 divenne direttore del \"Zeitschrift f\u00fcr wissenschaftliche Theologie\". Hilgenfeld \u00e8 morto a Jena nel 1907, all'et\u00e0 di 83 anni."}
{"id": "6407243", "revid": "1354930", "url": "https://it.wikipedia.org/wiki?curid=6407243", "title": "Freccia Vallone femminile 1999", "text": "La Freccia Vallone femminile 1999, seconda edizione della corsa e valida come quarta prova della Coppa del mondo di ciclismo su strada femminile 1999, si svolse il 14 aprile 1999 su un percorso di 93\u00a0km, con partenza da Huy e arrivo al Muro di Huy, in Belgio. La vittoria fu appannaggio della tedesca Hanka Kupfernagel, la quale complet\u00f2 il percorso in 2h43'18\", alla media di 34,524\u00a0km/h, precedendo la lituana Edita Pu\u010dinskait\u0117 e la belga Cindy Pieters.\nSul traguardo del muro di Huy 93 cicliste, su 151 partite da Huy, portarono a termine la competizione.\nPercorso.\nL'edizione 1999, prevede la presenza di 6 muri: il pi\u00f9 lungo \u00e8 la C\u00f4te de Bohissau, mentre il pi\u00f9 duro, \u00e8 quello conclusivo di Huy."}
{"id": "6407246", "revid": "1977557", "url": "https://it.wikipedia.org/wiki?curid=6407246", "title": "Adalbert Merx", "text": "Biografia.\nStudi\u00f2 presso l'Universit\u00e0 di Jena, dove divent\u00f2 anche professore associato nel 1869. Successivamente, fu professore ordinario di filosofia presso l'Universit\u00e0 di Tubinga e nel 1873 professore di teologia presso l'Universit\u00e0 di Giessen. Dal 1875 fino alla morte fu professore di teologia presso l'Universit\u00e0 di Heidelberg. \nNel corso delle sue ricerche fece diversi viaggi verso l'Oriente.\nMerx dedic\u00f2 in gran parte per la sua ricerca sulla spiegazione del palinsesto sinaitico scoperto nel 1892 dalla signora Agnes Smith Lewis, i risultati furono messi in \"Die vier kanonischen Evangelien nach dem \u00c4ltesten bekannten Texte\" (4 volumi, 1897-1905). Il suo ultimo lavoro fu un'edizione sui libri di Mos\u00e8 e di Giosu\u00e8."}
{"id": "6407250", "revid": "2056951", "url": "https://it.wikipedia.org/wiki?curid=6407250", "title": "Canale di Kii", "text": "Il , detto anche stretto di Kii, \u00e8 il canale naturale che separa l'isola di Shikoku ad ovest dalla penisola di Kii (dell'isola di Honsh\u016b) ad est, in Giappone. Si divide nel canale di Kii interno, verso nord, e nel pi\u00f9 ampio canale di Kii esterno, verso sud, oltre il quale si trova l'Oceano Pacifico. Prende il nome dall'antica provincia di Kii, che si trovava nella penisola di Kii.\nCanale di Kii interno.\nA nord del canale interno si trovano verso ovest il mare interno di Seto e verso est la baia di Osaka, separate dall'isola Awaji; il canale \u00e8 collegato al mare interno dallo stretto di Naruto e alla baia di Osaka dallo stretto di Kitan. A sud termina nella linea ideale che congiunge il capo Hinomisaki, situato nella penisola di Kii, e il capo Gamouda nel territorio di Anan, nell'isola di Shikoku.\nCanale di Kii esterno.\nIl canale di Kii esterno si trova a sud del canale di Kii interno e termina a sud nella linea che congiunge a est il capo Shionomisaki di Kushimoto, nella penisola di Kii, e a ovest il capo Muroto, nel territorio comunale di Muroto, in Shikoku. A sud di tale linea si estende l'Oceano Pacifico."}
{"id": "6407255", "revid": "33751", "url": "https://it.wikipedia.org/wiki?curid=6407255", "title": "2. Bundesliga", "text": ""}
{"id": "6407256", "revid": "767487", "url": "https://it.wikipedia.org/wiki?curid=6407256", "title": "Adolf Ebert", "text": "Biografia.\nWolf studi\u00f2 a Marburgo, Lipsia, Gottinga e Berlino tra il 1840 e il 1843, e in seguito fu nominato professore presso l'Universit\u00e0 di Marburgo e nel 1862 occup\u00f2 la cattedra presso l'istituto di filologia romanza presso l'Universit\u00e0 di Lipsia. Con Ferdinand Wolf fond\u00f2 e cur\u00f2 il \"Jahrbuch f\u00fcr Romanische und Englische Literatur\", fino al 1863, quando fu assunto Ludwig Lemcke.\nFu autore dei tre libri di \"Allgemeine Geschichte der Literatur des Mittelalters im Abendlande\" (\"Storia generale della letteratura del Medioevo in Occidente\")."}
{"id": "6407260", "revid": "767487", "url": "https://it.wikipedia.org/wiki?curid=6407260", "title": "Marzio Magli", "text": "Biografia.\n\u00c8 figlio di Renzo Magli, storico ex giocatore ed allenatore della \nCarriera.\nNella stagione 1966-1967 esordisce in Serie A con la maglia della : in particolare, la sua prima partita in massima serie (che \u00e8 anche l'unica presenza di tutta la stagione) avviene il 28 maggio 1967, all'ultima giornata di campionato, nella partita vinta per 1-0 sul campo della ; rimane in rosa nella formazione toscana anche per la stagione 1967-1968, nella quale pur continuando ad essere una riserva viene impiegato con maggiore regolarit\u00e0: gioca infatti 4 partite di campionato e 3 partite in Coppa delle Fiere, competizione nella quale il 15 marzo 1967 segna anche il suo primo (ed unico) gol con la squadra viola, realizzando la marcatura del momentaneo 1-1 nella partita di andata del secondo turno di coppa, persa per 2-1 sul campo dei portoghesi dello ; grazie a questa rete, Magli \u00e8 anche il primo giocatore della Fiorentina ad aver segnato un gol in una competizione europea subentrando dalla panchina (le sostituzioni erano infatti state introdotte proprio a partire da quella stagione).\nNell'estate del 1968 lascia la Fiorentina per trasferirsi al , club con cui nella stagione 1968-1969 disputa il campionato di Serie B, nel quale realizza 2 reti in 16 presenze; passa quindi alla , con cui nella stagione 1969-1970 gioca nel campionato di Serie C.\nRientrato per una stagione a Firenze, senza essere mai impiegato, scende poi tra i dilettanti toscani. Gioca nel campionato di Serie D 1973-1974 con l', e nel 1974 passa alla , con cui gioca 28 partite e segna un gol nel vittorioso campionato di Serie D; nella stagione successiva rimane nella squadra arancione, con cui segna 2 reti in 22 presenze nel campionato di Serie C. Nell'estate del 1976 si trasferisce all', con cui nella stagione 1976-1977 realizza 7 reti in 30 presenze nel campionato di Serie C.\nNella stagione 1978-1979 gioca 21 partite senza mai segnare col (club con cui nella stagione 1977-1978 aveva giocato 24 partite nel campionato di Serie D, chiuso con un secondo posto in classifica e la promozione nella neonata Serie C2) nel campionato di Serie C2, campionato nel quale nella stagione 1979-1980 gioca poi altre 7 partite, con la maglia della ."}
{"id": "6407262", "revid": "124123", "url": "https://it.wikipedia.org/wiki?curid=6407262", "title": "Oskar Simon", "text": "Biografia.\nStudi\u00f2 medicina a Berlino, dove consegu\u00ec anche il dottorato nel 1868. Si speciallizz\u00f2 a Vienna, con i suoi mentori Ferdinand von Hebra (1816-1880) e Hermann Edler von Zeissl (1817-1884). Durante la guerra franco-prussiana era assistente chirurgo e nel 1872 divenne docente di malattie cutanee e sifilide a Berlino.\nNel 1878 succedette a Heinrich Koebner (1838-1904) come professore di dermatologia presso l'Universit\u00e0 di Breslavia, e divenne anche medico di primo piano presso l\"'Allerheiligen Hospital\". Tra i suoi studenti vi erano Albert Neisser (1855-1916), Edmund Lesser (1852-1918) e Eduard Arning (1855-1936). Oskar Simon mor\u00ec a causa di un carcinoma nello stomaco il 2 marzo 1882 all'et\u00e0 di 37 anni."}
{"id": "6407273", "revid": "767487", "url": "https://it.wikipedia.org/wiki?curid=6407273", "title": "Firas Al-Khatib", "text": "Caratteristiche tecniche.\nAttaccante prolifico, pu\u00f2 giocare anche come ala destra o come trequartista.\nCarriera.\nClub.\nNel 2002, dopo aver giocato in patria con l'Al-Karamah, dove ha dimostrato una buona vena realizzativa, si trasferisce in Kuwait, all'Al-Naser. Nel 2003 passa all'Al-Arabi. Nel gennaio 2005 viene prestato ai qatarioti dell'Al-Ahly Doha. Nell'estate 2005 torna all'Al-Arabi. Nel 2009 passa all'Al-Qadsia. Nel 2011 viene acquistato dall'Umm-Salal, squadra della massima serie qatariota. Nel gennaio 2012 torna all'Al-Qadsia. Nell'estate 2012 si trasferisce in Iraq, al Zakho. Nel 2013 si accasa in Cina, allo Shanghai Shenhua. Nel 2014 si trasferisce in Kuwait, all'Al-Arabi. Nel 2016 viene acquistato dall'Al Kuwait.\nNazionale.\nHa debuttato in Nazionale nel 2001. \u00c8 fra i migliori marcatori di sempre della Nazionale siriana. Ha partecipato, con la Nazionale, alla Coppa d'Asia 2011."}
{"id": "6407274", "revid": "124123", "url": "https://it.wikipedia.org/wiki?curid=6407274", "title": "Friedrich Benjamin Osiander", "text": "Biografia.\nEra il padre dell'ostretico Johann Friedrich Osiander. Studi\u00f2 medicina presso l'Universit\u00e0 di Tubinga, e dopo la laurea (1779), si stabil\u00ec come medico di famiglia a Kirchheim unter Teck. Nel 1792 divenne professore associato di ostetricia presso l'Universit\u00e0 di Gottinga."}
{"id": "6407277", "revid": "726373", "url": "https://it.wikipedia.org/wiki?curid=6407277", "title": "Trascrizione fonetica semplificata THL", "text": "La trascrizione fonetica semplificata THL (anche trascrizione fonetica THL) \u00e8 un sistema di trascrizione per la resa fonetica del tibetano standard.\nTale sistema di trascrizione \u00e8 stato creato da David Germano e Nicolas Tournadre ed \u00e8 stato pubblicato il 12 dicembre 2003. \nSi tratta essenzialmente di una forma semplificata del sistema fonetico Tournadre, che viene utilizzato da Tournadre nei suoi manuali di lingua tibetana.\nL'acronimo \"THL\" (precedentemente indicato come THDL) si riferisce al progetto Tibetan and Himalayan Library, ospitato dall'Universit\u00e0 della Virginia."}
{"id": "6407279", "revid": "262457", "url": "https://it.wikipedia.org/wiki?curid=6407279", "title": "Trascrizione semplificata THL", "text": ""}
{"id": "6407282", "revid": "731511", "url": "https://it.wikipedia.org/wiki?curid=6407282", "title": "Joey Votto", "text": "Carriera.\nVotto debutt\u00f2 nella MLB con i Cincinnati Reds il 4 settembre 2007 contro i New York Mets. Nel suo secondo turno in battuta batt\u00e9 un fuoricampo. Il 7 maggio 2008 batt\u00e9 per la prima volta tre fuoricampo in una partita contro i Chicago Cubs. Alla fine di quell'anno si classific\u00f2 al secondo posto nel premio di rookie dell'anno della National League.\nNel 2010, Votto ebbe una media battuta di .324, con 113 RBI, 106 punti segnati e 37 fuoricampo, guidando la MLB per percentuale di arrivo in base (.424), venendo premiato con l'Hank Aaron Award. Inoltre vinse quasi unanimemente il premio di MVP della National League. Fu solamente il terzo giocatore canadese ad aggiudicarsi tale riconoscimento dopo Larry Walker e Justin Morneau. Inoltre fu il primo giocatore dei Reds da Barry Larkin nel 1995. Nel 2010 ottenne la prima di quattro convocazioni consecutive all'All-Star Game. Tale striscia si chiuse nella stagione 2014, segnata da diversi infortuni.\nNel 2015, Votto batt\u00e9 con .314, con 29 home run e 80 RBI, finendo terzo nel premio di MVP dietro a Bryce Harper e Paul Goldschmidt. L'anno successivo ebbe una partenza lenta ma si rifece nella seconda parte della stagione, diventando il primo giocatore dopo Ichir\u014d Suzuki nel 2004 a battere con una media di .400 dopo la pausa per l'All-Star Game. La sua annata si chiuse battendo con .326, con 29 fuoricampo e 97 RBI.\nIl 2 luglio 2017, Votto fu convocato per il quinto All-Star Game della carriera, la prima selezione dal 2013. A fine anno si classific\u00f2 secondo nel premio di MVP della National League, vinto da Giancarlo Stanton con uno dei margini pi\u00f9 ristretti della storia, 302 punti contro i 300 di Votto."}
{"id": "6407311", "revid": "183694", "url": "https://it.wikipedia.org/wiki?curid=6407311", "title": "Gustav Uhlig", "text": "Biografia.\nFu il padre del geografo Carl Uhlig (1872-1938); studi\u00f2 filologia classica presso le universit\u00e0 di Bonn e Berlino e dal 1866 lavor\u00f2 come insegnante presso il ginnasio del cantone di Aarau. Nel 1869 divenne professore associato di filologia classica presso l'Universit\u00e0 di Zurigo, poi intorno al 1872 fu nominato direttore del ginnasio di Heidelberg, dove divenne anche professore onorario.\nDurante la sua carriera viaggi\u00f2 ampiamente in tutta Europa, compiendo viaggi educativi in Italia (1869), Grecia (1870), Francia, Regno Unito, Paesi Bassi (1874), Svezia, Norvegia (1887) e Danimarca (1888)."}
{"id": "6407312", "revid": "90636", "url": "https://it.wikipedia.org/wiki?curid=6407312", "title": "Raffaele Vrenna", "text": "Biografia.\nDopo aver fondato verso la fine degli anni '70 un'emittente radiofonica e la rete televisiva QuartoCanale, in provincia di Salerno, d\u00e0 vita insieme al fratello Gianni al Club '83, locale che diverr\u00e0 il punto di riferimento della \"movida\" crotonese e dell'entroterra provinciale.\nNel 1986 fa il suo ingresso nel campo della distribuzione farmaceutica, che rappresenta per Vrenna il suo primo passo nel mondo dell'imprenditoria; nel 1987 fonda Salvaguardia Ambientale S.p.A., societ\u00e0 di propriet\u00e0 della holding V&amp;V Group che si occupa di raccolta e smaltimento dei rifiuti.\nNel 1992 acquisisce la propriet\u00e0 della Nuova Crotone, societ\u00e0 calcistica all'epoca di propriet\u00e0 di Giovanni Lentini e militante in Prima Categoria (che cambier\u00e0 poi denominazione in F.C. Crotone Calcio), con cui raggiunge risultati strabilianti fino ad arrivare alla promozione in Serie B nel campionato di Serie C1 1999/2000. In quegli anni \u00e8 da registrare anche la sua nomina a Consigliere Federale della Lega Calcio di Serie A e B.\nNel 2005, con un'ampia maggioranza di 259 voti su 290, viene eletto presidente di Confindustria Crotone in sostituzione di Gaetano Lumare, suo predecessore. Gli succeder\u00e0 nel 2007 l'imprenditrice Antonella Stasi.\nNel 2010 fonda Officine KR e la Gdb S.r.l., societ\u00e0 che si occupano della promozione dell'arte, della cultura e delle tradizioni locali calabresi in Italia e nel mondo.\nNel 2011 riprende ad occuparsi di turismo e ristorazione dando vita al Praia Art Resort, resort a 5 stelle dotato al suo interno di un ristorante \"gourmet\" premiato con la stella Michelin nel novembre del 2016.\nNel 2012 torna a vestire il ruolo di presidente del F.C. Crotone, club con cui raggiunger\u00e0 nel 2016 la storica promozione in Serie A, la prima per il sodalizio calcistico calabrese sin dalla sua fondazione nel 1910.\nIl 23 marzo 2017, dopo 25 anni, lascia le redini della societ\u00e0 calcistica calabrese al fratello Gianni, che ne aveva gi\u00e0 ricoperto il ruolo da presidente nel 2011 e in seguito da amministratore delegato."}
{"id": "6407318", "revid": "110157", "url": "https://it.wikipedia.org/wiki?curid=6407318", "title": "Bikar karla 2017", "text": "La Bikar karla 2017, nota anche come Borgunarbikar per motivi di sponsorizzazione, \u00e8 stata la 57\u00aa edizione del torneo. \u00c8 iniziata il 17 aprile 2017 con le prime partite dei turni di eliminazione ed \u00e8 terminata il 12 agosto con la finale. La vincitrice del torneo, come ogni anno, ottiene il diritto di giocare il primo turno di Europa League. L' ha vinto il titolo per la quinta volta nella sua storia."}
{"id": "6407326", "revid": "599013", "url": "https://it.wikipedia.org/wiki?curid=6407326", "title": "Eldar \u0106ivi\u0107", "text": "Caratteristiche tecniche.\nGioca prevalentemente come terzino sinistro, tuttavia pu\u00f2 essere impiegato anche come centrocampista di fascia, possiede una buona capacit\u00e0 di corsa e un'ottima resistenza fisica.\nCarriera.\nClub.\nHa iniziato la carriera calcistica, nelle giovanili della sua citt\u00e0 natale, dello ; Successivamente gioca nel campionato ceco per due stagioni, con la maglia dello .\nIl 30 maggio 2017 viene ingaggiato dallo , con il quale firma un contratto valido fino al giugno 2021. Tuttavia nel febbraio 2018 viene ceduto in prestito fino a fine stagione, agli slovacchi del .\nNazionale.\nCompie la trafila delle nazionali giovanili bosniache, dal 2015 milita nella Under-21 bosniaca del quale \u00e8 capitano.\nNel maggio 2018 viene convocato per la prima volta dal CT. Robert Prosine\u010dki in nazionale maggiore, per le due sfide amichevoli in programma il 28 maggio e 1\u00ba giugno rispettivamente contro e . Debutta il 1\u00ba giugno seguente nella partita contro la Corea del Sud, giocando da titolare per tutti e 90 i minuti.\nStatistiche.\nPresenze e reti nei club.\n\"Statistiche aggiornate al 19 maggio 2018.\""}
{"id": "6407327", "revid": "481666", "url": "https://it.wikipedia.org/wiki?curid=6407327", "title": "Die selige Exzellenz", "text": ""}
{"id": "6407328", "revid": "113987417", "url": "https://it.wikipedia.org/wiki?curid=6407328", "title": "Antonio Zamberletti", "text": "Biografia.\nInizia la sua carriera professionale nella Polizia di Stato e, dopo alcuni anni, diviene consulente per la sicurezza personale e aziendale. Nel 2005 pubblica il suo primo romanzo giallo, \"I morti non pagano\", edito dalla Todaro Editore. Dal 2013 collabora con la Sergio Bonelli editore, scrivendo storie per Tex, Zagor e Dampyr.\nOpere.\nFumetti.\nTex\nZagor\nDampyr"}
{"id": "6407331", "revid": "486946", "url": "https://it.wikipedia.org/wiki?curid=6407331", "title": "Ein Karem", "text": ""}
{"id": "6407332", "revid": "486946", "url": "https://it.wikipedia.org/wiki?curid=6407332", "title": "En Karem", "text": ""}
{"id": "6407335", "revid": "149485", "url": "https://it.wikipedia.org/wiki?curid=6407335", "title": "Campionati europei di canottaggio 2017", "text": "I Campionati europei di canottaggio 2017 sono stati la 74\u00aa edizione della manifestazione. Si sono svolti tra il 24 e il 28 maggio 2017 a Ra\u010dice, in Repubblica Ceca."}
{"id": "6407337", "revid": "767487", "url": "https://it.wikipedia.org/wiki?curid=6407337", "title": "Die selige Exzellenz (film 1927)", "text": "Die selige Exzellenz \u00e8 un film muto del 1927 diretto da Adolf E. Licho e Wilhelm Thiele\nProduzione.\nIl film fu prodotto dall'Universum Film (UFA).\nDistribuzione.\nDistribuito in Germania dalla Paramount-Ufa-Metro-Verleihbetriebe GmbH (Parufamet) con il visto di censura B.15325 che ne permetteva la visione a tutti, il film fu presentato il 16 settembre 1927 all'Ufa-Palast am Zoo di Berlino."}
{"id": "6407360", "revid": "287204", "url": "https://it.wikipedia.org/wiki?curid=6407360", "title": "Zuul", "text": "Zuul (il cui nome fa riferimento al demone cinematografico di \"Ghostbusters - Acchiappafantasmi\") \u00e8 un genere estinto di dinosauro ankylosauride vissuto nel Cretaceo superiore, circa 75 milioni di anni fa (Campaniano), in quella che oggi \u00e8 la Formazione Judith River, nel Montana, Stati Uniti. La specie tipo del genere \u00e8 \"Zuul crurivastator\", nota per un cranio e una coda completi, rappresentando il primo ankylosaurino noto per un cranio completo e una coda fornita di mazza caudale, ed uno degli ankylosauridi nordamericani meglio noti. L'esemplare conserva anche elementi come osteodermi, cheratina e impronte di pelle.\nDescrizione.\n\"Zuul\" era un dinosauro erbivoro quadrupede, la cui lunghezza \u00e8 stata stimata a circa 6 metri (19,6 piedi) per un peso di 2,5 tonnellate (5.500 libbre).\nGli autori che hanno descritto l'animale hanno diagnosticato diverse tratti distintivi, alcuni dei quali sono stati identificati come autapomorfie, ossia caratteristiche distintive del genere \"Zuul\" o di altri ankylosairidi. Il \"caputegulae\", ossia le piastre cornee che proteggevano la testa dell'animale, che si trovano sulle ossa nasali, frontali e parietali, sono embricate e sovrapposte. Le corna originatesi dall'osso squammoso, sugli angoli posteriori del tetto del cranio, presentano scanalature longitudinali evidenti sulla loro superficie laterale. Gli osteodermi sul lato della coda, e la stessa mazza caudale, hanno un bordo anteriore con un profilo fortemente cavo, mentre i loro punti di sutura sono sfalsati verso la parte posteriore. La mazza caudale \u00e8 appiattita verticalmente con un'altezza inferiore ad un quinto della sua lunghezza.\nAltri tratti non completamente unici di \"Zuul\", ma presenti in diversi Ankylosaurinae, sono la \"caputegulae\" sull'osso prefrontale, i frontoparietali e i supraorbitali centrali a forma di piramide, in contrasto con la forma conica del caputegulae in \"Nodocephalosaurus\" e \"Talarurus\". I corni squammosi che sporgono dietro il bordo posteriore del tetto cranico, sono identici a quelli presenti in \"Scolosaurus\" ma diversi da \"Anodontosaurus\", \"Euoplocephalus\" o \"Ziapelta\". I \"caputegulae\" dietro la cavit\u00e0 oculare sono piccole e scarsamente distribuiti, ancora una volta come in \"Scolosaurus\" ma che differisce da quelli di \"Anodontosaurus\", \"Euoplocephalus\" o \"Ziapelta\". Gli osteodermi presenti sulla coda prima della mazza caudale sono relativamente pi\u00f9 grandi e pi\u00f9 appuntita di quelli degli ankylosaurini asiatici della Formazione Nemegt della Mongolia.\nScheletro.\nCranio.\nCon una lunghezza di circa mezzo metro, il cranio di \"Zuul\" \u00e8 di notevoli dimensioni, essendo superato solo, tra gli Ankylosauri della Laramidia, dai tre crani noti di \"Ankylosaurus\" (esemplari AMNH 5214, 5895 e AMNH CMN 8880). Il cranio \u00e8 anche piuttosto piatto sebbene ci\u00f2 sia in parte dovuto alla compressione della fossilizzazione. Il muso \u00e8 largo e troncato nella parte anteriore e le narici ossee sono rivolte verso la parte anteriore. In ciascuna narice vi \u00e8 un'unica apertura nasale visibile, forse omologa all'\"Apertura A\" delle specie affini.\nDietro la stretta corazza nasale, i filari del \"caputegulae\" sono direzionati verso la parte posteriore. Le due file anteriori formano due coppie di piastre rettangolari. Parte della terza fila \u00e8 una piccola \"caputegula\" esagonale. Verso la schiena, gli osteodermi diventano tutti quadrati o esagonali di profilo e pi\u00f9 fortemente embricati. Sopra la cavit\u00e0 oculare le supraorbitali anteriori e posteriore formano un bordo affilato, sporgente lateralmente. Nel profondo di ogni cavit\u00e0 oculare vi \u00e8 un piatto osseo scoperto, che sembra confermare la vecchia ipotesi da Walter Preston Coombs sul fatto che gli ankylosauridi avessero palpebre ossee, come gi\u00e0 riportato da campioni di \"Euoplocephalus\" e \"Dyoplosaurus\". Le corna squammose agli angoli posteriori del tetto cranio sono robuste e piramidale e presentano scanalature longitudinali evidenti sulla loro superficie laterale che corrono verso la punta. Le corna quadratojugali, poste sulle guance sono anch'esse robuste, con un bordo anteriore convesso ed un bordo posteriore diritto. Esse sono viste come escrescenze dell'osso quadratojugale.\nMandibola.\nLa mandibola \u00e8 lunga e bassa. Sul suo lato posteriore, \u00e8 presente un grande corazza, che secondo gli autori che l'hanno descritta, non era osteodermica, bens\u00ec una conseguenza dell'allungamento delle ossa mascellari. La fossa adduttori, l'apertura attraverso la quale i muscoli di chiusura della mandibola entrato nella sua cavit\u00e0 interna, \u00e8 relativamente piccola e poco profonda. Il dentario, l'osso su cui sono incassati i denti, curva bruscamente anteriormente verso l'interno. In questo modo entrambi i dentari insieme hanno un profilo di raccordo nel muso largo. La riga dei dente ha una lunghezza di circa sedici centimetri.\nLa parte inferiore-posteriore della parte inferiore destra della mascella presenta numerosi ossicini, su cui sono visibili piccole scaglie ossee. La pi\u00f9 grande tra queste sono rettangolari ed alta fino a quattordici millimetri. Si trovano direttamente sotto la corazza pi\u00f9 grande. Ancora pi\u00f9 in basso, si trovano dei filari di piccoli ossicini esagonali e/o romboidali, di circa sei millimetri di diametro, raggruppati in rosette.\nDenti.\nI denti sono disposti in file che insieme presentano un profilo scanalato. Le file della mascella hanno dai diciotto ai venti denti, mentre la mandibola ha fino ventotto denti. I denti sono piccoli, a forma di foglia e trasversale appiattiti. I denti anteriori della dentario hanno una larghezza di base, misurata dalla parte anteriore alla parte posteriore, di circa 6 millimetri. L'altezza della loro corona \u00e8 di circa 7 millimetri. I denti hanno in totale dalle dodici alle quattordici cuspidi sui loro bordi. La cuspide che forma la punta \u00e8 leggermente ricurva verso l'interno. Intorno al collo della corona vi \u00e8 presente un ispessimento del cingolo.\nCoda.\nLo scheletro dietro il cranio, lo scheletro postcranico, comprende solo la coda in quanto fu l'unico elemento preparato nel 2017. La coda ha una lunghezza totale di 278 centimetri. Seguendo la terminologia Coombs, la coda \u00e8 divisa in due parti: una parte formata da vertebre libere, posizionata nella parte anteriori della coda subito dopo il bacino, e la parte finale formata da vertebre dure e fuse insieme fino alla mazza caudale. In quest'ultimo organo, Coombs distinse la seconda parte definendola come una \"maniglia\" o una \"manopola\". La parte finale della coda, maniglia compresa, ha una lunghezza di circa 210 centimetri, un record per un ankylosauride americano.\nIl manico (la parte finale della coda) conta tredici vertebre, sebbene ve ne siano probabilmente altre tre coperte dalla manopola. Per aumentare la possibilit\u00e0 di un danneggiamento da deformazione plastica sull'impatto della manopola, il manico \u00e8 una struttura rigida, dura e inflessibile, a causa della speciale connessione tra le vertebre. I processi articolari anteriori accoppiati, i prezyapophysi, sono fortemente allungati e si sovrappongono a met\u00e0 della vertebra precedente. Essi formano una struttura a forma di V, con i rami inclinati di circa 20\u00b0. Le loro faccette articolari sono ruotate di sopra e abbracciano la colonna vertebrale neurale della vertebra precedente. Questa colonna \u00e8 piegata all'indietro con una superficie superiore piatta per adattarsi alla forma a V. In questo modo si forma una serie di connessioni ad incastro, che copre l'intera superficie superiore del manico a forma di cuneo. La maniglia \u00e8 ulteriormente irrigidita da fasci di tendini ossificati, strettamente agganciati ai lati vertebrali. I tendini sono lunghi circa mezzo metro, con 5-8 millimetri di diametro, e con le estremit\u00e0 rastremate.\nLungo i lati del manico corrono una serie di cinque coppie di osteodermi. \"Zuul\" \u00e8 il primo ankylosauride americano in cui sono stati ritrovati tali osteodermi a maniglia. Sulle vertebre libera alla base della coda erano presenti altre tre coppie di osteodermi della stessa forma. Tra gli osteodermi pi\u00f9 grandi erano posizionati degli ossicini pi\u00f9 piccoli. Gli osteodermi laterali della coda hanno una forma appiattita verticalmente ed hanno un profilo triangolare in vista dorsale, con una punta piuttosto acuminata, in particolare quelli posti verso la fine della coda che hanno un apice pi\u00f9 acuto, a forma di triangolo equilatero in quanto pi\u00f9 lunghi che larghi. Nella parte posteriore gli osteodermi triangolari sono inferiori e pi\u00f9 ampia. Dalla quinta coppia in poi i bordi anteriori si allungano e diventano fortemente concavi. L'ultima coppia, immediatamente prima della manopola, \u00e8 fortemente arrotondata.\nLe tre coppie osteodermiche laterali anteriori sono coperte da una pellicola nera che potrebbe essere il residuo di una guaine di cheratina di quando l'animale era in vita. Nel caso fosse vero queste aggiunte, avrebbero aumentato di circa uno o due centimetri la lunghezza degli osteodermi. Le guaine mostrano delle chiare scanalature e creste. Il terzo osteodermo sinistro, presenta una struttura a strati visibile alla base, che assomiglia molto alla costituzione delle basi del corno nei Bovidi. Negli osteodermi posteriori, il rivestimento \u00e8 incompleto, dimostrando che la struttura ossea sottostante non \u00e8 conforme alla guaina rendendola molto pi\u00f9 agevole.\nLa mazza caudale \u00e8 relativamente grande con una lunghezza di circa 525 mm, una larghezza di 368 mm e un'altezza verticale di otto centimetri. La massa della manopola \u00e8 formata da una coppia di grandi osteodermi, posti lateralmente. Nell'individuo olotipo, l'osteodermo del lato sinistro \u00e8 tipicamente pi\u00f9 lungo di quello destro, dando alla mazza un profilo piuttosto asimmetrico. Il profilo generale della mazza ovale, con picchi e/o chiglie piuttosto carenti. Gli osteodermi laterali quasi si toccano sulla superficie superiore; sul lato inferiore vi \u00e8 una pausa in linea mediana. Nella parte posteriore della mazza, \u00e8 posizionato un gruppo di piccoli osteodermi. Gli angoli esterni di questo gruppo sono formati da due elementi a forma di trapezio. La parte posteriore \u00e8 formata da un rivestimento osteodermico triangolare in linea mediana. Nel suo complesso, il gruppo posteriore ha un bordo posteriore dritto in vista dorsale. Il tessuto osseo della mazza ha una consistenza spugnosa e presenta numerosi pori.\nPelle.\nOltre alle innumerevoli strutture ossee, la coda conserva inoltre delle scaglie non ossee. Non si tratta di impressioni di pelle, bens\u00ec dei resti del tessuto cutaneo della cheratina stessa. Tale ritrovamenti sono infatti estremamente rari. Tra la terza coppia degli osteodermi caudali \u00e8 presente una fila trasversale di cinque grandi scaglie. Altre due scaglie ossee sono presenti pi\u00f9 in basso. Le scaglie sono relativamente grandi con un diametro compreso tra i cinquanta e sessantacinque millimetri. In sezione trasversale hanno la forma di un tronco di cono con il vertice arrotondato che punta leggermente all'indietro. Alla base della quarta e quinta coppia osteodermica sono inoltre presenti delle scaglie disperse.\nClassificazione.\n\"Zuul\" \u00e8 stato inserito nella famiglia degli Ankylosauridae, nella sottofamiglia degli Ankylosaurinae, pi\u00f9 precisamente nella trib\u00f9 degli Ankylosaurini, formando un \"clade\" con \"Ankylosaurus\", \"Anodontosaurus\", \"Dyoplosaurus\" e \"Scolosaurus\". Un'analisi filogenetica (2017) ha indicato che potrebbe trattarsi di un possibile \"sister taxon\" di \"Dyoplosaurus\".\nStoria della scoperta.\nNel 2014, la Theropoda Expeditions LLC stava scavando un possibile esemplare di \"Gorgosaurus\" vicino a Havre, Montana. Il 16 maggio, una ruspa meccanica sollev\u00f2 ben dodici metri di terra scoprendo con sorpresa la mazza caudale di un ankylosauro, che una volta disseppellito si rivel\u00f2 essere un scheletro quasi completo e in ottime condizioni. Lo scheletro si trovava in una posizione capovolta, con la pancia verso l'alto. Lo scheletro era in gran parte articolato ma il cranio e alcune vertebre del collo si erano separate dal tronco principale, mentre cinque costole e l'ileo sinistro si erano leggermente spostati dalla sua posizione originale. La societ\u00e0 estrasse il fossile in due blocchi principali, il pi\u00f9 grande dei quali pesava pi\u00f9 di quindici tonnellate. La sua importanza scientifica fu immediatamente riconosciuta, e l'esemplare fu inizialmente identificato come una nuova specie di \"Euoplocephalus\". Dopo la preparazione della sezione del cranio e della coda, la Theropoda Expeditions mise il fossile in vendita. In questo periodo il campione venne soprannominato \"Sherman\". Nel mese di giugno 2016, il fossile fu acquistato dal Canadian Royal Ontario Museum, che esegu\u00ec una scansione laser del cranio, consentendo di determinare mediante un processo di retro-deformazione, la forma originale del cranio prima della compressione dovuta alla fossilizzazione. Nel 2017, prima ancora che il dorso dell'animale fosse stato preparato, venne pubblicata una descrizione preliminare del cranio e della coda.\nNel 2017, la specie tipo \"Zuul crurivastator\" fu nominata e descritta da Victoria Megan Arbor e David Christopher Evans. Il nome generico, \"Zuul\", \u00e8 un riferimento al demone e semidio \"Zuul\" il \"Guardia di Porta\", presente nel film \"Ghostbusters - Acchiappafantasmi\" (1984), la cui testa \u00e8 simile a quella del dinosauro. Il nome specifico, \"crurivastator\", deriva invece dal latino con la parola \"crus\" che sta per \"gambe\" o \"caviglie\", e \"vastator\" che significa \"distruttore\". L'epiteto, viene letto come \"distruttore di caviglie\" che secondo gli autori della denominazione, si riferirebbe alla presunta tattica difensiva degli ankylosauridi, ossia distruggere, o quantomeno ferire, le gambe dei teropodi predatori con loro mazza caudale.\nL'olotipo di \"Zuul\" (ROM 75860) \u00e8 stato trovato in uno strato di pietra arenaria della Formazione Judith River, facente parte del medio Coal Ridge Member, risalente ad un'et\u00e0 compresa tra i 76,2 e i 75,2 milioni di anni fa. L'olotipo si compone di uno scheletro completo di teschio. Secondo la Theropoda Expeditions, lo scheletro \u00e8 completo al 99%. Lo scheletro \u00e8 stato descritto come una mummia dinosauro, contenente anche tessuti molli, e molti degli osteodermi e i piccoli ossicini dell'armatura sono ancora presenti nella loro posizione originale. Inoltre, ci sono ancora resti di guaine di cheratina sugli osteodermi. Il campione rappresenta inoltre il pi\u00f9 completo fossile di ankylosauro ritrovato nella Formazione Judith River, non molto famosa per scoperte del genere. Inoltre \u00e8 stato il primo esemplare di ankylosauro americano, che conciliano un buon cranio e materiale coda in buono stato."}
{"id": "6407374", "revid": "1573940", "url": "https://it.wikipedia.org/wiki?curid=6407374", "title": "Villa Gilera", "text": "Villa Gilera, conosciuta anche come Villa Ida, \u00e8 una villa situata a Esino Lario, precisamente a Esino Superiore, lungo la strada provinciale 65 che collega Varenna a Esino Lario per poi scendere verso Parlasco e la Valsassina.\nFu fatta edificare come residenza estiva dall'imprenditore Giuseppe Gilera, che qui, nel 1943 durante la seconda guerra mondiale, dovette sfollare con la famiglia a Esino in seguito alla chiusura dello stabilimento Gilera di Arcore che and\u00f2 in mano ai tedeschi. Lo stesso Gilera fece costruire il Rifugio Cainallo, dal quale parte un sentiero che raggiunge la vetta della Grigna settentrionale."}
{"id": "6407380", "revid": "1048993", "url": "https://it.wikipedia.org/wiki?curid=6407380", "title": "Shecky Greene", "text": "Biografia.\nNato e cresciuto a Chicago, combatt\u00e9 nella Marina statunitense durante la Seconda guerra mondiale.\nInizialmente avrebbe voluto diventare un insegnante di ginnastica, ma in seguito decise di dedicarsi alla recitazione, lavorando presso il Prevue Lounge di New Orleans per sei anni. Da l\u00ec inizi\u00f2 la sua carriera, che lo port\u00f2 a viaggiare molto riuscendo ad affermarsi a Las Vegas negli anni cinquanta.\nPrese parte anche ad alcuni film, tra i quali \"Splash - Una sirena a Manhattan\".\nNel 2001 una serie di attacchi di panico lo indusse a interrompere la sua carriera, per poi riprenderla nel 2009.\nVita privata.\n\u00c8 stato sposato dal 1972 al 1982 con la ballerina Nalani Kele; dal 1985 \u00e8 sposato con Marie Musso."}
{"id": "6407381", "revid": "1305772", "url": "https://it.wikipedia.org/wiki?curid=6407381", "title": "Grande Cometa del 1577", "text": "La C/1577 V1 \u00e8 stata una cometa non periodica divenuta la grande cometa del 1577, come tale fu ben visibile ad occhio nudo. \u00c8 un corpo celeste passato in prossimit\u00e0 della Terra nell'anno 1577.\nQuesta cometa \u00e8 storicamente importante in quanto lo studio della sua traiettoria nel cielo permise all'astronomo danese Tycho Brahe di dimostrare che le comete sono corpi celesti e non fenomeni meteorologici come sostenuto da Aristotele nella sua opera \"Meteorologica\", concetto accettato e ripreso durante i quasi 2.000 anni successivi.\nLa cometa venne osservata per la prima volta il 7 novembre a Ferrara da Pirro Ligorio e da un grandissimo numero di persone in tutta l'Europa, ivi compreso Tycho Brahe che la descrisse a partire dal 13 novembre.\nOsservazioni di Brahe.\nBasandosi sui disegni trovati negli appunti di Brahe, sembra chiaro che la cometa pass\u00f2 assai vicina al pianeta Venere. Questi disegni mostrano la Terra al centro, con il Sole che gira attorno ad essa, e gli altri pianeti conosciuti orbitanti a loro volta attorno al Sole. Era l'ipotesi personale di Brahe, basata su un assetto del sistema solare che oggi \u00e8 mutato in seguito all'affermazione dell'eliocentrismo. Malgrado questa visione fallace del sistema solare, le migliaia di misurazioni, assai precise, prese da Brahe hanno permesso poi a Giovanni Keplero di teorizzare le leggi del movimento dei pianeti, note come Leggi di Keplero. Malgrado tutte le misure prese da Brahe, egli non pot\u00e9 calcolare esattamente la distanza tra la cometa e l'atmosfera terrestre. La scoperta di Brahe che le comete erano corpi extraterrestri, anche se essa fu comunemente ammessa pose qualche questione: quale \u00e8 la natura di tali oggetti, da dove essi provengono, seguivano un loro tragitto? Queste domande, tra le altre, furono fortemente dibattute durante il XVII secolo, e circolarono numerose teorie all'interno della comunit\u00e0 degli astronomi. Galileo Galilei afferm\u00f2 che le comete erano fenomeni ottici, le cui parallassi erano impossibili da determinare. Tale ipotesi, per\u00f2, non era particolarmente accettata.\nTra le scoperte fatte da Brahe, vi fu quella che le code delle comete erano dirette in senso opposto al Sole.\nOsservazioni di altri.\nMolti altri osservatori, sia in Oriente sia nell'Occidente, registrarono di avere visto la cometa. L'astronomo arabo ottomano Taq\u012b al-D\u012bn Mu\u1e25ammad ibn Ma\u02bfr\u016bf ne registr\u00f2 il passaggio. Il sultano Murad III consider\u00f2 queste osservazioni come un cattivo presagio per la guerra ottomano-safavide e riprover\u00f2 al-Din per l'epidemia scoppiata in quel periodo. Tra gli altri osservatori vi furono Helisaeus Roeslin, Guglielmo IV d'Assia-Kassel, Cornelio Gemma, che not\u00f2 che la cometa aveva due code, e Michael Maestlin la identific\u00f2 anche come sopralunare. Questa cometa e l'osservazione che stava viaggiando sull'atmosfera terrestre fu anche ci\u00f2 che aiut\u00f2 Maestlin a spiegare le lacune nel sistema planetario di Copernico. Secondo Maestlin, una cometa avrebbe portato il proprio globo, dal momento che considerava le comete parte degli oggetti celesti. Queste sfere, suggeriva, sono ci\u00f2 che colma le lacune nel sistema di Copernico.\nLa cometa fu inoltre osservata da Abu l-Fadl 'Allami, che registr\u00f2 il suo passaggio nel trattato \"Akbarnama\"."}
{"id": "6407384", "revid": "287204", "url": "https://it.wikipedia.org/wiki?curid=6407384", "title": "Franciszek Hodur", "text": "Il vescovo Franciszek Hodur (1 \u00b0 aprile 1866-16 febbraio 1953) \u00e8 stato il fondatore e il primo vescovo della Chiesa cattolica nazionale polacca.\nHodur \u00e8 nato nella domenica di Pasqua, il 1\u00ba aprile 1866, da Jan e Maria Hodur, nel villaggio di \u017barki, a 35 miglia da Cracovia, in Polonia. Si iscrive al seminario di Cracovia e studia presso l'Universit\u00e0 Jagielloniana. Lasci\u00f2 l'Europa nel dicembre 1892 per gli Stati Uniti d'America, dove sperava di servire gli immigrati polacchi. Hodur si \u00e8 avvicinato alla diocesi di Scranton, in Pennsylvania, ed \u00e8 stato inviato al seminario presso Arciabbazia benedettina di San Vincenzo a Latrobe. Il 19 agosto 1893 fu ordinato sacerdote nella Chiesa cattolica romana dal vescovo William O'Hara.\nQuando emersero incomprensioni tra gli immigrati cattolici polacchi a Scranton, Nanticoke, Wilkes-Barre, Plymouth, Duryea e Dickson City e il loro vescovo irlandese-americano Michael Hoban, Hodur si rec\u00f2 invano a Roma nel gennaio 1898 per chiedere rimedi alla Santa Sede. Ritornando negli Stati Uniti, ha incontrato i parrocchiani che aveva rappresentato e reso noto la sua decisione di non rimanere sotto la giurisdizione della Chiesa cattolica romana.\nHodur fu consacrato un vescovo il 29 settembre 1907 da Gerardus Gul, l'Arcivescovo vetero-cattolico di Utrecht, Paesi Bassi, assistito dal vescovo Jan Van Thiel di Haarlem e dal vescovo Peter Spitz di Deventer. Fu allora il primo vescovo della Chiesa cattolica nazionale polacca e consacr\u00f2 altri vescovi, assicurando il mantenimento della successione apostolica.\nMor\u00ec a Scranton. Il suo funerale \u00e8 stato presieduto dal Vescovo Preside della Chiesa Episcopale Charles L. Street, dal vescovo ausiliare della Diocesi di Chicago e dal vescovo Frederick J. Warnecke della Diocesi di Betlemme, insieme ad altri prominenti capi della Chiesa Episcopale. \u00c8 stato succeduto come Primo Vescovo da Leon Grochowski.\nGenealogia episcopale.\nLa genealogia episcopale \u00e8:"}
{"id": "6407390", "revid": "2110845", "url": "https://it.wikipedia.org/wiki?curid=6407390", "title": "Antonia Mulas", "text": "Biografia.\nHa studiato arte a Brera \u2013 Milano \u2013 e ha sposato Ugo Mulas di cui \u00e8 stata assistente. Ha eseguito reportages da vari paesi: Europa, Stati Uniti, Russia, Medio Oriente, Africa e Indocina.\nUna lunga sequenza sul muro di Berlino, nel 1976, \u00e8 stato il suo primo lavoro di ricerca.\nAltra sequenza su Tall El Zataar a Beirut, su San Pietro a Roma, che diventer\u00e0 un libro edito dalla casa editrice Einaudi di Torino nel 1979, con prefazione di Federico Zeri.\nHa realizzato volumi sull\u2019arte greca e romana (\"Eros in Pompei\", \"Eros in Grecia\" e \"Eros in Antiquity\"), un volume su Roman Opalka, Arnaldo Pomodoro, Fausto Melotti, arch. Edward Larrabee Barnes, \"Richard Meier: The Getty Center\" e \"Architettura per Benetton\".\nDi Fausto Melotti ha pubblicato un libro intervista edito da Scheiwiller nel 1992.\nHa collaborato con il teatro \u2018La Scala\u2019, con le riviste \u201cAbitare\u201d, \u201cDomus\u201d, \u201cVogue\u201d, \u201cHarper\u2019s Bazaar\u201d, \u201cHouse and Garden\u201d, \u201cVanity Fair, \u201cEpoca\u201d, oltre a svariati settimanali.\nHa curato l\u2019immagine e la pubblicit\u00e0 di Fiat, Pininfarina, Poltrona Frau, Olivetti, Rank Xerox e Thonet.\nHa realizzato servizi fotografici sulla struttura architettonica e urbanistica di varie citt\u00e0, fra le quali Washington, Chicago, Miami, Madrid, Stoccolma e Singapore.\nDal 1983 ha collaborato come regista con la RAI, televisione italiana di stato, con programmi su arte e cultura (In Prima Persona).\nLa sua vera passione \u00e8 il ritratto, che considera l\u2019espressione pi\u00f9 alta della fotografia. Ha esposto i suoi lavori in musei e gallerie d\u2019arte. "}
{"id": "6407392", "revid": "46291", "url": "https://it.wikipedia.org/wiki?curid=6407392", "title": "Amelanchier canadensis", "text": "Amelanchier canadensis \u00e8 un arbusto o piccolo albero appartenente alla famiglia delle Rosaceae e al genere amelanchier.\nUsi.\nI frutti sono eduli (commestibili) e hanno un sapore simile ai mirtilli, ma non sono molto appetibili per la scarsit\u00e0 di polpa e per i semi. Possono essere consumati freschi o usati per fare marmellate, conserve e per aromatizzare la grappa. Una volta se ne ricavava anche una bevanda alcolica.\n\u00c8 un'ottima pianta mellifera, ma le piante sono rare e anche se i fiori sono bottinati dalle api non si riesce a produrre il miele per la scarsa diffusione dell'amelanchier.\nmentre infusi di foglie o corteccia hanno propriet\u00e0 medicinali quali antipiretiche, antinfiammatorie, antireumatiche, astringenti e diuretiche. \u00e8 una pianta medicinale ed una pianta officinale.\nIl legname non ha particolari usi."}
{"id": "6407412", "revid": "181699", "url": "https://it.wikipedia.org/wiki?curid=6407412", "title": "Stade Auguste Bonal", "text": ""}
{"id": "6407413", "revid": "767487", "url": "https://it.wikipedia.org/wiki?curid=6407413", "title": "Mezzi per vincere", "text": "Mezzi per vincere (\"Victory Vehicles\"), conosciuto anche con il titolo I mezzi per vincere, \u00e8 un film del 1943 diretto da Jack Kinney. \u00c8 un cortometraggio animato della serie \"Goofy\" realizzato, in Technicolor, dalla Walt Disney Productions e uscito negli Stati Uniti il 30 luglio 1943.\nTrama.\nNel cortometraggio viene illustrato che durante la seconda guerra mondiale la popolazione deve ridurre i consumi e gli sprechi, allora viene indetto un concorso: tutti possono inviare la propria idea per un nuovo mezzo di trasporto, e dopo varie proposte viene scelto come mezzo il bastone a molla.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Pippo, la collezione completa\"."}
{"id": "6407417", "revid": "124123", "url": "https://it.wikipedia.org/wiki?curid=6407417", "title": "David Plaza", "text": "Carriera.\nAveva caratteristiche da cronomen, grazie alle quali riusc\u00ec ad aggiudicarsi la maggior parte dei suoi successi fra cui la Volta a Portugal 1999 e il Deutschland Tour 2000, oltre ad ottenere importanti piazzamenti in brevi corse a tappe quali Tirreno-Adriatico, Volta Ciclista a Catalunya, Tour de Romandie. Fu anche vicecampione spagnolo della specialit\u00e0 nel 2000, alle spalle di Jos\u00e9 Iv\u00e1n Guti\u00e9rrez.\nIn qualit\u00e0 di gregario ha coadiuvato Joseba Beloki e Christophe Moreau al Tour del 2000, Jan Ullrich all'edizione del 2003 e soprattutto \u00c1ngel Casero nella sua cavalcata vittoriosa alla Vuelta a Espa\u00f1a 2001."}
{"id": "6407418", "revid": "104458", "url": "https://it.wikipedia.org/wiki?curid=6407418", "title": "Davos Wiesen", "text": ""}
{"id": "6407420", "revid": "1209850", "url": "https://it.wikipedia.org/wiki?curid=6407420", "title": "Gutierrez Michele Spadafora", "text": "Biografia.\nMichele Gutierez Spadafora, 12\u00ba duca di Spadafora. Laureato in Chimica, possidente. Spos\u00f2 nel 1934 Giovanna d\u2019Amelio.\nNel 1937 fu nominato consigliere d'amministrazione del Banco di Sicilia.\nConsigliere nazionale della Camera dei fasci e delle corporazioni dal 1941, per la corporazione dei cereali, fu sottosegretario al Ministero dell'agricoltura e foreste dal 13 febbraio al 25 luglio 1943.\nAder\u00ec alla Repubblica Sociale Italiana. Arrestato e detenuto a Regina Coeli dopo la fine della guerra, fu rilasciato per intervento di re Umberto II il 5 giugno 1946.\nFu nel consiglio d'amministrazione del Centro Mondiale Commerciale, societ\u00e0 con sede a Roma che \u00e8 oggi ritenuta una copertura della CIA che era a sua volta una filiale della Permindex."}
{"id": "6407427", "revid": "767487", "url": "https://it.wikipedia.org/wiki?curid=6407427", "title": "Belve", "text": "Belve \u00e8 il primo romanzo di fantascienza post-apocalittica di Alda Teodorani, pubblicato in Italia dalla casa editrice Addictions nel 2003 (con prefazione di Valerio Evangelisti), dopo la pubblicazione in Francia con Naturellement nel 2002. \nIl libro \u00e8 stato ristampato nel 2011 dalla casa editrice Cut-Up nella versione \"final-cut\" \"Belve: vampiri e mostri nella Cinecitt\u00e0 del futuro\" con il testo rivisto, un diverso montaggio e una intervista all'autrice di Pierluca D'Antuono in appendice al libro. Nello stesso anno \u00e8 uscita anche l'edizione in ebook con Kipple Officina Libraria.\nTrama.\nIn seguito all'esaurimento delle risorse sul loro pianeta di origine, gli alieni-belve Brin e Ken giungono sulla Terra parzialmente devastata da una catastrofe nucleare, in cerca di nutrimento e di un luogo in cui vivere."}
{"id": "6407428", "revid": "599013", "url": "https://it.wikipedia.org/wiki?curid=6407428", "title": "Museo Marubi", "text": "Il Museo Marubi (in albanese: Muzeu Marubi) \u00e8 il primo museo di fotografia in Albania nonch\u00e9 uno dei pi\u00f9 ricchi della regione dei Balcani, con un archivio di oltre 500.000 negativi. Nel 2016 \u00e8 stato incluso in un progetto statale di valorizzazione delle opere storiche. Inoltre l\u2019archivio fotografico Marubi, oggi conservato presso il Museo, \u00e8 riconosciuto patrimonio internazionale dell\u2019UNESCO, costituendo un esempio quasi unico in Europa per qualit\u00e0 e importanza dal punto di vista documentario.\nStoria.\nPietro Marubi.\nPietro Marubi nasce a Piacenza nel 1834. Si trova a vivere in un periodo di cambiamenti: l'Italia \u00e8 divisa ma l'idea di una Repubblica unita inizia a diffondersi. Affascinato da tali idee Pietro Marubi si avvicina ai mazziniani.\nL\u2019accusa di omicidio e la fuga dall'Italia.\nIl 26 marzo un gruppo di mazziniani assassin\u00f2 il Duca di Parma, Carlo III di Borbone. Dopo l'omicidio il gruppo lasci\u00f2 l\u2019Italia: qualcuno emigr\u00f2 in Argentina e qualcuno in Turchia. \nTra i sospettati vi fu anche Pietro Marubi. Dopo l'assassinio del Duca lasci\u00f2 Piacenza e si diresse a Corf\u00f9, successivamente in Grecia ed infine in Albania, nella citt\u00e0 di Valona. In nessuno di questi luoghi riusc\u00ec ad ottenere l'asilo politico poich\u00e9 presunto implicato in un omicidio a Piacenza. Nel 1856 arriv\u00f2 a Scutari, dove trov\u00f2 rifugio dai suoi persecutori. La citt\u00e0 era un importante centro culturale, caratterizzato da un animo vivace ed internazionale: vi abitavano russi, francesi, inglesi, greci, spagnoli ed una grande comunit\u00e0 italiana. Pietro Marubi cambi\u00f2 il nome in Pjet\u00ebr Marubi. Spos\u00f2 Marietta, una donna albanese di 20 anni pi\u00f9 grande di lui.\nA Scutari fu conosciuto come pittore ed architetto. Come architetto possiamo nominare i suoi progetti della cattedrale cattolica nella citt\u00e0 di Scutari e dell\u2019ambasciata Italiana. Come pittore invece, quello degli affreschi nella chiesa ortodossa della citt\u00e0. Dipinse in diverse chiese sparse per tutto il territorio, ma la sua passione rimase la fotografia.\nLo studio fotografico.\nA Scutari, Marubi cominci\u00f2 a lavorare come fotografo. Nel 1856 apr\u00ec il primo studio fotografico (a Scutari) chiamato \u201c Drit\u00ebshkronj\u00eb \u201d, \u201c scritto con la luce \u201d che tradotto dal greco significa fotografia ( \"fotos - drite e grafos - shkronj\u00eb\"). Si ha motivo di credere che le prime foto risalgano al 1856 (\"anno della fondazione dello studio\") e che siano andate per\u00f2 perdute. Le prime foto a noi pervenute risalgono all'anno 1858. Due delle foto pi\u00f9 vecchie sono quelle di un eroe di Gryk\u00eb Hamz\u00eb Kazazi e del poeta arb\u00ebresh\u00eb Leonardo de Martino. Entrambe, scattate un anno prima della loro morte.\nPjet\u00ebr Marubi assunse un giardiniere, padre di due figli: Mati e Mikel Kodheli (quest'ultimo maggiormente conosciuto come Kel Marubi). Non avendo Marubi figli, prese come aiutanti i due fratelli Kodheli che adott\u00f2 artisticamente e mand\u00f2 a studiare fotografia a Trieste, nello studio di \u201c Sebastianutti e Benque \u201d. \nPjet\u00ebr Marubi lavor\u00f2 come corrispondente di pubblicazioni internazionali quali l'Illustrazione Italiana. Lasci\u00f2 un'impronta con valore storico ed artistico, fissando personaggi storici come sono ad esempio quelli di \"Lidhjes SHqipetare t\u00eb Pris\u00ebrenit\" in The Illustrated London News, della rivolta di \"Mirdit\u00ebs\" (1876-1877) in La Guerra d'Oriente ecc.\nGradualmente Pjet\u00ebr si integr\u00f2 nella sua nuova residenza e conobbe il falegname Arsen Idromeno il quale dietro suo consiglio mand\u00f2 il figlio Kol\u00eb Idromeno a studiare pittura a Venezia.\nPjet\u00ebr Marubi mor\u00ec nel 1903 e lasci\u00f2 in eredit\u00e0 a Kel non solo la fotografia ma anche il suo cognome.\nKel Marubi.\nKel Kodheli nasce a Scutari nel 1869; in giovane et\u00e0 cominci\u00f2 a lavorare come assistente nello studio fotografico di Pjet\u00ebr Marubi. Nel 1885, fu mandato con suo fratello da Marubi per due anni ad imparare la fotografia a Trieste da \u201cSebastianutti &amp; Benque Studio\u201d. La sua eredit\u00e0 nel campo della fotografia \u00e8 di oltre 34.000 negativi di vetro di diverse dimensioni. Nelle foto furono fissati i paesaggi, il giardino regale, foto dell'aristocrazia, la vita albanese, eventi storici, etnici del folclore, architettura, urbanistici, senza lasciare da parte un'intera galleria costumo grafica. In poche parole primi piani, paesaggi naturali, urbani, etnografici, storici, fotografie con soggetti sociali ecc. Ogni strato sociale merita di essere fotografato, questo e ci\u00f2 che emerge dalle foto che portano la firma di Kel Marubi. Essendo un agguerrito patriota si attiv\u00f2 per il movimento dell'indipendenza albanese: partecip\u00f2 alla fondazione di diverse associazioni, come Gjuha Shqipe (1907-1984) e alle pubblicazioni del giornale \"Z\u00ebri i Shkodr\u00ebs\" .\nKel Marubi mor\u00ec a Scutari nel 1940.\nGeg\u00eb Marubi.\nGeg\u00eb Marubi, figlio di Kel Marubi, nasce a Scutari nel 1907. Kel Marubi fu attento all\u2019istruzione del figlio, infatti nel 1923 lo mand\u00f2 a studiare la fotografia alla scuola dei fratelli Lumi\u00e8re a Parigi, la prima \"Scuola della Fotografia e della Cinematografia\" nel mondo. Al suo ritorno nel 1927 inizi\u00f2 a lavorare come fotografo insieme al padre. La sua fotografia \u00e8 diversa da quella di suo padre, l'uso della luce, con pi\u00f9 contrasto e in qualche modo pi\u00f9 cinematografica. Applic\u00f2 le tecniche pi\u00f9 attuali di questa arte, utilizz\u00f2 i raggi infrarossi, la solarizzazione e la foto in rilievo. Fu un maestro dei primi piani e dei paesaggi.\nAlla morte del padre eredit\u00f2 lo studio e prosegu\u00ec l\u2019attivit\u00e0. Fu il primo a portare nei Balcani il cinema, e cos\u00ec il primo a proiettare il film in una sala nel centro di Scutari denominata poi il cinema della citt\u00e0. Dedic\u00f2 diverso tempo alla catalogazione delle fotografie.\nStoria della Fototeca (Museo).\nIl Museo Nazionale di Fotografia Marubi \u00e8 il primo museo di fotografia in Albania nonch\u00e9 uno dei pi\u00f9 ricchi della regione dei Balcani, con un archivio di oltre 500.000 negativi in vetro ed in rullini, di diverse dimensioni, tutti risalenti ad un periodo di tempo che va dalla fine del XIX secolo (pi\u00f9 precisamente dal 1856, anno in cui Pietro Marubi, fond\u00f2 il suo studio fotografico, fino al 1970, anno in cui la raccolta fu donata allo stato). Durante gli anni del comunismo, nei quali era proibito svolgere qualsiasi attivit\u00e0 privata, l'ultimo rappresentante della famiglia di fotografi, Geg\u00eb Marubi, nel 1970 don\u00f2 l'intero archivio famigliare allo Stato. Alcune fonti suggeriscono la possibilit\u00e0 che l'archivio non sia stato donato bens\u00ec sequestrato e che dietro minaccia Geg\u00eb Marubi abbia firmato i documenti in cui dichiarava la sua donazione rinunciando al lavoro di oltre 100 anni.\nLa Fondazione.\nNel 1970 fu fondata la Fototeca Marubi, una sezione del museo della citt\u00e0 amministrato dal Comune di Scutari. Nel 2003, la Fototeca pass\u00f2 sotto l'amministrazione del Ministero della cultura albanese. Il 9 maggio del 2016 il museo Nazionale di Fotografia Marubi \u00e8 stato inaugurato insieme alla collezione della Fototeca.\nIl progetto indetto dal governo si basa sull'archiviazione, catalogazione e digitalizzazione delle fotografie della Fototeca Nazionale Marubi e sulla creazione di un sito web per la promozione e la presentazione, attraverso un viaggio virtuale, destinato a quei visitatori che desiderano saperne di pi\u00f9 riguardo all'identit\u00e0 culturale e la storia dell'Albania. Il museo contiene foto dalla fondazione dello studio (1856), fino all'anno 1989.\nIl Museo.\nStato: Costruito\nAnno del Progetto: 2016\nLuogo: Shkod\u00ebr, Albania\nArea: 1138,00\u00a0m\u00b2\nStorico: Zef Paci\nCuratore della fotografia: Kim Knoppers\nFotografi: Christian Richters, Blerta Kambo\nArchitetto: Casanova+Hernandez\nArchitetti locali: Atelier 4\nCostruttori: Dupont, Molto Luce\nIngegnere Strutturale: Diana Lluka\nIngegnere Meccanico: Spiro Drita\nIngegnere Elettrico: D\u00ebshire Mena\nIl direttore della Fototeca Nazionale \"Marubi \" \u00e8 Lu\u00e7jan Bedeni.\nLa fototeca dispone di un archivio di oltre 500.000 fotografie, tutte in negativo, in vetro e in rullini, di diverse dimensioni. Dopo l'anno 1970 l'archivio si arricchisce con altri fotografi come Jakova, Bici, Voci e Kodheli ecc. Successivamente \u00e8 stato approvato un progetto per la digitalizzazione della fototeca. Il progetto si basa sull'archiviazione, catalogazione e digitalizzazione delle fotografie della Fototeca Nazionale Marubi, e sulla creazione di un sito web per la promozione e la presentazione, attraverso un viaggio virtuale, destinato a quei visitatori che desiderano saperne di pi\u00f9 riguardo all'identit\u00e0 culturale e la storia dell'Albania.\nSono gi\u00e0 state pubblicate online tutte le foto della prima fase del progetto, circa 100.000. Oltre alle foto della \"Fototeka Marubi\" si conservano anche oggetti museali come macchine fotografiche, lampade, flash di diversi tipi, tende dello studio, ed alti oggetti di studio dove si \u00e8 svolta l\u2019attivit\u00e0; inoltre sono conservati documenti importanti dell\u2019attivit\u00e0 della Fototeca.\nLa maggior parte delle foto presenti nel museo appartengono per\u00f2 alla dinastia dei Marubi. Inoltre sono quelle tra le pi\u00f9 antiche. Pare infatti che la foto del guerriero Hamza Kazazi, datata 1858, sia la prima foto albanese ma le testimonianze dei discendenti Marubi chiariscono che le prime tracce della fotografia albanese risalgono al 1856. Secondo i loro documenti, la prima foto \u00e8 di quell'anno, ma l'immagine o si \u00e8 cancellata durante il lavoro dal fotografo, o non esiste perch\u00e9 i metodi di quel tempo imponevano l'uso di un vetro per parecchi negativi. Ufficialmente la data dell'inizio dell'arte fotografica albanese \u00e8 l'anno 1858, con la foto di Hamza Kazazi.\nNelle celluloidi di Marubi si fissarono la tradizione, i paesaggi, le foto dell'aristocrazia, la corte reale, gli abiti popolari e tutta la vita albanese di quell'epoca. Ad esempio \u00e8 di particolare peso storico sociale la rappresentazione di una donna che si toglie il velo per venire fotografata. Nella Scutari di quel tempo secondo gli ordini dell'impero ottomano la donna albanese non poteva mostrarsi in foto, ma Pietro Marubi os\u00f2 infrangere il tab\u00f9 del tempo e riusc\u00ec a fotografare anche la donna musulmana.\nLo studio era una grande stanza di 32\u00a0m\u00b2, met\u00e0 di muro met\u00e0 di vetro. Il lato destro e il soffitto erano in vetro, con lo scopo che la luce penetrasse naturalmente. Marubi utilizzava macchine di produzione francese e tedesca, di ultima generazione. Le prime foto furono di formato 21x27, 26x31, 30x40. Con il cambiamento delle tecnologie, nello studio si riuscirono a riprodurre foto di quasi tutte le dimensioni. Nella collezione vi sono manoscritti, materiale cartografico, e oggetti di utilizzo dell'epoca, provenienti dalla Biblioteca Kombetare Marciana, dal museo Correr a Venezia e da collezioni private. Diverse sono state le esposizioni organizzate in Francia ed in Italia.L\u2019archivio fotografico Marubi, oggi conservato presso il Museo, \u00e8 riconosciuto patrimonio internazionale dell\u2019UNESCO, costituendo un esempio quasi unico in Europa per qualit\u00e0 e importanza dal punto di vista documentario.\nL'edificio.\nL'architettura.\nGli architetti selezionati per erigere l'edificio sono stati Casanova+Hernandez, che hanno puntato, a promuovere un ricco dialogo fra tradizione e modernit\u00e0, tra il passato ed il presente, ristrutturando lo storico edificio disegnato dal famoso pittore, scultore, fotografo ed architetto albanese, Kol\u00eb Idromeno, pur conservando le sue qualit\u00e0 spaziali e strutturali senza alcuna trasformazione di volume o nuove partizioni interne. L'immagine moderna del museo si basa su un modello astratto, ispirato alla geometria dell'apertura della macchina fotografica (del diaframma del dispositivo) che si apre e chiude per controllare il passaggio della luce. Il modello astratto, che viene sempre mescolato con le foto e gli oggetti della collezione, diventa il simbolo del museo. Concettualmente, l'edificio di Idromeno diventa un importante \"oggetto\" della mostra da contemplare e visitare.\nUn'immagine moderna associata al nuovo programma museografico si ottiene installando cinque \"scatole funzionali\", prefabbricate e staccate dall'edificio originario. Le scatole vanno a formare cinque ambienti differenti, lavorando come mobili o elementi scultorei. La tradizione e la modernit\u00e0 stabiliscono un dialogo in ogni angolo dell'edificio. All'esterno del museo, un elemento vetrina funziona come punto di riferimento che indica l'ingresso del museo. All'interno dell'edificio, le finestre originali e le qualit\u00e0 spaziali mantengono il dialogo edilizio con le vetrine espositive. Nel cortile il vecchio edificio coesiste con una nuova facciata moderna e scultorea. Da un lato, il programma museale si espande nello spazio pubblico e una delle \"scatole funzionali\" diventa una vetrina installata davanti al museo, che serve come punto di riferimento che invita i cittadini a visitarla. D'altra parte, lo spazio pubblico entra nel museo e il progetto elimina il confine tra strada e istituzione con un piano terra trasparente e accessibile che ospita uno spazio multifunzionale gratuito per conferenze, laboratori e mostre temporanee. Di conseguenza, il progetto intende creare un museo aperto e vivo in grado di diventare un punto di riferimento culturale legato alla vita di Scutari. Il lato esterno delle caselle funzionali situate al primo piano del museo presenta una mostra cronologica, che \u00e8 intrecciata con la mostra tematica esposta in esse. L'esposizione cronologica mostra la vita e i successi della dinastia Marubi con testi, immagini storiche, video e oggetti organizzati attorno alla biografia dei tre membri della dinastia. La mostra tematica completa la mostra cronologica stimolando un'esperienza multisensoriale che vede il visitatore interagire con lo spazio e con i dispositivi delle tre sale tematiche. Queste sale mostrano tre fasi del tradizionale processo fotografico presentato all'interno della ricostruzione ideale degli spazi storici in cui si \u00e8 svolto questo processo: il fotogramma di Piet\u00ebr Marubi \"Driteshkronja\", la stanza oscura di Kel Marubi e l'archivio di Geg\u00eb Marubi.\nIl modello astratto, che viene sempre mescolato con le foto e gli oggetti della collezione, diventa il simbolo del museo. Pu\u00f2 essere riconosciuto a diverse scale e in diverse parti dell'edificio come nel logo del museo.\nInformazioni.\nL'ingresso al museo \u00e8 a pagamento, senza restrizioni di accesso.\nL'entrata del museo \u00e8 tutti i giorni dalle:\nIl museo \u00e8 facilmente raggiungibile a piedi visto che \u00e8 situato nel centro citt\u00e0.\nNumero di Tel. 00\u00a0355 22\u00a0400 501"}
{"id": "6407430", "revid": "634034", "url": "https://it.wikipedia.org/wiki?curid=6407430", "title": "Spostamento (psicoanalisi)", "text": ""}
{"id": "6407431", "revid": "287204", "url": "https://it.wikipedia.org/wiki?curid=6407431", "title": "Cinema Corso", "text": "Il Cinema Corso era una sala cinematografica storica di Torino, progettata nel 1925 dall'architetto Vittorio Bonad\u00e8 Bottino; era ritenuta un capolavoro dell'Art d\u00e9co piemontese. In stile tardo-eclettico, il palazzo affacciava su una delle arterie principali della citt\u00e0, Corso Vittorio Emanuele II, ma l'ingresso del cinema era dal civico n\u00ba 65 della Via Carlo Alberto. And\u00f2 a fuoco a causa di un incendio il 10 marzo del 1980; l'incendio - che non caus\u00f2 vittime - venne probabilmente scatenato dal cortocircuito di un trasformatore, a seguito di surriscaldamento.\nIl cinema poteva ospitale posti, capienza significativa per l'epoca, ed era dotato di uno dei primi ascensori della citt\u00e0. La sera dell'incendio venne proiettato il film \"Amityville Horror\", pellicola del 1979 commercializzata in Italia con il titolo \"L'incendio della casa maledetta\". Dopo l'incendio e la successiva ristrutturazione, con integrale recupero degli spazi, divenne una sede della banca Sanpaolo IMI.\nDal 2020 \u00e8 una sede della BPER Banca."}
{"id": "6407432", "revid": "1305772", "url": "https://it.wikipedia.org/wiki?curid=6407432", "title": "Due Sorelle", "text": ""}
{"id": "6407433", "revid": "634034", "url": "https://it.wikipedia.org/wiki?curid=6407433", "title": "Memoria implicita", "text": ""}
{"id": "6407453", "revid": "287204", "url": "https://it.wikipedia.org/wiki?curid=6407453", "title": "Grusch", "text": ""}
{"id": "6407454", "revid": "104458", "url": "https://it.wikipedia.org/wiki?curid=6407454", "title": "Gruesch", "text": ""}
{"id": "6407456", "revid": "287204", "url": "https://it.wikipedia.org/wiki?curid=6407456", "title": "Ernesto Invernizzi", "text": "Biografia.\nLa famiglia di Giovanni Battista Invernizzi (1805-1857), padre di Ernesto, possedeva una filanda a Caslino d'Erba, in provincia di Como. Morta la moglie, Giovanni Battista si rispos\u00f2, a gennaio 1851, a Caslino d'Erba, con Margherita Tavecchio, una ragazza molto pi\u00f9 giovane di lui, da cui ebbe due figli: Enrico e Ernesto. Diventata vedova, Margherita contrasse matrimonio con il capitano garibaldino Angelo Rossy che combatt\u00e9 nel 1860 a Milazzo. Anche due fratellastri di Ernesto, volontari garibaldini, parteciparono alla battaglia di Milazzo: Ignazio (1834-1898), che poi entr\u00f2 in magistratura e Vincenzo (1844- ).\nRimasto orfano, Ernesto Invernizzi - con suo fratello Enrico - si trasfer\u00ec a Milano, dove lavor\u00f2 come arrotino in una officina che produceva coltelli. Emigrato a Parigi nel 1874, trov\u00f2 un impiego nella fabbrica di strumenti chirurgici Collin, la cui fondazione risaliva all'epoca della rivoluzione francese. A Parigi entr\u00f2 in contatto con studenti e professori della Sorbonne, tra cui il chirurgo italiano Francesco Durante che, chiamato a Roma a dirigere la clinica chirurgica, gli propose di seguirlo e di realizzare gli strumenti chirurgici che gli erano necessari. Gli mise a disposizione alcuni locali nel seminterrato della clinica chirurgica, che allora era in via Garibaldi.\nTrasferita la clinica al corso, Ernesto Invernizzi apr\u00ec un negozio in corso Umberto I, n. 47-49, dove commerciava al dettaglio i suoi prodotti e anche strumentario fabbricato da altri. L'officina la trasfer\u00ec in via Castro Pretorio. La ditta si espanse e in breve tempo forn\u00ec strumenti medici e chirurgici alle pi\u00f9 importanti strutture ospedaliere italiane. Ernesto Invernizzi divenne anche fornitore della Real Casa, di ministeri e di cliniche, della Croce Rossa Italiana, dei Cavalieri di Malta, delle Ferrovie dello Stato, di ospedali militari, di luoghi pii, di studi medici privati.\nErnesto Invernizzi compr\u00f2 dai cugini Invernizzi la filanda; acquist\u00f2 un terreno al centro di Caslino d'Erba, con una vecchia casa, e vi costru\u00ec una nuova casa e a Caslino apr\u00ec la sua officina, dove produceva strumenti chirurgici. Il conferimento della onorificenza di Cavaliere del Lavoro, nel 1909, testimonia il suo passaggio dall'artigianato all'industria.\nDella stima tributata da chirurgi ad Ernesto Invernizzi abbiamo testimonianze, come questa: \u00abL'osteoclaste Robin [...] si costruisce esattamente dal bravo fabbricante d'istrumenti di chirurgia, Cav. Ernesto Invernizzi di Roma.\u00bb\nAlle origini della riabilitazione ortopedica.\nIl 1 marzo 1896, durante la battaglia di Adua, caddero circa cinquemila soldati italiani. Agli \u00e0scari eritrei prigionieri - guerrieri indigeni che appartenevano all'Esercito italiano - per punizione furono amputati la mano destra e il piede sinistro, per impedir loro di imbracciare il fucile, di camminare e di montare a cavallo. Fu chiamato ad Asmara Ernesto Invernizzi, che arriv\u00f2 insieme al suo capotecnico e a tre operai, portando il materiale idoneo a fabbricare protesi di piede e di mano per gli ascari mutilati. Un disegno illustra il momento in cui Ernesto Invernizzi prova una protesi di gamba, del tipo \"Beaufort\", su un arto amputato. L'immagine \u00e8 stata pubblicata sulla copertina de \"La Tribuna\", \"Supplemento illustrato della domenica\", 14 giugno 1896. All'ospedale di Asmara furono scattate fotografie di Ernesto Invernizzi tra gli Ascari.\nNel 1903 la societ\u00e0 Cav. Ernesto Invernizzi, per l'industria degli strumenti chirurgici ed ortopedici, risultava costituita da questi soci: Ernesto Invernizzi, Marco Carpani, Luigi Salvini, Eugenio Sabatini e Vittorio Zambra. \nErnesto Invernizzi spos\u00f2 Maria Cleofe Tradigo (1858-1900). Dal 1892, nella conduzione dell'azienda, fu affiancato da Vittorio Zambra - suo nipote e anche suo genero, per aver sposato sua figlia maggiore Margherita - che lo aiut\u00f2 ad ampliare la societ\u00e0 e a strutturarla la nella forma giuridica di societ\u00e0 anonima. Dopo la morte di Ernesto Invernizzi, Vittorio Zambra port\u00f2 avanti l'azienda, fino alla morte, nel 1950, quando la direzione pass\u00f2 ai suoi nipoti Claudio e Vittorio Della Valle, figli della sua unica figlia Maria Cleofe, che aveva sposato il geografo Carlo Della Valle.\nA Milano, alla Fondazione Pirelli si conserva un carteggio fra Ernesto Invernizzi e Giovanni Battista Pirelli i quali, oltre ad avere rapporti di lavoro, erano anche \"colleghi\" poich\u00e9, in anni diversi, erano stati nominati Cavalieri del Lavoro in rappresentanza della Lombardia."}
{"id": "6407457", "revid": "123839592", "url": "https://it.wikipedia.org/wiki?curid=6407457", "title": "Vittorio Bonad\u00e8 Bottino", "text": "Biografia.\nLaureato al Real Collegio Carlo Alberto grazie a una borsa di studio, progett\u00f2 importanti opere in epoca fascista, tra le quali gli stabilimenti di distillazione del carbon fossile installati a Porto Marghera, commissionatigli dal Senatore Giovanni Agnelli nel 1923, il Cinema Corso, il complesso sciistico d'alta quota del Sestri\u00e8re - di particolare complessit\u00e0 a causa del rischio di congelamento degli impianti igienico-sanitari, e dotato di un grande lucernario a diciotto lati con funzione di illuminazione diurna per la riduzione delle spese di energia elettrica -, l\u2019Hotel Campo Imperatore a quota 2.100 m s.l.m. sul Gran Sasso, lo stabilimento Fiat Mirafiori, nonch\u00e9 post fascista, come le infrastrutture di Italia '61, lo stabilimento FIAT di Togliattigrad e altre grandi opere, incluse alcune dighe in Nigeria, Venezuela, Pakistan e altri paesi in via di sviluppo"}
{"id": "6407458", "revid": "399678", "url": "https://it.wikipedia.org/wiki?curid=6407458", "title": "Romantico (Mao)", "text": "Romantico \u00e8 il secondo singolo estratto da \"Casa\", secondo disco del gruppo musicale Mao e la Rivoluzione, pubblicato dalla Virgin Music nel 1997. Per via della partecipazione al Festival di Sanremo con la canzone \"Romantico\", il nome della band viene abbreviato in \"Mao\". \"Casa\" rappresenta il secondo ed ultimo disco di Mao insieme alla formazione Mao e la Rivoluzione."}
{"id": "6407461", "revid": "869654", "url": "https://it.wikipedia.org/wiki?curid=6407461", "title": "Amaxac de Guerrero", "text": "Amaxac de Guerrero \u00e8 una citt\u00e0 dello stato di Tlaxcala, nel Messico centrale, capoluogo della omonima municipalit\u00e0.\nLa municipalit\u00e0 conta 9.875 abitanti (2010) e ha un'estensione di 11,50\u00a0km\u00b2.\nIl nome \"Amaxac de Guerrero\" \u00e8 formato dalla parola \"Amaxac \" che in lingua nahuatl significa \"luogo dove si dividono le acque\", mentre la seconda parte ricorda il presidente Vicente Guerrero."}
{"id": "6407472", "revid": "1305772", "url": "https://it.wikipedia.org/wiki?curid=6407472", "title": "Isabelle Brou\u00e9", "text": "Biografia.\nNata nel 1968, figlia del matematico Michel Brou\u00e9, figlio a sua volta dello storico Pierre Brou\u00e9, ha studiato regia alla F\u00e9mis fino al 1994.\nHa anche lavorato come segretaria di produzione, in particolare in \"Regarde la mer\" di Fran\u00e7ois Ozon (uscito con lei dalla F\u00e9mis nello stesso anno). \u00c8 autrice di vari cortometraggi, di un documentario sul matematico Henri Cartan e di un telefilm trasmesso dal canale televisivo Arte, \"Paris-Deauville\"; il suo primo lungometraggio, \"Tout le plaisir est pour moi\", uscito nel 2004, ha ricevuto una buona accoglienza da parte del pubblico (circa 200.000 biglietti); in Italia \u00e8 uscito col titolo \"Il piacere \u00e8 tutto mio\". Ha concluso nel 2016 \"Lutine\", un lungometraggio sul poliamore, da lei definito una \u00abcommedia documentaria\u00bb.\nNel 2000 ha dichiarato di essere diventata regista perch\u00e9 aveva voglia di lavorare con attori.\n\u00c8 sorella della giornalista e produttrice radiofonica Caroline Brou\u00e9, nata nel 1972."}
{"id": "6407484", "revid": "547034", "url": "https://it.wikipedia.org/wiki?curid=6407484", "title": "Persone di nome Dale", "text": ""}
{"id": "6407486", "revid": "6923", "url": "https://it.wikipedia.org/wiki?curid=6407486", "title": "Formato Wavefront .OBJ", "text": "OBJ (o .OBJ) \u00e8 un formato di file per definire geometrie 3D sviluppato dalla Wavefront Technologies per il software Advanced Visualizer. \u00c8 un formato aperto che \u00e8 stato adottato da tantissimi applicativi per la grafica 3D per l'interscambio di dati con altri programmi.\n\u00c8 un formato semplice, con un data-format che rappresenta solamente la geometria 3D, ossia la posizione di ogni vertice, la posizione di ogni coordinata UV per le texture, le normali e le facce che compongono il modello. I vertici sono memorizzati di default in un ordine antiorario rendendo la dichiarazione esplicita delle normali non necessario. Le coordinate di un OBJ non hanno unit\u00e0 di misura, ma informazioni sulla scala del modello possono essere contenute in una linea di codice commentata."}
{"id": "6407497", "revid": "83531", "url": "https://it.wikipedia.org/wiki?curid=6407497", "title": "El Carmen Tequexquitla", "text": "El Carmen Tequexquitla \u00e8 una citt\u00e0 dello stato di Tlaxcala, nel Messico centrale, capoluogo della omonima municipalit\u00e0.\nLa municipalit\u00e0 conta 15.368 abitanti (2010) e ha un'estensione di 58,52\u00a0km\u00b2."}
{"id": "6407544", "revid": "184755", "url": "https://it.wikipedia.org/wiki?curid=6407544", "title": "Vincenzo Gennaro", "text": "Biografia.\nDalla Sicilia, Gennaro si trasferisce a otto anni con la famiglia a Cheratte, in Belgio. Frequenta poi il liceo artistico e consegue la maturit\u00e0 a Palermo nel 1964. Nel 1963 effettua la sua prima mostra. Si trasferisce a Firenze, dove lavora come ceramista e scultore sino alla fine degli anni 60. Dal 1970 al 1990 vive e insegna a Bagheria. Dal 90 in poi realizza una serie di opere pubbliche monumentali o di arte sacra in varie citt\u00e0 d'Italia e soprattutto di Sicilia. Consegue la laurea in Arti Visive e Discipline dello spettacolo e continua ad insegnare a livello universitario. \nVive e lavora a Prato, a Bagheria e a Petralia Soprana.\nHa realizzato oltre 800 opere, prevalentemente in bronzo a cera fusa, ma anche in altri materiali.\nInsegnamento.\nPer una ventina d'anni (sino al 1987), insegna Progettazione Artistica di Scultura e Discipline Plastiche presso l'Istituto d'Arte di Bagheria. Poi per 10 anni insegna Tecniche speciali per la conservazione ed il restauro nel Corso di scienze e tecnologie dei beni culturali presso l'Universit\u00e0 di Palermo. Attualmente insegna presso l\u2019Accademia di Belle Arti di Agrigento.\nStile.\nGennaro da bambino rimane incantato dal Barocco siciliano delle chiese di Petralia Soprana e dai crocefissi fortemente espressivi dello scultore seicentesco Umile da Petralia. Ne deriver\u00e0 in lui una forte propensione per l'arte sacra e un profondo rispetto per i maestri del passato, evidente nella definizione idealizzata di volti e corpi femminili.\nNei primi anni della sua produzione, una geometria essenziale prevale nelle serie di \"sfere\" e di \"corpi spaziali\" ma, all'inizio dei 90, ancor prima della nascita del movimento cyberpunk nell'Arte, Gennaro inizia a far interagire le strutture tecnologiche con volti e corpi muliebri d'ispirazione manieristica, incastonati in ingranaggi inquietanti. \nEgli rielabora pi\u00f9 volte, nel corso della sua carriera, il severo tema del Cristo crocifisso, attribuendogli per\u00f2 una dinamica e una \"passionalit\u00e0\", che rivelano l'impatto su di lui, negli anni fiorentini, delle opere michelangiolesche. Emerge in quasi tutte le opere una fede profonda, che sublima il tema della donna, della maternit\u00e0, della fatica umana.\nNegli anni pi\u00f9 recenti, trae ispirazione dalle origini della cultura mediterranea, approfondendo il tema della Dea Madre e degli influssi sulla Sicilia della colonizzazione greca, sotto il profilo sia storico che mitologico. Gli incastri tecnologici cedono il posto a strutture altrettanto complesse, ma colte dal mondo della natura, come \"l'antico ceppo dell'ulivo\" 2010.\nOpere principali.\nMedaglie.\nNell'intera carriera di Gennaro, \u00e8 intensa la produzione di medaglie in bronzo, oro e argento, tra altri, per l'Arena di Verona.\nEsposizioni.\nMusei.\nSue medaglie si trovano al Museo del Bargello di Firenze ed erano esposte al Museo di Firenze com\u2019era.\nIl bronzo \"Erba del vento\" del 2005, alto sette metri, \u00e8 esposto al Museo Guttuso di Bagheria. Bozzetti dello scultore sono esposti al Museo dei Bozzetti di Pietrasanta.\nLa serie di dieci bronzi \"L'anima greca della Sicilia\" \u00e8 esposta al Museo Villa S.Isidoro De Cordova di Aspra.\nMostre.\nTra le maggiori mostre antologiche dello scultore va ricordata quella al Parlamento Europeo di Strasburgo nel 1997. Ha esposto inoltre in tutta Italia e all'estero.\nPremi.\nGennaro \u00e8 stato riconosciuto con il premio speciale alla carriera per la scultura, nell'ambito della II edizione del Premio \"Lorenzo il Magnifico\" alla Biennale internazionale dell'arte contemporanea di Firenze nel 1999. Nel 1998 consegue a Palermo il Premio Internazionale di Sicilianit\u00e0 \"Pigna d'Argento\" (X edizione)."}
{"id": "6407545", "revid": "247222", "url": "https://it.wikipedia.org/wiki?curid=6407545", "title": "Terzo Programma", "text": ""}
{"id": "6407547", "revid": "707291", "url": "https://it.wikipedia.org/wiki?curid=6407547", "title": "Motrici SFV gruppo 420", "text": ""}
{"id": "6407549", "revid": "88181819", "url": "https://it.wikipedia.org/wiki?curid=6407549", "title": "Filippo Andrea V Doria Pamphilj", "text": ""}
{"id": "6407557", "revid": "637991", "url": "https://it.wikipedia.org/wiki?curid=6407557", "title": "Unione Sportiva Vigor Senigallia 1982-1983", "text": "Questa pagina raccoglie le informazioni riguardanti l'Unione Sportiva Vigor Senigallia nelle competizioni ufficiali della stagione 1982-1983."}
{"id": "6407561", "revid": "24443", "url": "https://it.wikipedia.org/wiki?curid=6407561", "title": "Grauhorn", "text": "Il Grauhorn (3.260 ) \u00e8 una montagna delle Alpi Lepontine situata tra il Canton Ticino ed il Canton Grigioni.\nCaratteristiche.\nLa montagna si trova lungo la cresta che partendo dall'Adula sale verso il Pizzo di Cassimoi.\nSalita alla vetta.\nSi pu\u00f2 salire sulla vetta partendo dalla Capanna Adula."}
{"id": "6407562", "revid": "110157", "url": "https://it.wikipedia.org/wiki?curid=6407562", "title": "Foundation (M.O.P.)", "text": "Foundation \u00e8 il quinto album in studio del gruppo musicale hip hop statunitense M.O.P., pubblicato il 15 settembre 2009. Dopo essere stati posti in un limbo dalla Roc-A-Fella Records con cui non rilasciarono nessun nuovo materiale, la coppia aveva firmato con la G-Unit Records ma anche con questa etichetta aveva rilasciato solo raccolte o street album. Finalmente poi, firmato un contratto con la E1/Koch Records, Lil' Fame (Fizzy Womack) e Billy Danze sono riusciti a far pubblicare il loro tanto atteso album di inediti il 15 settembre. La produzione \u00e8 stata affidata a Fizzy Womack con il contributo di DJ Premier, DR Period, Nottz, Statik Selektah, DJ Green Lantern e Kil.\nL'album ha ottenuto giudizi positivi dalla critica sebbene sembri aver avuto una produzione un po' affrettata, ad esempio la versione finale di \"What I Wanna Be\" contiene scratches e tagli fatti da DJ Premier che per\u00f2 non \u00e8 riuscito del tutto ad ultimare il suo contributo, lo stesso DJ Premier ha affermato di aver prodotto altri due brani che per\u00f2 non sono stati aggiunti all'album a causa della gi\u00e0 programmata partenza del tour promozionale dei M.O.P.\nRapReviews giudica l'album con una votazione di 8/10."}
{"id": "6407563", "revid": "124123", "url": "https://it.wikipedia.org/wiki?curid=6407563", "title": "Rocco Racchetti", "text": "Biografia.\nRocco Racchetti nacque il 13 agosto 1786 da Andrea Racchetti e Isabella Bellocchio e crebbe insieme a quattro fratelli: i minori Paolo e Alessandro e i maggiori Giuseppe e Vincenzo. \nSeguendo l'esempio dei suoi fratelli, fu un letterato ed autore di numerosi testi in italiano, in latino ed anche in dialetto cremasco, ottenendo per\u00f2 scarsi risultati. Per venticinque anni insegn\u00f2 retorica al ginnasio di Crema. Fu sempre devoto alla scuola classica, anche nel periodo della polemica con quella romantica. Rocco fu grande ammiratore delle favole mitologiche, che considerava quasi un necessario condimento alla poesia. Mor\u00ec nel 1859.\nProfilo critico.\nLa produzione letteraria di Rocco Racchetti si articola da una parte intorno ai temi cari al classicismo (traduzioni dal latino, biografie antiche), e in difesa della letteratura tradizionale e della mitologia; dall'altra spazia con opere prevalentemente d'occasione su temi laici e religiosi (ricorrenze religiose, matrimoni, orazioni funebri...). All'interno di questa produzione vengono in particolar modo sottolineati i temi della natura e degli affetti.\nTraduzioni.\nTradusse in italiano l'opera biografica \"I Dodici Cesari\" di Svetonio Tranquillo, di cui l'unica parte pubblicata fu \"La Vita del Divo Giulio\", alla quale aggiunse una biografia della famiglia dei Cesari. \nUn altro suo lavoro di rilievo fu \"Discorso sull'uso della Mitologia\", stampato nel 1844. Fu popolare inoltre la sua traduzione in vernacolo di due poesie anacreontiche del Vittorelli, stampate in un opuscolo che raccoglie un Saggio delle Poesie in Dialetto cremasco.\nOpere.\nContiene:\n- Al devoto lettore;\n- Preghiere in memoria del Decennio apostolico del Santo;\n- Preghiera per la propagazione della fede;\n- Hymnus;\n- Poetica Melos;\n- Cantata;\n- Iscrizione sulla porta maggiore del tempio;\n- Iscrizione sulla porta laterale del tempio."}
{"id": "6407564", "revid": "287204", "url": "https://it.wikipedia.org/wiki?curid=6407564", "title": "Edouard de Laveleye", "text": "Biografia.\nEra figlio di \u00c9mile de Laveleye (1822-1892) l'economista belga.\nRealizz\u00f2 diversi viaggi in America Latina per una serie di investimenti nel settore minerario. Suo nipote fu Victor de Laveleye, il portavoce del Governo in esilio del Belgio a Londra durante la seconda guerra mondiale.\nSport.\nFu il primo presidente Federazione calcistica del Belgio (1895\u20131924) e presidente del Comitato Olimpico e Interfederale Belga. Per i suoi grandi meriti fu nominato primo membro onorario della FIFA. Questo onore gli fu dato dopo che convinse i rappresentanti della Football Association, l'associazione che comprendeva i membri britannici delle Home Nations, ad aderire alla FIFA piuttosto che a rimanere indipendenti. Il 14 aprile 1905 l'associazione di calcio britannica riconobbe l'autorit\u00e0 della FIFA. Ci\u00f2 consent\u00ec alla FIFA di organizzare la prima competizione internazionale. Nel sottoscrivere l'associazione alla FIFA francese, ognuna delle nazioni di origine mantenne le quattro nazioni, in cui era suddiviso il Regno Unito, come membri di pari dignit\u00e0, un patrimonio mantenuto ancora oggi.\nIl 18 febbraio 1906, nell'Hotel Ravenstein di Bruxelles, Laveleye costitu\u00ec il Comitato Olimpico e Interfederale Belga e venne eletto primo presidente. In questo ruolo propose la candidatura del Belgio, il 27 marzo 1912, per ospitare le Olimpiadi del 1920. I giochi vennero assegnati al Belgio e si svolsero con successo nella citt\u00e0 di Anversa, influenzati dagli effetti della prima guerra mondiale sulla nazione. Questi sono stati gli unici giochi olimpici che si sono svolti in Belgio."}
{"id": "6407566", "revid": "1442080", "url": "https://it.wikipedia.org/wiki?curid=6407566", "title": "Roque Marrapodi", "text": "Carriera.\nClub.\nHa sempre giocato nel campionato argentino, non riuscendo mai a conquistarlo.\nNazionale.\nHa collezionato 2 presenze con la maglia della Nazionale."}
{"id": "6407568", "revid": "113206996", "url": "https://it.wikipedia.org/wiki?curid=6407568", "title": "Marjorie Kellogg", "text": "Biografia.\nNata a Santa Barbara, California, dopo l'universit\u00e0, l'autrice si trasferisce a San Francisco per proseguire la sua carriera di scrittrice.\nLe viene assegnato un lavoro di corrispondente di guerra per \"Salute Magazine\", che la porta in Francia e in Spagna.\nAl suo ritorno si stabilisce a New York dove lavora per il ramo dell'assistenza sociale e questo la porta all'idea di scrivere la storia di tre disadattati che decidono di andare a coabitare per aiutarsi a vicenda, il romanzo del 1964 che l'ha resa famosa, \"Dimmi che mi ami, Junie Moon\" (\"Tell Me That You Love Me, Junie Moon\") anche grazie all'omonimo adattamento cinematografico diretto da Otto Preminger e interpretato da Liza Minnelli.\nKellogg ha scritto l'adattamento cinematografico per il film \"The Bell Jar\" del 1979 tratto dall'omonimo romanzo \"La campana di vetro\" di Sylvia Plath.\nIn seguito, Kellogg scrive \"Like the Lion\u2019s Tooth\" (1972), sui bambini disturbati, oltre a testi per musical e teatro, tra i quali \"The Oldest Trick in the World\", diretto da Carl Williams, \"The Smile of the Cardboard Man\", e \"After You've Gone\", entrambi interpretati da Sylvia Short.\nKellogg muore per complicazioni dovute alla Malattia di Alzheimer nel 2005, a 83 anni, nella sua casa di Santa Barbara."}
{"id": "6407572", "revid": "2048388", "url": "https://it.wikipedia.org/wiki?curid=6407572", "title": "Campionati del mondo di duathlon long distance del 2003", "text": "I Campionati del mondo di duathlon long distance del 2003 (VII edizione) si sono tenuti a Zofingen in Svizzera, in data 2003.\nTra gli uomini ha vinto lo svizzero Stefan Riesen, mentre la gara femminile \u00e8 andata alla neozelandese Fiona Docherty."}
{"id": "6407588", "revid": "1543377", "url": "https://it.wikipedia.org/wiki?curid=6407588", "title": "Johann Rattenhuber", "text": "Biografia.\nCarriera iniziale.\nRattenhuber nacque a Monaco di Baviera, dove inizi\u00f2 la propria carriera come poliziotto. Durate la prima guerra mondiale, serv\u00ec nel \"16.\" e nel \"13. Bayerische Infanterie-Regiment\". Successivamente serv\u00ec anche nei \"Freikorps\". Il 15 marzo 1933 fu nominato comandante di una delle unit\u00e0 addette alla guardia del corpo di Hitler, il \"F\u00fchrerschutzkommando\" (comando per la protezione del F\u00fchrer; FSK). Il suo vice era Peter H\u00f6gl. I membri iniziali che componevano l'unit\u00e0 erano tutti poliziotti criminali bavaresi. Il loro compito era quello di proteggere il F\u00fchrer solo quando era all'interno del territorio della Baviera, la loro area di competenza. Nella primavera del 1934, il \"F\u00fchrerschutzkommando\" rimpiazz\u00f2 l'\"SS-Begleitkommando\" per la protezione di Hitler su tutta la Germania.\nL'FSK fu ufficialmente rinominato \"Reichssicherheitsdienst\" (RSD) il 1\u00ba agosto 1935. Il \"Reichsf\u00fchrer-SS\" Heinrich Himmler prese il pieno controllo dell'RSD nell'ottobre 1935. Sebbene Himmler ne fosse stato formalmente nominato comandante, Rattenhuber rimase al comando e prendeva ordini per la maggior parte da Hitler. Di fatto Himmler ottenne il controllo amministrativo sull'unit\u00e0. L'RSD non deve essere confuso con lo \"Sicherheitsdienst\" (SD). L'RSD faceva tecnicamente parte dello staff di Himmler, pertanto i suoi membri indossavano le uniformi delle SS con il diamante delle SD sulla parte bassa della loro manica sinistra.\nAllo scoppio della seconda guerra mondiale, l'RSD poteva contare su circa 200 uomini nei suoi ranghi. L'unit\u00e0 di Rattenhuber provvedeva ad assicurare sicurezza personale ai leader del partito nazista ed ai membri pi\u00f9 importanti del governo nazista. Diverso era il compito del \"F\u00fchrerbegleitkommando\" (comando per la scorta del F\u00fchrer; FBK), al quale era stata assegnata la protezione personale del F\u00fchrer. L'RSD ed l'FBK lavorarono assieme per la protezione di Hitler durante i suoi viaggi ed eventi in pubblico, ma operavano come due gruppi distinti ed utilizzavano veicoli differenti. In quelle occasioni, Rattenhuber era comandante in capo e il comandante dell'FBK operava come suo vice.\nRattenhuber era responsabile per la sicurezza dei quartieri generali di Hitler. Questi includevano la Tana del Lupo, usata per la prima volta da Hitler il 23 luglio 1941. Rattenhuber viaggi\u00f2 sino a Vinnytsia, in Ucraina per ispezionare l'area dove stava per sorgere il bunker del \"Werwolf\". Nel gennaio 1942 incontr\u00f2 i comandanti delle unit\u00e0 locali della polizia delle SS e le autorit\u00e0 civili, ed ordin\u00f2 che l'area fosse ripulita dagli ebrei prima dell'arrivo programmato di Hitler per l'estate del 1942. Il 10 gennaio 1942, l'RSD partecip\u00f2 all'uccisione di massa di 227 ebrei a Strizhavka. I dettagli dell'esecuzione furono riportati a Rattenhuber tramite il suo vice, l'SS-\"Sturmbannf\u00fchrer\" Friedrich Schmidt. Si verificarono altri massacri di ebrei e prigionieri di guerra che lavoravano al sito di costruzione del \"Werwolf\", prima dell'arrivo di Hitler del luglio 1942. Rattenhuber autorizz\u00f2 le unit\u00e0 di polizia locali delle SS ad iniziare e compiere esecuzioni del genere, mascherandole come misure di sicurezza.\nBerlino 1945.\nNel gennaio 1945, Rattenhuber accompagn\u00f2 Hitler ed il suo seguito nel complesso di bunker posti sotto il giardino della Cancelleria del Reich, nel distretto governativo di Berlino. Rattenhuber fu promosso al grado di SS-\"Gruppenf\u00fchrer\" il 24 febbraio 1945. Il 28 aprile, quando fu scoperto che Himmler stava cercando di negoziare con gli Alleati occidentali tramite il conte Folke Bernadotte, Rattenhuber divent\u00f2 membro di un tribunale militare ordinato da Hitler per condannare l'ufficiale di collegamento di Himmler a Berlino, Hermann Fegelein. Il generale Wilhelm Mohnke presiedeva il tribunale, il quale includeva anche i generali Hans Krebs e Wilhelm Burgdorf. Tuttavia quando Fegelein fu catturato era cos\u00ec ubriaco da piangere, vomitare e incapace di stare in piedi; urin\u00f2 anche per terra. Fu fatto notare come egli non fosse nelle condizioni per essere processato. Pertanto, Mohnke chiuse il processo e lasci\u00f2 Fegelein alla squadra di sicurezza dell'RSD.\nRattenhuber fu una delle persone alle quali Hitler confess\u00f2 che avrebbe preferito uccidersi piuttosto che farsi catturare dai sovietici. Successivamente Rattenhuber disse:\nRattenhuber non era presente quando Hitler si uccise il 30 aprile nel \"F\u00fchrerbunker\". Non vide il corpo di Hitler finch\u00e9 non fu avvolto in alcune coperte grigie e portato fuori dal suo ufficio. Rattenhuber non fu tra coloro che ne trasportarono il cadavere, egli segu\u00ec Heinz Linge, Otto G\u00fcnsche, Peter H\u00f6gl, Ewald Lindloff e diversi altri fuori dal bunker e vide la cremazione dei cadaveri di Hitler e della Braun. Il 1\u00ba maggio Rattenhuber guid\u00f2 un dei dieci gruppi che cercavano di scappare dalla Cancelleria del Reich. Due degli altri gruppi erano guidati dall'SS-\"Brigadef\u00fchrer\" Wilhelm Mohnke and Werner Naumann. La maggior parte, incluso Rattenhuber, furono catturati dai sovietici il giorno stesso o il giorno seguente. Rattenhuber fu portato a Mosca, dove il 20 maggio diede una descrizione degli ultimi giorni di Hitler e della leadership nazista nel complesso del bunker. La sua deposizione fu conservata negli archivi sovietici sino alla pubblicazione da parte di V.K. Vinogradov nell'edizione russa di \"Hitler's Death: Russia's Last Great Secret from the Files of the KGB\" del 2000. Rattenhuber fu poi trattenuto come prigioniero di guerra.\nDopoguerra.\nNell'agosto 1951 fu accusato dal Ministerstvo gosudarstvennoj bezopasnosti di \"essere stato, dai primi giorni della dittatura nazista in Germania nel 1933 e sino alla sconfitta del 1945, un SS \"Gruppenf\u00fchrer\", tenente generale della polizia e comandante dell'RSD, addetto alla sicurezza personale di Hitler ed altri leader nazisti\". Rattenhuber fu condannato dalla corte marziale del distretto militare di Mosca il 15 febbraio 1952 a 25 anni di prigione. Da un decreto del Prezidium Verkhovnogo Soveta del settembre 1955, egli fu rilasciato dalla prigionia il 10 ottobre 1955 e consegnato alle autorit\u00e0 della Repubblica Democratica Tedesca, le quali gli permisero di rientrare nella Repubblica Federale Tedesca. Mor\u00ec a Monaco di Baviera nel 1957."}
{"id": "6407597", "revid": "110157", "url": "https://it.wikipedia.org/wiki?curid=6407597", "title": "The Getaway World Tour", "text": "Il The Getaway World Tour \u00e8 stato il tour mondiale dei Red Hot Chili Peppers a supporto del loro undicesimo album in studio, \"The Getaway\", uscito il 17 giugno 2016. Si \u00e8 trattato del secondo ed ultimo tour con la band per il chitarrista Josh Klinghoffer, che aveva rimpiazzato John Frusciante nel 2010 per poi essere a sua volta sostituito dallo stesso Frusciante il 15 dicembre 2019. Con questo tour mondiale, il gruppo \u00e8 tornato sulle scene a distanza di due anni dall'ultima volta, quando si esib\u00ec al Festival dell'Isola di Wight il 14 giugno 2014. \nTale tourn\u00e9e si \u00e8 piazzata al trentaduesimo posto della classifica stilata dalla Pollstar inerente a 100 tour mondiali svoltisi nel 2016, con un incasso di 46,2 milioni di dollari, mentre ha raggiunto la diciottesima posizione nella medesima classifica del 2017, con 73,5 milioni di dollari.\nAntefatti.\nNel 2014 i Red Hot Chili Peppers chiusero il loro tour di \"I'm with You\" durato quasi tre anni, al termine del quale si presero una breve pausa, prima di lavorare al disco successivo. Le prime date del \"Getaway Tour\" vennero ufficializzate sul finire del 2015, con la partecipazione della band ad alcuni tra i pi\u00f9 importanti festival europei previsti per la successiva estate. Il 5 febbraio 2016 il gruppo suon\u00f2 a Los Angeles in occasione del FEEL THE BERN, un evento atto a sponsorizzare la candidatura politica del democratico Bernie Sanders, in vista delle elezioni presidenziali del 2016, mentre il giorno successivo fu impegnato in un mini-set ad una festa privata a San Francisco, in occasione del Super Bowl 50, chiamata \"Direct Tv\" e trasmessa in televisione; per l'occasione tornarono a suonare \"Aeroplane\", pezzo che non performavano dal 1997, proponendo anche un paio di cover di David Bowie (\"Cracked Actor\" e \"Starman\") per omaggiare lo stesso artista, scomparso il mese precedente. Il 13 aprile seguente, il bassista Flea fu invitato a suonare l'inno statunitense in occasione dell'ultima partita da professionista del cestista Kobe Bryant allo Staples Center di Los Angeles; la sera stessa il gruppo fu impegnato in un mini show privato da quattro canzoni a supporto della \"Sean Parker Foundation\", dedicata alla lotta dei bambini contro il cancro. Il 24 dello stesso mese si esibirono a New Orleans in occasione del Jazz &amp; Heritage Festival, nel quale vennero accompagnati dai The Meters per una jam.\nIl 14 maggio successivo, poco prima dell'esibizione dei Red Hot al \"KROQ Weenie Roast\", il cantante Anthony Kiedis accus\u00f2 un malore che costrinse la band ad annullare lo show e che port\u00f2 lo stesso Kiedis ad essere trasportato d'urgenza in ospedale; la sera stessa, gli altri tre componenti del gruppo salirono sul palco e, a nome di Flea, si dissero desolati dal fatto di non poter suonare, in quanto le condizioni di Anthony non lo avrebbero permesso. La mattina seguente, la madre dello stesso Kiedis pubblic\u00f2 uno stato su Facebook in cui rassicur\u00f2 tutti circa le condizioni di salute del figlio, dicendo che erano in via di miglioramento e che non si sarebbe reso necessario alcun intervento in ospedale. Una volta ristabilitosi Kiedis, lo show venne recuperato per il 26 maggio seguente. A proposito di questo malanno, il cantante dei RHCP ha dichiarato, in un'intervista rilasciata pochi giorni dopo, che si tratt\u00f2 in realt\u00e0 di forti bruciori di stomaco, dovuti ad un virus intestinale avuto di recente e ad un'operazione all'ernia avuta in passato: \nTour.\nIn un'intervista rilasciata il 5 maggio 2016, Anthony Kiedis afferm\u00f2 di essere molto entusiasta riguardo alle nuove canzoni della band da suonare dal vivo: \nIl tour inizi\u00f2 ufficialmente il 22 maggio 2016 al Rock on the Range, dove, per la prima volta, venne suonata dal vivo \"Dark Necessities\", brano apripista del nuovo album, uscito il 5 maggio precedente. Il 4 giugno seguente, al Rock am Ring, in Germania inizi\u00f2 il tour europeo della band, che per l'occasione, present\u00f2 per la prima volta live la title track \"The Getaway\", pubblicata dai Red Hot su YouTube il 25 maggio precedente. Il 10 giugno, invece, a fare il suo esordio dal vivo fu \"We Turn Red\", terza traccia a venir pubblicata dalla band sul proprio canale ufficiale della stessa piattaforma. Il tour nei festival europei dur\u00f2 fino a met\u00e0 luglio, con la partecipazione al T in the Park, per poi proseguire in Asia, ad un festival sudcoreano e al Fuji Rock Festival in Giappone, passando per il Canada, fino a toccare il Lollapalooza a Chicago nel mese di agosto. La tourn\u00e9e nei festival prosegu\u00ec fino alla fine del mese, con la partecipazione al Reading Festival e al Leeds Festival, in Inghilterra. Il 1\u00ba settembre, da Budapest cominci\u00f2 invece la parte del tour nelle arene, che ha impegnato i RHCP fino al 18 dicembre in Inghilterra e che li ha visti suonare per la prima volta nella loro storia in Lussemburgo; la band avrebbe dovuto chiudere la leg con due date a Dublino, ma a causa di un'influenza contratta da Anthony Kiedis \u00e8 stata costretta a posticipare entrambi i concerti a settembre 2017.\nIl 5 gennaio 2017, da San Antonio, il gruppo ha cominciato la leg nordamericana, che ha visto i Peppers impegnati nelle arene tra Stati Uniti e Canada fino al 1\u00ba luglio, per poi tornare in Europa per partecipare ad alcuni festival estivi in qualit\u00e0 di \"headliner\", toccando, per la prima volta, paesi come Lettonia e Islanda. Dopo un mese di pausa, i RHCP sono tornati ad esibirsi negli USA nei mesi di settembre e ottobre, con nel mezzo, oltre alle date irlandesi da recuperare, anche concerti nei festival statunitensi, al Rock in Rio in Brasile e due date a Citt\u00e0 del Messico, per poi concludere ufficialmente il tour il 18 ottobre a Glendale.\nScenografia ed effetti.\nIn occasione dei concerti tenutisi nelle arene, viene utilizzata una scenografia basata sull'applicazione di una tecnologia che viene usata per la prima volta in una produzione itinerante: la \"scultura cinetica luminosa\", creata con la combinazione di una grande matrice di motori, ognuno con un punto di luce RGB, che formano un display luminoso, nel quale i pixel possono muoversi in verticale fino a quasi venti metri di altezza, ad una velocit\u00e0 massima di 3 m/s. Poich\u00e9 il visual dello show \u00e8 fortemente giocato sulla \"scultura cinetica\", il resto dell'impianto luci e video \u00e8 molto semplice e convenzionale. L'intero parco luci \u00e8 basato su poche tipologie di proiettori: Claypaky A.leda B-Eye K20 e Ayrton Magic Blade per wash ed effetti, oltre ai PRG Bad Boy, pilotati in remoto dal sistema di GroundControl, usati come seguipersona. Questi vengono integrati con qualche strobo ma, essenzialmente, i corpi illuminanti sono appesi su 11 truss verticali in fondo al palco e due truss per i tagli in alto, dove vivono tutti i Bad Boy, oltre a dei Bee\u2022Eye a terra. Ci sono inoltre quattro schermi LED semitrasparenti con passo da 9 mm, con movimentazione su due assi. Questi ultimi vengono usati per circa met\u00e0 del tempo per gli I-Mag, spesso con effetti applicati, mentre per l'altra met\u00e0 per contributi grafici. Il resto dello show visivo si basa completamente sull'energia della band stessa e sulla matrice di punti luce che si estende dal fondo del palco, sopra la prima parte del parterre, fin quasi alla regia FoH.\nLeif Dixon, operatore video del tour, ha cos\u00ec spiegato questa funzione:\nLa scultura cinetica si illumina di colori diversi a seconda delle canzoni e delle strofe e ritornelli di esse. Durante i brani vengono ricreate diverse forme di questa scultura: delle onde, degli angoli e dei rastrelli. Per farlo viene capitalizzata la potenza della console, mentre quelle complesse vengono dal media server; queste forme vengono poi renderizzate in Cinema 4D, quindi i dati vengono convertiti in una forma che il server \u00e8 in grado di riprodurre. Durante i concerti, alle spalle del gruppo, \u00e8 posto un maxi schermo di forma rettangolare, che proietta immagini ed effetti scenografici.\nPer i concerti all'aperto, invece, viene utilizzato un maxi schermo di forma circolare posto alle spalle della band, che proietta immagini del gruppo ed effetti scenografici e sopra al quale sono posizionati quattro led pi\u00f9 piccoli di altrettanta forma, che proiettano le stesse immagini in dimensione ridotta.\nCanzoni suonate.\nLa maggior parte delle date dei Red Hot Chili Peppers si compose di sedici canzoni suonate. Ad eccezione dei concerti in Giappone, della prima data di Budapest e di Oslo (dove vennero suonate rispettivamente \"Goodbye Angels\", \"By the Way\" e \"Dark Necessities\" come apertura), ad aprire i loro concerti torn\u00f2 \"Can't Stop\", brano che i Red Hot utilizzarono come apertura degli shows tra il 2004 e il 2007 e che proposero come tale anche nel 2013-2014; la canzone, talvolta, veniva alternata come opening con \"Around the World\", che torn\u00f2 prima traccia in scaletta dopo esservi stata gi\u00e0 nel tour di \"Californication\" tra il 1999 e il 2001. Entrambi i brani venivano introdotti da un jam a cui faceva seguito l'ingresso di Anthony Kiedis sul palco; ad essi seguirono, alternandosi a seconda dei concerti, \"Dani California\", \"Scar Tissue\", \"Snow (Hey Oh)\", \"Otherside\" e \"The Zephyr Song\", che i RHCP tornarono a suonare a distanza di undici anni dall'ultima volta; come quarta canzone, invece, \"Dark Necessities\" fu presenza fissa in tutte le loro date. \"Californication\", in passato sempre suonata verso la fine di ogni concerto, venne invece sempre suonata a met\u00e0 scaletta in ogni tappa. \"By the Way\" rimase posta prima di ogni pausa, come nei due tour precedenti; al termine di essa i Red Hot tornarono sul palco suonando quasi sempre \"Goodbye Angels\", talvolta alternata a \"Dreams of a Samurai\". Come ultima canzone, la band conferm\u00f2 \"Give It Away\", chiusura dei loro concerti dal 2004.\nLa principale novit\u00e0 in scaletta riguard\u00f2 \"Aeroplane\", brano tratto da \"One Hot Minute\" che i Red Hot non suonavano dal 1997. Il 12 giugno 2016, in occasione del concerto tenutosi al Nova Rock in Austria, \"Tell Me Baby\" torn\u00f2 in scaletta dopo tre anni di assenza, mentre \"Search and Destroy\", cover degli Iggy &amp; The Stooges, venne suonata a distanza di tredici anni dall'ultima volta a partire dal concerto di Helsinki del 14 settembre 2016. Anche \"What Is Soul?\", cover dei Funkadelic molto suonata nei tour precedenti, venne riproposta a distanza di dieci anni dall'ultima volta. Il 9 novembre successivo, durante lo show di Amsterdam, la band torn\u00f2 a suonare \"Mommy, Where's Daddy?\", pezzo che mancava in scaletta dal 1999. Il 17 novembre, ad Hannover, i RHCP tornarono a suonare \"Yertle the Turtle\" per la prima volta dal 2001, omaggiando, nella sua citt\u00e0 natale, un loro fan tedesco di lunga data.\nIn un'intervista rilasciata nell'agosto 2016, a domanda se suonare sempre le stesse vecchie canzoni possa stancare, Flea ha risposto:\nL'11 maggio 2017, in occasione del loro concerto tenutosi a Pittsburgh, i Red Hot Chili Peppers riproposero dal vivo \"Brandy (You're a Fine Girl)\", brano dei Looking Glass che avevano suonato solamente nel Roll on the Red Tour del 2004. Il 28 maggio seguente, ad Edmonton, la band suon\u00f2 per la prima volta in assoluto \"Dosed\", brano tratto da \"By the Way\", che non fu mai suonato in quindici anni, salvo qualche tease negli anni passati; la canzone fu suonata con la presenza come chitarra aggiuntiva di Zach Irons, chitarrista degli IRONTOM (gruppo spalla dei RHCP per quelle date) e figlio di Jack, batterista originario della band. Altro ritorno in scaletta fu quello del brano \"Get On Top\", suonato il 21 settembre 2017 a Dublino, che la band non eseguiva da ben dieci anni.\nTra le varie cover suonate dalla band nel corso del tour, alcune hanno particolare rilevanza: l'11 novembre 2016, infatti, in occasione del concerto tenutosi in Lussemburgo, Josh Klinghoffer ha deciso di suonare il brano \"Field Commander Cohen\" per omaggiare il cantautore canadese Leonard Cohen, scomparso il 7 novembre precedente proprio la sera successiva in cui lo stesso Klinghoffer gli aveva dedicato il brano \"If It Be Your Will\" ad Anversa. L'8 gennaio 2017, il chitarrista fece un tease della canzone \"The Bewlay Brothers\" di David Bowie, per rendere omaggio al cantante e musicista scomparso esattamente un anno prima, mentre il 18 maggio seguente cant\u00f2 e suon\u00f2 il brano \"Seasons\" di Chris Cornell, ex frontman degli Audioslave e dei Soundgarden, suicidatosi la sera precedente.\nPrima di ogni concerto, come nel precedente tour di \"I'm with You\", i Red Hot Chili Peppers salgono sul palco accompagnati dalle note in sottofondo del brano \"God Bless The Child\" di Eric Dolphy.\nRecensioni critiche.\nIl concerto di Toronto del 4 febbraio 2017 \u00e8 stato oggetto di critiche da parte del conduttore radiofonico canadese Alan Cross. Nella sua recensione, intitolata \"Un'onesta recensione dei Red Hot Chili Peppers a Toronto\", Cross ha affermato che lo show ha mancato dell'essenza dei Red Hot, accusando il gruppo di essere salito tardi sul palco e di aver scarsamente interagito col pubblico: \"le uniche cose che dicevano erano del tipo '\u00e8 tanto tempo che non veniamo qui, siete molto speciali per noi, eccetera', cose che dicono in qualsiasi altra citt\u00e0\". Lo stesso conduttore ha dichiarato di aspettarsi una performance pi\u00f9 energetica, \"come la maggior parte dei ragazzi che vanno a vedersi il loro primo concerto, ma eravamo soltanto una delle tante citt\u00e0 dove vanno in tour, nulla di pi\u00f9. Dov'era il nostro amore? L'amore che avrebbe contribuito a giustificare il pagamento di oltre cento dollari per sedersi nel bel mezzo del nulla? L'amore che probabilmente ci porterebbe a pagarli ancora e ancora?\". Cross ha continuato criticando anche la durata del concerto di un'ora e mezzo, affermando che, al termine dello show, spettatori e giornalisti presenti sono usciti visibilmente delusi: \"perch\u00e9 non possono fare quello che ha fatto il loro amico Dave Grohl, che ha suonato tre ore con una gamba rotta sulla sedia a rotelle rischiando di venire multato perch\u00e9 aveva sforato il tempo previsto?\"\nDi tutt'altro tenore \u00e8 invece la recensione scritta da Gabriele Antonucci di \"Panorama\", il quale loda la performance della band del 20 luglio 2017 al Rock in Roma, affermando che \"in genere, nei concerti delle band con diversi lustri sulle spalle, i brani nuovi sono vissuti quasi come uno scotto necessario per arrivare finalmente ai grandi classici del passato. Non \u00e8 stato cos\u00ec per la band californiana, i cui nuovi brani di \"The Getaway\" sono gi\u00e0 stati metabolizzati dal pubblico, che li canta e li balla come se fossero brani del passato, in particolare \"Dark Necessities\", \"Go Robot\" e \"Goodbye Angels\", a conferma dell'ottimo lavoro svolto sul suono da Danger Mouse e Nigel Godrich.\""}
{"id": "6407601", "revid": "307923", "url": "https://it.wikipedia.org/wiki?curid=6407601", "title": "Sauro Cavallini", "text": "Biografia.\nNato a La Spezia, si trasferisce fin da giovane a Firenze dove vive e sviluppa la sua intera produzione artistica. La sua opera pi\u00f9 famosa \u00e8 probabilmente il \"Monumento alla Vita\" (conosciuto anche come \"Inno alla Vita\"), una scultura in bronzo di tre metri di altezza situata a Strasburgo davanti al Palazzo del Consiglio d\u2019Europa, donata nel 1990 dall'Italia al Consiglio d'Europa. Un modellino in scala di tale opera fu donato nel 1992 dallo scultore a Papa Giovanni Paolo II. \nDue grandi sculture in bronzo di Cavallini sono esposte nel Principato di Monaco: il \"Passo a Due\" (\"Pas de Doux\"), situato nei giardini Grace Kelly nel quartiere di Fontvieille, e \"Fraternit\u00e0\", collocata davanti all'entrata inferiore della stazione ferroviaria di Monaco-Monte Carlo.\nUna scultura bronzea dello statista tedesco Konrad Adenauer \u00e8 esposta dal 1963 nel Palazzo del Governo a Bonn.\nTra le opere situate in luoghi pubblici in Italia \u00e8 possibile citare la \"Fontana della Maternit\u00e0\" in Piazza Ferrucci e \"Icaro\" preso Villa Favard a Firenze, il \"Volo di gabbiani\" situato davanti alla sede RAI del capoluogo toscano, l'imponente \"Monumento a Cristoforo Colombo\" realizzato in occasione dell'Expo 1992 e collocata a Genova in Viale Brigate Partigiane o il crocifisso esposto nel Cimitero delle Porte Sante presso la basilica di San Miniato al Monte. Altre opere fanno parte di collezioni private o si trovano presso la casa museo dello scultore a Fiesole. \nPremi.\nTra i riconoscimenti ricevuti dallo scultore \u00e8 possibile citare"}
{"id": "6407603", "revid": "31886", "url": "https://it.wikipedia.org/wiki?curid=6407603", "title": "Vaadin", "text": "Vaadin \u00e8 un web framework open-source per le rich Internet application. A differenza delle librerie JavaScript e delle soluzioni basate su plugin di browser, fornisce un'architettura lato server, cio\u00e8 la maggior parte della logica lavora sui server. La tecnologia AJAX lavora sul lato browser per assicurare all'utente un'esperienza ricca e interattiva. Sul lato client, Vaadin \u00e8 costruito in cima e pu\u00f2 essere esteso con Google Web Toolkit.\nDescrizione.\nVaadin utilizza Java come linguaggio di programmazione per creare contenuti web. Il framework include la programmazione a eventi e widget, che permettono l'uso di un modello di programmazione che \u00e8 pi\u00f9 vicino alla progettazione GUI software rispetto al tradizionale sviluppo web con HTML e JavaScript.\nVaadin utilizza il Google Web Toolkit per interpretare la pagina web risultante. Il modo in cui Vaadin utilizza il Google Web Toolkit potrebbe portare a problemi di sicurezza relativi alla non affidabilit\u00e0 del client, Vaadin per\u00f2 aggiunge la validazione dei dati a lato server su tutte le azioni. Ci\u00f2 significa che se i dati del cliente vengono manomessi, il server lo notifica e non ne permette la modifica.\nLa componente di default di Vaadin pu\u00f2 essere estesa con GWT widgets e personalizzati con CSS.\nVaadin \u00e8 distribuito come una collezione di file JAR (sia come download diretti, oppure con integrazione Maven o Ivy), che pu\u00f2 essere incluso in qualsiasi tipo di progetto web Java sviluppato con i tools standard di Java. In aggiunta, esistono plugins di Vaadin per Eclipse e NetBeans per semplificare lo sviluppo di applicazioni Vaadin, oltre al supporto diretto di Maven. Fra questi vi sono plugin per la modifica grafica, come Vaadin Designer, che consente di posizionare gli elementi dell'interfaccia senza modificare manualmente il codice sorgente, visualizzando i risultati in tempo reale con un notevole risparmio di tempo.\nLe applicazioni Vaadin possono essere rilasciate come servlet Java per qualsiasi web server Java, incluso il Google App Engine. Le applicazioni possono inoltre essere rilasciate come portlets per qualsiasi portale Java. Vaadin ha anche una profonda integrazione con Liferay.\nCompatibilit\u00e0 browser.\nVaadin 7 \u00e8 compatibile con i seguenti broswer:\nAmbiente Runtime.\nVaadin 7 richiede Java Servlet API 2.4 ma supporta le ultime versioni e dovrebbe lavorare con qualsiasi applicazione server Java conforme allo standard. Le seguenti applicazioni server sono supportate:\nVaadin 7 supporta la specifica Portlet JSR-286 e tutti i portali che implementano tale specifica dovrebbero funzionare. I seguenti portali sono supportati:"}
{"id": "6407605", "revid": "287204", "url": "https://it.wikipedia.org/wiki?curid=6407605", "title": "Sulgrave", "text": "Sulgrave \u00e8 un villaggio inglese del Northamptonshire.\nSi trova circa 130 km a nord-ovest di Londra. \nLa localit\u00e0 \u00e8 nota per essere il luogo di provenienza di John Washington, trisnonno del 1\u00ba presidente degli Stati Uniti George Washington, che nel 1656 emigr\u00f2 con la famiglia nella Colonia della Virginia. \nVi \u00e8 ancora presente la casa di John Washington, Sulgrave Manor, ristrutturata nel 1920."}
{"id": "6407610", "revid": "729019", "url": "https://it.wikipedia.org/wiki?curid=6407610", "title": "Strada provinciale 65 Cortenova-Perledo", "text": "La strada provinciale 65 (detta anche SP65 o della Valsassina o Scenic Route 65) \u00e8 una strada provinciale della provincia di Lecco.\nSi tratta di una importante arterie della provincia di Lecco e un frequentato itinerario turistico che collega la Valsassina con la Val d'Esino. Gran parte del tracciato \u00e8 inserito nel Parco della Grigne Settentrionale.\nLa strada offre notevoli scorci paesaggistici, specialmente nei pressi di due aree di sosta che si affacciano da oriente sul Lago di Como, in localit\u00e0 Bologna e Agueglio (Perledo).\nPercorso.\nLa strada inizia a Cortenova, cuore della Valsassina nella sponda sinistra del torrente Pioverna, ad una altezza altimetrica pari a 483 m.s.l.m. dove interseca la strada provinciale 62. La strada si snoda verso Parlasco e sale verso il Passo di Agueglio che porta ad una altezza di 1142 m.s.l.m. in questo tratto si incontrano: \nIl tracciato giunge a Esino Lario e di l\u00ec ad un bivio che permette di raggiungere il passo Cainallo. Svoltando a destra si prosegue sulla SP65 che continua a ridurre progressivamente la propria altimetria costeggiando successivamente la Val d'Esino a mezza costa regalando panorami mozzafiato interessando poi l'abitato di Perledo nelle sue frazioni (Bologna, Selva, Regolo e Olivedo).\nLa strada si conclude in localit\u00e0 Olivedo e si immette sulla strada provinciale 72, all'altezza della foce del torrente Esino nei pressi della Stazione di Varenna-Esino-Perledo e della stazione dei traghetti e battelli che partendo da Varenna attraversano il Lago di Como.\nIn preparazione all'evento Wikimania 2016 la strada \u00e8 stata interessata da interventi di manutenzione straordinaria.\nStoria.\nIl tratto Parlasco - Esino Lario \u00e8 dedicato all'ingegner Pietro Pensa. Il resto del tracciato, all'infuori del comune di Esino Lario, \u00e8 denominato Via per Esino.\nSin dagli anni Ottanta la SP 65 ha ospitato anche gare di rally, nel tempo soppiantate a causa dell'alto numero di incidenti, l'ultima gara si \u00e8 svolta nel 2012."}
{"id": "6407611", "revid": "599013", "url": "https://it.wikipedia.org/wiki?curid=6407611", "title": "Emanuel Scelfo", "text": ""}
{"id": "6407632", "revid": "300067", "url": "https://it.wikipedia.org/wiki?curid=6407632", "title": "Martin Breunig", "text": ""}
{"id": "6407636", "revid": "6923", "url": "https://it.wikipedia.org/wiki?curid=6407636", "title": "Manifattura di Domodossola", "text": "Manifattura di Domodossola SPA \u00e8 una azienda italiana nata nel 1913, operante nel settore tessile e leader nella produzione di articoli intrecciati per le industrie della moda, della pelletteria e dell'arredamento.\nStoria.\nManifattura di Domodossola nasce nel 1913, quando il suo fondatore Giuseppe Polli acquist\u00f2 a Domodossola uno stabilimento che produceva grandi funi per navi, articoli intrecciati e passamanerie. Iscrisse nel 1918 l\u2019azienda alla Camera di Commercio Americana in Italia e, nel 1919, subito dopo la Grande Guerra, fu tra i fondatori dell\u2019Associazione degli industriali del territorio.\nDurante la seconda guerra mondiale, lasci\u00f2 il testimone ai figli Angelo e Gianfranco. Negli anni settanta subentrarono in azienda i nipoti del fondatore, Giuseppe e Mauro. L'ingresso dei due nipoti ha sviluppato l'attivit\u00e0 verso la produzione di articoli di nicchia destinati alle fasce alte di mercato. Negli anni ottanta inizia lo studio e la produzione a macchina di cinture intrecciate elastiche e di cuoio. Una novit\u00e0 introdotta fu la cintura tubolare in cuoio, che essendo una novit\u00e0 mondiale prese il nome di \"Prima\". Negli anni novanta, ai prodotti intrecciati, vengono affiancati gli articoli eseguiti su grandi telai dai quali nascono le stuoie in cuoio, fibre tessili e di rame.\nNel 2007 entrano in azienda le pronipoti del fondatore, Giulia e Silvia, esponenti della quarta generazione Polli. Nello stesso anno l'azienda cambia sede: da Domodossola in un nuovo edificio a Villadossola. Nel 2009 la produzione finisce quasi tutta all'estero, la met\u00e0 alle grandi firme della moda, da Hermes a Gucci sino a Louis Vuitton. \nNel 2013 l\u2019azienda ha festeggiato il suo primo secolo di storia, pubblicando anche un libro, \"Manifattura di Domodossola, 100 anni di industria dell'intreccio\". Nel 2014 d\u00e0 vita al marchio Athison per la pelletteria di fascia alta e il marchio Oxilla per l'arredo di residenze, hotel, yatch. Considerata un'impresa d'eccellenza, nel 2016 l'azienda ha aperto uno show-room a Tokyo. \nNel marzo 2020, in seguito all'esplosione del COVID-19, l'azienda ha recuperato un'attivit\u00e0 considerata non pi\u00f9 strategica riprendendo la produzione degli elastici per le mascherine protettive: 100.000 metri al giorno dati gratuitamente.\nMarchi.\nAll\u2019inizio del suo secondo secolo di attivit\u00e0 sono state inaugurate due divisioni aziendali che danno il nome anche ai suoi marchi:"}
{"id": "6407637", "revid": "6923", "url": "https://it.wikipedia.org/wiki?curid=6407637", "title": "Walter Harris", "text": "Carriera.\nWalter Harris dopo aver iniziato la carriera di allenatore in Inghilterra, si spost\u00f2 in Spagna dove divenne manager di diverse squadre. C'\u00e8 stato anche un Walter Harris giocatore del nel 1906 ma non ci sono fonti che confermino che si tratti della stessa persona. Dal 1922 al 1933 ha allenato otto squadre diverse in Spagna, pi\u00f9 la selezione di calcio dei Paesi Baschi. Nel 1924 si spost\u00f2 a Parigi, dove fece da assistente a Tom Griffiths. per la nazionale transalpina ai giochi olimpici."}
{"id": "6407655", "revid": "76963", "url": "https://it.wikipedia.org/wiki?curid=6407655", "title": "Madelon Mason", "text": "Biografia.\nI genitori di Madelon si separarono quando lei era ancora bambina e crebbe con la madre a Lowell, nel Massachusetts, dove si diplom\u00f2. Nel 1942 si trasferirono a Boston, dove la giovane entr\u00f2 nel mondo della moda con il cognome Mason, e successivamente vissero a Chicago e a New York. Divenuta una modella molto nota \u2013 apparve, tra le altre, sulle copertine di Life, di Seventeen, di Photography \u2013 ed eletta dalla stampa \"America's Cover Girl\", nel 1946 le fu offerto di apparite in un cortometraggio con Gloria Swanson, \"Dear Miss Gloria\", che rimase la sua breve e unica esperienza cinematografica. \nNel 1951 fu eletta dall'International Artists Committee tra le cinque \"Overall Beauties of the Decade\" insieme con Rhonda Fleming, Virginia Mayo, Blanche Thebom e Faye Emerson, e dal 1955 al 1958 fu la testimonial di un popolare show della CBS, \"The $ 64.000 Question\". Nel 1956 spos\u00f2 il giornalista Frank Foster."}
{"id": "6407657", "revid": "1305772", "url": "https://it.wikipedia.org/wiki?curid=6407657", "title": "Penallt", "text": "Penallt \u00e8 una cittadina nel Monmouthshire, in Galles, posizionata su una collina sopra Monmouth. Al centro del villaggio, vicino ai giardini pubblici, si trova un pub del XVII secolo, \"La Taverna di Penallt\", precedentemente nota come \"Taverna del cespuglio\".\nDescrizione.\nVicino, si trova il Bosco della Vecchia Chiesa di Penallt, una riserva naturale gestita dal Gwent Wildlife Trust. Questa foresta decidua \u00e8 habitat per specie come la Balia Nera, la Sitta, il Prisopolone,il Certhiidae e lo Sparviero Euroasiatico, sia per piante come i narcisi selvaggi e i moscatelli.\nLa Vecchia Chiesa di Penallt \u00e8 a circa un miglio a nord del villaggio. La maggior parte degli edifici \u00e8 datata dal XV al XVI secolo circa, mentre la parte inferiore della torre potrebbe risalire al XIV secolo . La pesante porta di quercia risale al 1532. La Chiesa \u00e8 stata ristrutturata nel 1887. La base e la parte inferiore della croce del cimitero risalgono al XV secolo. Il dedicatario della Chiesa \u00e8 sconosciuto, tuttavia secondo una tradizione locale costui sarebbe Giacomo il Maggiore, il santo patrono dei pellegrini. All'interno si trova lo stemma reale della regina Anna Stuart, risalente al 1709.\nL'Argoed, una dimora del XVII secolo, si trova nella parte sud-est del villaggio. Un tempo apparteneva al padre di Beatrice Webb, il riformatore, economista e socialista inglese. Fu anche di propriet\u00e0 di Robert Plant durante gli anni '80. George Bernard Shaw, che si trovava con la famiglia Webb, descrisse Penallt come \"un posto speciale\". Altri residenti del villaggio includono Jeremy Cook il corrispondente della BBC per gli affari rurali e la presentatrice televisiva Kate Humble. "}
{"id": "6407659", "revid": "736476", "url": "https://it.wikipedia.org/wiki?curid=6407659", "title": "Stepan Maximovich Petrichenko", "text": ""}
{"id": "6407668", "revid": "344646", "url": "https://it.wikipedia.org/wiki?curid=6407668", "title": "Scomparsa di Frederik Valentich", "text": ""}
{"id": "6407690", "revid": "713714", "url": "https://it.wikipedia.org/wiki?curid=6407690", "title": "Kick-off", "text": ""}
{"id": "6407691", "revid": "585241", "url": "https://it.wikipedia.org/wiki?curid=6407691", "title": "Kickoff", "text": ""}
{"id": "6407694", "revid": "124123", "url": "https://it.wikipedia.org/wiki?curid=6407694", "title": "Rafael Gonz\u00e1lez Iglesias", "text": "Biografia.\nRafael Gonz\u00e1lez Iglesias, avvocato e imprenditore di La Coru\u00f1a, il 28 novembre 1931 all'et\u00e0 di 31 anni vinse le elezioni per la presidenza dell'Athletic Club de Madrid, antico nome dell'. La squadra in quegli anni giocava in Segunda Divisi\u00f3n e stava affrontando molteplici problemi, che portarono alle dimissioni del precedente presidente Luciano Urquijo.\nL'obiettivo principale della squadra era il conseguimento della promozione in Primera Divisi\u00f3n, meta che raggiunse nella stagione 1933-34. Una volta che la massima serie fu raggiunta era necessario consolidare la permanenza, e per questo furono acquistati tre giocatori di spessore come Chacho, Marculeta e Lafuente. Inoltre riusc\u00ec ad accordarsi coi proprietari del Metropolitano e del Vallecas per abbassare i prezzi di affitto del campo.\nIl 5 gennaio 1935 present\u00f2 le proprie dimissioni, per motivi professionali che lo obbligavano a cercare casa fuori da Madrid. Rimase comunque nell'ambito sportivo, diventando successivamente vicepresidente della Federazione calcistica della Spagna e membro della \"Delegaci\u00f3n Nacional de Deportes\"."}
{"id": "6407695", "revid": "585241", "url": "https://it.wikipedia.org/wiki?curid=6407695", "title": "Kick Off", "text": ""}
{"id": "6407700", "revid": "224230", "url": "https://it.wikipedia.org/wiki?curid=6407700", "title": "B\u00fcrgerblock-Regierung", "text": "Il termine tedesco B\u00fcrgerblock-Regierung (traducibile in italiano: con \"amministrazione del blocco borghese\") indica una coalizione di governo nella Repubblica di Weimar. Essa era formata da:\nIl 15 gennaio 1925 entr\u00f2 in carica il primo governo di questa coalizione (guidato da Hans Luther). Il 29 gennaio 1927 l'esecutivo di Wilhelm Marx ha creato la seconda occorrenza di tale combinazione.\nNella Repubblica Federale di Germania le coalizioni di CDU, CSU e FDP sono raramente citate con questo termine. La denominazione attualmente pi\u00f9 usata \u00e8 \"governo di centro destra\" o \"governo borghese\" (in tedesco \"b\u00fcrgerliche Regierung\"), perch\u00e9 l'SPD non fa parte di questa coalizione."}
{"id": "6407704", "revid": "648716", "url": "https://it.wikipedia.org/wiki?curid=6407704", "title": "Festa dell'indipendenza del Brasile", "text": "Il Giorno dell'Indipendenza del Brasile (in portoghese: \"Dia da Independ\u00eancia\"), comunemente chiamato \"Sete de Setembro\", \u00e8 una festa nazionale osservata in Brasile il 7 settembre di ogni anno. \nLa data celebra la dichiarazione di Indipendenza del Brasile dal Regno Unito di Portogallo, Brasile e Algarve avvenuta il 7 settembre 1822. \nDall'indipendenza dal Portogallo e l'acquisita sovranit\u00e0 statale venne istituito l'Impero del Brasile.\nLa ricorrenza nazionale in Brasile, il cui grande eroe dell'indipendenza fu Pietro I del Brasile, viene celebrata con parate militari, sfilate e discorsi pubblici."}
{"id": "6407721", "revid": "767487", "url": "https://it.wikipedia.org/wiki?curid=6407721", "title": "Uro\u0161", "text": "Origine e diffusione.\nSi tratta del discendente serbo di un antico nome ungherese, forse basato sul termine \"\u00far\" (\"uomo\", \"signore\") con l'aggiunta di un suffisso diminutivo.\nOnomastico.\nIl nome \u00e8 adespota, ovvero non \u00e8 portato da alcun santo. L'onomastico si pu\u00f2 festeggiare il 1\u00ba novembre, giorno di Ognissanti."}
{"id": "6407756", "revid": "1345932", "url": "https://it.wikipedia.org/wiki?curid=6407756", "title": "Tommy Wack", "text": "Tommy Wack \u00e8 un personaggio immaginario protagonista di una serie di fumetti umoristica a strisce giornaliere ideata dallo scozzese Hugh Morren nel 1968. La serie a fumetti ha goduto di buona popolarit\u00e0 in Italia negli anni settanta venendo pubblicata su varie testate e su molti albi monografici.\nStoria editoriale.\nLa serie esord\u00ec nel Regno Unito nel 1968 sul quotidiano \"Daily Express\" per poi passare sul \"The Sun\".\nIn Italia il personaggio venne pubblicata su alcune testate dell\u2019Editoriale Corno come \"Eureka\" e poi su una rivista a lui intitolata, \"Tommy\", oltre che su albi monografici della collana \"Eureka Pocket\"; negli anni ottanta venne pubblicato su alcune testata edite della Max Bunker Press.\nL'autore mor\u00ec nel 1995 e la serie non \u00e8 stata continuata da nessun altro.\nTrama.\nIl protagonista \u00e8 un operaio di una grande fabbrica che viene continuamente ripreso dal suo caporeparto per il basso rendimento e per la sua abitudine a dormire all'interno di casse da imballaggio dove riesce anche a giocare a carte con i suoi colleghi e a fomentare vertenze sindacali. Ha spesso un atteggiamento spavaldo e veste abitualmente, almeno al lavoro, con la classica tuta da meccanico. Ha una fidanzata, una bella ragazza di nome \"Dot\", anch'essa operaia nella fabbrica, anche se Tommy non riesce a trattenersi dal correre dietro ad altre ragazze delle quali riesce a conquistare i favori con una certa facilit\u00e0; ha anche una madre presso la quale vive e che non vede di buon occhio Dot ed \u00e8 solita criticarla.\n\"Squashy\", spalla principale del personaggio, \u00e8 il suo caporeparto, un signore basso e anziano e sempre con la pipa in bocca, ormai cos\u00ec scoraggiato da fare molto poco per convincere Tommy a lavorare di pi\u00f9; i due sono comunque amici e capita di vederli insieme al di fuori del lavoro durante il tempo libero. Tra gli altri colleghi uno dei pi\u00f9 ricorrenti \u00e8 \"Knocker\".\nL'ambientazione \u00e8 prevalentemente la fabbrica, nei grandi depositi o nelle officine con i relativi orari e turni di lavoro."}
{"id": "6407758", "revid": "123327071", "url": "https://it.wikipedia.org/wiki?curid=6407758", "title": "Giornata nazionale della Repubblica Popolare Cinese", "text": "La giornata nazionale della Repubblica Popolare Cinese (in cinese: \u4e2d\u534e\u4eba\u6c11\u5171\u548c\u56fd\u56fd\u5e86\u8282) \u00e8 una festa pubblica della Repubblica Popolare Cinese che ricorda la giornata nazionale.\nViene celebrata annualmente il 1\u00ba ottobre e commemora solennemente il compleanno del Cinese nel 1949 con Mao Zedong.\nLa PRC \u00e8 stata istituita, in effetti, il 21 settembre 1949, con una cerimonia che festeggia la formazione del governo centrale che si svolge in piazza Tiananmen il 1\u00ba ottobre dello stesso anno. Il governo popolare centrale ha approvato cos\u00ec la risoluzione che ha dichiarato che il 1\u00ba ottobre \u00e8 la Giornata nazionale.\nLa Giornata Nazionale segna l'inizio di una sola delle settimane d'oro della RPC. \nLa Giornata Nazionale \u00e8 celebrata in tutta la Cina, Hong Kong e Macao con una serie di feste organizzate dal governo, con fuochi d'artificio e concerti. \nI luoghi pubblici, come piazza Tiananmen a Pechino, sono decorati a tema festivo e vari ritratti vengono esposti come quello di Mao Zedong."}
{"id": "6407771", "revid": "4507", "url": "https://it.wikipedia.org/wiki?curid=6407771", "title": "Cinema corso", "text": ""}
{"id": "6407773", "revid": "76963", "url": "https://it.wikipedia.org/wiki?curid=6407773", "title": "Wolf Rilla", "text": "\u00c8 noto soprattutto per aver diretto il film di fantascienza \"Il villaggio dei dannati\" (\"Village of the Damned\") (1960).\nBiografia.\nNato a Berlino, nel 1934 segue la famiglia che si trasferisce a Londra per volere del padre, l'attore di origini ebraiche Walter Rilla, timoroso dell'ascesa al potere del nazismo.\nComincia la carriera nella BBC, lavorando sia per la radio che per la televisione, e negli anni '50 esordisce al cinema per una produzione indipendente, passando poi a lavorare per la Metro-Goldwyn-Mayer."}
{"id": "6407779", "revid": "2211572", "url": "https://it.wikipedia.org/wiki?curid=6407779", "title": "Jang Hyuk", "text": " \u00c8 noto per le sue interpretazioni nelle pellicole \"Volcano High\" e \"Nae yeojachin-gureul sogaehamnida\", e nei serial televisivi \"Myeongnangsonyeo seonggonggi\", \"Gomapseumnida\", \"Chu\u00f1o\", \"Ppuri gip-eun namu\", \"Unmyeongcheoreom neol saranghae\" e \"Binnageona michigeona\"."}
{"id": "6407780", "revid": "767487", "url": "https://it.wikipedia.org/wiki?curid=6407780", "title": "Ghiacciaio Cadman", "text": "Il ghiacciaio Cadman (in inglese \"Cadman Glacier\") () \u00e8 un ghiacciaio lungo circa 14\u00a0km e largo, alla bocca, circa 2,7\u00a0km, situato sulla costa di Graham, nella parte occidentale della Terra di Graham, in Antartide. Il ghiacciaio, il cui punto pi\u00f9 alto si trova 295\u00a0m s.l.m., fluisce verso nord-ovest fino a entrare nella parte meridionale della baia di Beascochea, a sud di punta Plas.\nStoria.\nIl ghiacciaio Cadman \u00e8 stato avvistato per la prima volta nel 1909 durante la seconda spedizione antartica francese al comando di Jean-Baptiste Charcot e fu in seguito mappato pi\u00f9 dettagliatamente durante la spedizione britannica nella Terra di Graham, 1934-37, al comando di John Rymill. Pi\u00f9 tardi, il ghiacciaio \u00e8 stato poi cos\u00ec battezzato in onore di John Cadman, 1\u00ba barone Cadman di Silverdale, che contribu\u00ec a sovvenzionare la suddetta spedizione britannica."}
{"id": "6407783", "revid": "767487", "url": "https://it.wikipedia.org/wiki?curid=6407783", "title": "Ghiacciaio Carbutt", "text": "Il ghiacciaio Carbutt (in inglese \"Carbutt Glacier\") () \u00e8 un ghiacciaio situato sulla costa di Graham, nella parte occidentale della Terra di Graham, in Antartide. Il ghiacciaio, il cui punto pi\u00f9 alto si trova 904\u00a0m s.l.m., \u00e8 un tributario del ghiacciaio Goodwin nel cui flusso entra poco a est del picco Maddox, vicino alla costa orientale della baia Flandres.\nStoria.\nIl ghiacciaio Carbutt \u00e8 stato osservato su una mappa del governo argentino del 1954 e non si sa chi abbia effettivamente effettuato il primo avvistamento del vivo, comunque esso \u00e8 stato cos\u00ec battezzato nel 1960 dal Comitato britannico per i toponimi antartici in onore di John Carbutt (1832\u20141905), il fotografo inglese naturalizzato statunitense che nel 1889 brevett\u00f2 l'utilizzo della celluloide come supporto per l'emulsione fotografica."}
{"id": "6407789", "revid": "767487", "url": "https://it.wikipedia.org/wiki?curid=6407789", "title": "Ghiacciaio Caulfeild", "text": "Il ghiacciaio Caulfeild (in inglese \"Caulfeild Glacier\") () \u00e8 un ghiacciaio situato sulla costa di Graham, nella parte occidentale della Terra di Graham, in Antartide. Il ghiacciaio, il cui punto pi\u00f9 alto si trova 1.156\u00a0m s.l.m., \u00e8 il pi\u00f9 settentrionale dei due ghiacciai tributari che fluiscono fino ad unirsi al flusso del ghiacciaio Hugi a ovest del picco Dodunekov.\nStoria.\nIl ghiacciaio Caulfeild \u00e8 stato mappato dal British Antarctic Survey, che all'epoca si chiamava ancora \"Falkland Islands and Dependencies Survey\", grazie a fotografie aeree scattate dalla Hunting Aerosurveys Ltd nel 1955-57. Il ghiacciaio \u00e8 stato poi cos\u00ec battezzato nel 1959 dal Comitato britannico per i toponimi antartici in onore di Vivian Caulfeild (1874\u20141958), pioniere inglese dello sci, uno delle pi\u00f9 grandi autorit\u00e0 della tecnica di questo sport."}
{"id": "6407790", "revid": "110157", "url": "https://it.wikipedia.org/wiki?curid=6407790", "title": "Ghiacciaio Chernomen", "text": "Il ghiacciaio Chernomen \u00e8 un ghiacciaio lungo 5,6\u00a0km e largo 2,2, situato sulla costa di Graham, nella parte occidentale della Terra di Graham, in Antartide. In particolare, il ghiacciaio si trova a sud-sudovest del ghiacciaio Butamya e a ovest-sudovest del ghiacciaio Talev; da qui, fluisce in direzione nord-ovest fino a entrare nella baia di Leroux, a sud-est di punta Eijkman.\nStoria.\nIl ghiacciaio Chernomen \u00e8 stato cos\u00ec battezzato dalla Commissione bulgara per i toponimi antartici in onore di Chernomen, un villaggio della Bulgaria meridionale medievale situato nei pressi dell'odierno villaggio greco di Ormenio, il centro abitato pi\u00f9 settentrionale di tutta la Grecia."}
{"id": "6407793", "revid": "767487", "url": "https://it.wikipedia.org/wiki?curid=6407793", "title": "Ghiacciaio Comrie", "text": "Il ghiacciaio Comrie (in inglese \"Comrie Glacier\") () \u00e8 un ghiacciaio lungo circa 25\u00a0km situato sulla costa di Graham, nella parte occidentale della Terra di Graham, in Antartide. Il ghiacciaio, il cui punto pi\u00f9 alto si trova 735\u00a0m s.l.m., fluisce verso ovest fino a entrare nella baia di Bigo.\nStoria.\nIl ghiacciaio Comrie \u00e8 stato avvistato per la prima volta nel 1909 durante la seconda spedizione antartica francese al comando di Jean-Baptiste Charcot e fu in seguito mappato pi\u00f9 dettagliatamente durante la spedizione britannica nella Terra di Graham, 1934-37, al comando di John Rymill. Pi\u00f9 tardi, il ghiacciaio \u00e8 stato poi cos\u00ec battezzato in onore di Leslie J. Comrie, fondatore e primo direttore della Scientific Computing Service Ltd che, come sovrintendente dell'Agenzia dell'almanacco nautico di Sua Maest\u00e0 (in inglese: \"HM Nautical Almanac Office\"), sin dal 1934 forn\u00ec alla suddetta spedizione britannica copie del \"The Nautical Almanac\"."}
{"id": "6407796", "revid": "767487", "url": "https://it.wikipedia.org/wiki?curid=6407796", "title": "Ghiacciaio Funk", "text": "Il ghiacciaio Funk (in inglese \"Funk Glacier\") () \u00e8 un ghiacciaio situato sulla costa di Graham, nella parte occidentale della Terra di Graham, in Antartide. Il ghiacciaio, il cui punto pi\u00f9 alto si trova 713\u00a0m s.l.m., fluisce verso ovest fino a entrare nella cala di Nevsha, sulla costa della baia di Beascochea, a sud del picco Fr\u00f6lich.\nStoria.\nIl ghiacciaio Funk \u00e8 stato avvistato e mappato per la prima volta nel 1909 durante la seconda spedizione antartica francese al comando di Jean-Baptiste Charcot ed \u00e8 stato poi cos\u00ec battezzato nel 1959 dal Comitato britannico per i toponimi antartici in onore di Kazimierz Funk, il biochimico polacco naturalizzato statunitense che, nel 1912, mentre lavorava presso il Lister Institute di Londra, coni\u00f2 il termine \"vitamine\"."}
{"id": "6407817", "revid": "767487", "url": "https://it.wikipedia.org/wiki?curid=6407817", "title": "Ghiacciaio Hoek", "text": "Il ghiacciaio Hoek (in inglese \"Hoek Glacier\") () \u00e8 un ghiacciaio situato sulla costa di Graham, nella parte occidentale della Terra di Graham, in Antartide. Il ghiacciaio, il cui punto pi\u00f9 alto si trova 259\u00a0m s.l.m., fluisce verso ovest fino a entrare nella cala di Dimitrov, a nord-est di punta Veshka, sulla costa nord-occidentale della penisola Velingrad.\nStoria.\nIl ghiacciaio Hoek \u00e8 stato avvistato e mappato per la prima volta durante la spedizione britannica nella Terra di Graham, 1934-37, al comando di John Rymill. Nel 1959 \u00e8 stato poi cos\u00ec battezzato dal Comitato britannico per i toponimi antartici in onore di Henry W. Hoek (1878\u20141951), un pioniere svizzero dello sci alpino autore di uno dei primi manuali di sci."}
{"id": "6407819", "revid": "767487", "url": "https://it.wikipedia.org/wiki?curid=6407819", "title": "Ghiacciaio Hotine", "text": "Il ghiacciaio Hotine (in inglese \"Hotine Glacier\") () \u00e8 un ghiacciaio lungo circa 18\u00a0km situato sulla costa di Graham, nella parte occidentale della Terra di Graham, in Antartide. Il flusso del ghiacciaio, il cui punto pi\u00f9 alto si trova 485\u00a0m s.l.m., \u00e8 diviso in due dal monte Cloos, cosicch\u00e9 il ghiacciaio fluisce verso ovest fino a entrare sia nella baia di Deloncle che nella baia di Girard, sulla costa della penisola Kiev.\nStoria.\nIl ghiacciaio Hotine \u00e8 stato mappato dalla spedizione belga in Antartide del 1897-99, comandata da Adrien de Gerlache, ed \u00e8 stato cos\u00ec battezzato nel 1960 dal Comitato britannico per i toponimi antartici in onore di Martin Hotine, membro del direttorato dei rilevamenti d'oltremare."}
{"id": "6407821", "revid": "767487", "url": "https://it.wikipedia.org/wiki?curid=6407821", "title": "Ghiacciaio Hugi", "text": "Il ghiacciaio Hugi (in inglese \"Hugi Glacier\") () \u00e8 un ghiacciaio situato sulla costa di Graham, nella parte occidentale della Terra di Graham, in Antartide. Il ghiacciaio, il cui punto pi\u00f9 alto si trova 615\u00a0m s.l.m., fluisce verso nord fino a entrare nella baia di Holtedahl, a sud-ovest del picco Rasnik.\nStoria.\nIl ghiacciaio Hugi \u00e8 stato avvistato e mappato per la prima volta durante la spedizione britannica nella Terra di Graham, 1934-37, al comando di John Rymill. Nel 1959 \u00e8 stato poi cos\u00ec battezzato dal Comitato britannico per i toponimi antartici in onore di Franz Joseph Hugi, un insegnante svizzero che fu definito \"il padre dell'alpinismo invernale\" e che fu autore di due pionieristici articoli sul fenomeno dei ghiacciai."}
{"id": "6407823", "revid": "74801", "url": "https://it.wikipedia.org/wiki?curid=6407823", "title": "Maurizio Elettrico", "text": "Biografia.\nEsordisce nel 1993 con una personale alla galleria Vera Vita Gioia di Napoli. La sua ricerca in questa prima fase si concentra sulla realizzazione d\u2019installazioni polimateriche a ispirazione concettuale, spesso accompagnate da testi narrativi. Nell\u2019anno successivo \u00e8 invitato all\u2019Arte Fiera di New York dove vengono presentati sculture in tessuto con l\u2019aspetto di abiti inutilizzabili, dischi musicali incisi con soggetti onirici e copertine di libri inventati e di argomento impossibile.\nNel 1998 comincia la sua collaborazione con il curatore belga Jan Hoet. Partecipa infatti alla mostra \"Voor het verdwijnt en daarna\", curata dallo stesso Hoet a Watou in Belgio, dove sono presenti artisti come Joseph Beuys, Juan Mu\u00f1oz, Robert Gober, Wim Delvoye.\nNel 2000 \u00e8 coinvolto in un'altra collettiva ancora con la cura di Hoet \"\"Ihr wart ins Wasser eingeschrieben\"\u201d nella citt\u00e0 di Hannoversch M\u00fcnden in Germania. Nello stesso anno \u00e8 tra gli artisti inseriti nella mostra NATO a New York, dove presenta immagini fotografiche con scritte che fanno riferimento a situazioni surreali come \"Istituto per la riodorizzazione delle rose\" e \"Confraternita per la cristianizzazione forzata dei topolini\".\nIntanto alcune opere di questa sua prima produzione entrano nella collezione permanente della SMAK, Museum Van Heden Daagse Kunst a Gent in Belgio in particolare lavori in tessuti e i libri impossibili.\nDal 2003 comincia a lavorare a Napoli con la Fondazione Morra e presso la storica galleria Morra a Via Calabritto realizza la sua personale: Il giardino degli altri.\nNegli anni successivi si assiste a una svolta profonda del suo lavoro: in questa fase la dimensione letteraria comincia ad acquisire il carattere monumentale del romanzo fantastico.\nPer le edizioni Morra pubblica \"The New Empire\", biografia di un personaggio del futuro, Leo Bruno, raccontata da un immaginario studioso, Desmond Brown, che vivrebbe a sua volta in un tempo avvenire ancora pi\u00f9 remoto. La caratteristica del testo \u00e8 che non si distingue da un autentico saggio storico. La critica ha spesso parlato per questo insolito libro di fanta-filologia e di fanta-bibliografia visto che il saggio presenta un ricco apparato di note come a sottolinearne una presunta scientificit\u00e0. Ovviamente le fonti utilizzate dall\u2019immaginario biografo sono tutte di pura invenzione.\nAttorno al \"The New Empire\" Elettrico crea una serie di prodotti artistici, come disegni, pitture, sculture, video, ispirati a situazioni e a personaggi del libro stesso. \u00c8 il caso dell\u2019installazione permanente \"Il tempio di Lily Moore\" per l\u2019edizione del 2004 de\u2019 \"Le Opere e i Giorni\", curata da Achille Bonito Oliva alla Certosa di Padula.\nSu questa stessa ricerca si collocano il lavoro per la Quadriennale di Roma nel 2005, \"Apotheosys of an alien Pope\" e la grande installazione realizzata da Elettrico ad Acaya nel 2007 \"La cena segreta\", per il progetto \"Intramoenia extrart\", ancora con la direzione scientifica di Achille Bonito Oliva.\nNel 2016 realizza una mostra multimediale al Museo Pan di Napoli, dal titolo \"Supernaturalis Historia\", dedicata alla saga fantasy \"Lo scoiattolo e il Graal\" di cui vengono pubblicati nel 2018, in forma di ebook, i primi tre volumi.\nUna sua grande scultura lignea, \"Glamstaxspalapan\", \u00e8 attualmente accolta nella collezione permanente del Museo MADRE di Napoli."}
{"id": "6407824", "revid": "380453", "url": "https://it.wikipedia.org/wiki?curid=6407824", "title": "S\u00e3o Caetano Esporte Clube (pallavolo femminile)", "text": ""}
{"id": "6407825", "revid": "124123", "url": "https://it.wikipedia.org/wiki?curid=6407825", "title": "Uro\u0161 Predi\u0107", "text": " \u00c8, assieme a Paja Jovanovi\u0107, uno dei pi\u00f9 importanti pittori realisti serbi.\nBiografia.\nPredi\u0107 nacque ad Orlovat, un villaggio presso la cittadina di Zrenjanin, da Marija e Petar Predi\u0107; la sua famiglia dava molta importanza all'educazione e suo padre, un prete ortodosso, era molto interessato all'arte. Predi\u0107 frequent\u00f2 la scuola dapprima ad Orlovat, e quindi scuole tedesche a Crepaja e Pan\u010devo, dove impar\u00f2 anche a disegnare.\nFin da piccolo Predi\u0107 decise che avrebbe fatto il pittore, tanto che a suo padre, il quale gli domand\u00f2 cos'avrebbe fatto quando sarebbe stato troppo vecchio e avrebbe perso la vista e la fermezza di mano, rispose: \"Nulla, allora non vorr\u00f2 pi\u00f9 vivere\".\nNel 1876 Predi\u0107 si iscrisse all'Accademia di belle arti di Vienna, ricevendo una borsa di studio dalla \"Matica srpska\" nel 1877 e il \"premio Gundel\" dell'Accademia due anni dopo. Nel 1882 entr\u00f2 nell'atelier di Christian Griepenkerl, uno specialista nel disegno storico che era stato anche suo professore negli ultimi anni di studio; fece pratica anche con Hans Canon e Karl Rahl.\nLasciato l'atelier qualche tempo dopo, ritorn\u00f2 in patria dove i soggetti dei suoi quadri, generalmente ritraenti persone ordinarie o scene di vita rurale, gli valsero molta celebrit\u00e0. Il successo delle sue opere all'esposizione internazionale di Belgrado del 1888 e, poi, all'esposizione universale di Parigi del 1889 gli procurarono inoltre commissioni per la nuova chiesa monumentale di Be\u010dej - un compito che tuttavia gradiva poco, dovendo parzialmente deviare dal suo stile pittorico per adattarsi (comunque non del tutto) ai canoni della Chiesa ortodossa\nCompletato il lavoro per la chiesa di Be\u010dej, quindi, Predi\u0107 decise di non accettare pi\u00f9 commissioni religiose, una scelta che fu costretto a ribaltare dopo la morte di suo fratello, accettando la commissione di un'altra chiesa per mantenerne la famiglia, e ad oggi \u00e8 uno dei pi\u00f9 prolifici iconografi serbi, oltre ad aver prodotto anche una gran quantit\u00e0 di ritratti, anche di personaggi celebri. \nNel 1894 si trasfer\u00ec di nuovo ad Orlovat, dove visse con sua madre per quindici anni. Nel 1952, a seguito della rottura dell'osso iliaco, la sua salute peggior\u00f2 rapidamente, portandolo alla morte l'anno seguente, l'11 febbraio 1953, all'et\u00e0 di 95 anni."}
{"id": "6407826", "revid": "47767", "url": "https://it.wikipedia.org/wiki?curid=6407826", "title": "Uros Predic", "text": ""}
{"id": "6407828", "revid": "1566286", "url": "https://it.wikipedia.org/wiki?curid=6407828", "title": "Chris McGarry", "text": "Biografia.\nNato a Roselle nel comune del New Jersey nel 1966, ha preso parte a molti episodi di serie televisive. In passato \u00e8 stato anche attore di teatro a New York e a Chicago. Al cinema non ha fatto molte apparizioni, e tra queste \u00e8 nota quella in cui ha interpretato Danny in \"Lawless\"."}
{"id": "6407830", "revid": "88185365", "url": "https://it.wikipedia.org/wiki?curid=6407830", "title": "Bilica", "text": ""}
{"id": "6407836", "revid": "729019", "url": "https://it.wikipedia.org/wiki?curid=6407836", "title": "Metropolitana di Kunming", "text": "La metropolitana di Kunming \u00e8 il sistema metro della citt\u00e0 di Kunming, in Cina, gestito dalla Kunming Rail Transit Corporation.\nStoria.\nLa costruzione \u00e8 iniziata nel 2010 e la prima linea fu inaugurata nel 2012. Attualmente ci sono 4 linee con 59 stazioni e 88.76\u00a0km di percorso."}
{"id": "6407842", "revid": "101768", "url": "https://it.wikipedia.org/wiki?curid=6407842", "title": "Gasparantonio Baroni Cavalcab\u00f2", "text": ""}
{"id": "6407843", "revid": "88185597", "url": "https://it.wikipedia.org/wiki?curid=6407843", "title": "Elio Adriano", "text": ""}
{"id": "6407848", "revid": "438678", "url": "https://it.wikipedia.org/wiki?curid=6407848", "title": "Armenista", "text": ""}
{"id": "6407849", "revid": "1372005", "url": "https://it.wikipedia.org/wiki?curid=6407849", "title": "Pietro Tudebode", "text": "Proveniente dal Poitou, egli prese parte alla prima crociata come membro dell'armata di Raimondo IV di Tolosa. Scrisse la \"Historia de Hierosolymitano itinere\", che includeva un racconto dell'Assedio di Antiochia, edito nel volume 155 della Patrologia Latina.\nSecondo Rubenstein l'Historia di Tudebodo e le Gesta Francorum et aliorum Hierosolymitanorum dell'anonimo deriverebbero entrambe da una fonte comune perduta."}
{"id": "6407878", "revid": "181699", "url": "https://it.wikipedia.org/wiki?curid=6407878", "title": "Imperialismo britannico", "text": ""}
{"id": "6407880", "revid": "729019", "url": "https://it.wikipedia.org/wiki?curid=6407880", "title": "Rocca Malatestiana (Fano)", "text": "La Rocca Malatestiana \u00e8 una costruzione militare sita nella citt\u00e0 di Fano. Fu una delle prime fortezze erette nelle Marche nel XV secolo.\nStoria.\nEdificazione.\nEdificata da Matteo Nuti per volere di Sigismondo Malatesta, signore della citt\u00e0 di Fano, fra il 1438 e il 1452, la Rocca \u00e8 di forma quadrangolare con torrioni ai fianchi e venne costruita in due tempi: inizialmente fu realizzato il recinto interno attorno a un mastio e in un secondo momento venne ampliata la cinta esterna.\nL'anno di inizio dei lavori di costruzione della Rocca non \u00e8 certo: Ebhardt data l'inizio dei lavori intorno al 1415-1420 e al 1438, Serra attribuisce la costruzione di un nucleo primitivo a Pandolfo III nel 1424 e di un ampliamento sotto Sigismondo prima del 1452. Ma l'ipotesi pi\u00f9 accreditata risulta essere quella di Bertozzi che parla di lavori iniziati nel 1438 sotto Sigismondo Malatesta, che cur\u00f2 la progettazione dei lavori assieme a Nuti e a Brunelleschi.\nLa parte pi\u00f9 antica dell'intero complesso architettonico \u00e8 la rocchetta, edificata su resti romani e medievali, dove prima era probabilmente sita un'area portuale.\nTra il 1437 e il 1438 Sigismondo promise dei lavori funzionali alla difesa della citt\u00e0 di Fano, vennero cos\u00ec rafforzate le difese militari, costruite alcune torri di vedetta e la Rocca stessa.\nDal 1430 al 1452 i lavori di miglioramento funzionale proseguirono ininterrottamente sino al 1463.\nRestauro.\nAntonio da Sangallo il Giovane, in seguito ai danni causati dall'assedio da parte di Francesco Maria Della Rovere, effettu\u00f2 lavori di restauro alle muraglie e innalz\u00f2 nuovi torrioni, rendendo il torrione orientale quasi un bastione, collocandovi una bocca da fuoco.\nNel 1705 furono eseguiti lavori di sistemazione esterna dell'attuale ingresso della Rocca; successivamente, nel 1860, fu adibita a carcere mandamentale.\nLavori di restauro vennero effettuati anche in seguito al terremoti del 1916 e al terremoto del Vulture del 1930, che colpirono la citt\u00e0 di Fano.\nNel 1932 Locchi intervenne sul prospetto nord-ovest (Rocchetta e Mastio) con un rifacimento di merlature e camminamenti.\nI Mastio, verso il termine della seconda guerra mondiale, fu minato il 21 agosto 1944, ma dopo il bombardamento i lavori di restauro al Mastio non ebbero inizio sino al 1951.\nCon il passare degli anni e a causa degli agenti atmosferici si verificarono danneggiamenti nella muratura e il ponticello d'accesso cedette interamente; i lavori di riparazione vennero eseguiti per garantire l'accesso alla Rocca mediante un ponte in muratura di due arcate.\nVenne iniziato il rivestimento esterno dell'angolo nord-occidentale, a partire dal 1972, con mattoni nuovi; per l'inestetismo creatosi dall'accostamento di mattoni nuovi con quelli vecchi fu interrotto il rivestimento esterno che doveva proseguire in tutta la lunghezza dell'angolo.\nNel 2017 sono stati ultimati interventi di riqualificazione grazie ai quali pu\u00f2 ospitare eventi e fino 800 posti a sedere.\nStruttura.\nAlla Rocca si accedeva da due ponti levatoi, divisi dal rivellino e dal Mastio che tradizionalmente veniva chiamato Torre Malatestiana.\nLa Rocca non \u00e8 collocata n\u00e9 all'interno n\u00e9 all'esterno delle mura, ma costituiva una porta posteriore fortificata con funzione di difesa.\nLa scarpatura fu costruita con una notevole inclinazione in modo tale che i nemici non riuscissero a sottrarsi al lancio di pietre e i proiettili scagliati dalle catapulte rimbalzassero di sbieco.\nLa corte interna \u00e8 circoscritta al muro di sostegno dei camminamenti superiori e dal basso fabbricato ospitante la cappella e le celle del carcere: originariamente questo ambiente della Rocca era terrazzato e in seguito venne elevato di un piano e venne ricoperto a tetto per ospitare le stalle, alle quali si accedeva con una scala a rampa.\nRisale al 1442 un primo rivellino in legno.\nDal 1463 all'intervento del Sangallo, Nuti effettu\u00f2 riparazioni delle mura e della porta maggiore.\nDopo Sigismondo la struttura della Rocca venne modificata in base a esigenze difensive ed eventi storici, mantenendo sempre l'originaria fisionomia rettangolare delimitato da cortine con bastioni angolari."}
{"id": "6407881", "revid": "254059", "url": "https://it.wikipedia.org/wiki?curid=6407881", "title": "Tombe malatestiane", "text": "Le tombe malatestiane sono un complesso tombale collocato nel sottoportico della Chiesa di San Francesco a Fano.\nLe tombe furono costruite nella prima met\u00e0 del XV secolo. Fra i diversi partecipanti alla loro costruzione e decorazione compaiono i nomi di Matteo Nuti, Leon Battista Alberti, e Agostino di Duccio, i quali collaborarono anche all'edificazione del tempio malatestiano di Rimini. Le opere funebri sono composte da tre tombe e una lastra tombale: sulla murata sinistra dell'osservatore si trova l'Arca di Bonetto da Castelfranco, medico della famiglia dei Malatesta sovrastata della lastra tombale della famiglia Boccacci; sulla parete sinistra \u00e8 collocata la tomba di Paola Bianca Malatesta, prima moglie di Pandolfo III Malatesta, infine a destra del portale si trova l'Arca di Pandolfo III.\nLa tomba di Pandolfo III Malatesta.\nLa data incisa sull'epitaffio, 1460, non corrisponde alla morte di Pandolfo, avvenuta nel 1427. Secondo alcuni storici \u00e8 improbabile che Sigismondo abbia lasciato passare ben trentatr\u00e9 anni dalla morte di suo padre prima di erigere questo un sepolcro. Neppure \u00e8 ipotizzabile che le difficolt\u00e0 economiche avessero ostacolato la sistemazione di una dignitosa memoria nella Chiesa di San Francesco a Fano, dove altri appartenenti alla famiglia malatestiana avevano gi\u00e0 trovato sepoltura.\nLa collocazione della tomba di Pandolfo III Malatesta varia tra le citt\u00e0 di Rimini, Senigallia e Fano. La sua attuale sistemazione non \u00e8 originaria poich\u00e9 l'intero complesso tombale fu traslato nel 1659 dall'interno della chiesa di San Francesco al suo esterno, in seguito alla trasformazione e all'inversione dell'ingresso, con il conseguente trasporto del portale romanico.\nStruttura esterna.\nLa tomba di Pandolfo III Malatesta, considerata l'unica testimonianza rinascimentale del genere a Fano, \u00e8 composta dal basamento in pietra arenaria e dall'arca che si trova sopra di esso in granito nero con coperchio rosato, attualmente nero a causa del deposito di polvere accumulatasi nei decenni.\nIl \"punto di partenza\" della tomba \u00e8 il sarcofago medioevale dal quale parte il dimensionamento del basamento. L'altezza di questo \u00e8 il doppio di quella del sarcofago, instaurando cos\u00ec con esso un rapporto di uno a due. L'intervallo fra i tre snelli pilastrini misura 1,03 m, che coincide con la lunghezza del sarcofago escluso il coperchio. Essi sostengono inoltre la trabeazione che \u00e8 composta da architrave, fregio e cornice. L'intero manufatto invece ha dimensioni massime pari a m 3,23 x 4,82 h. Le misure del basamento risultano essere m 3,23 x 3,43 h. Per cui \u00e8 possibile notare una testimonianza di un volontario legame dimensionale.\nApparato decorativo.\nI due scomparti compresi tra i pilastrini sono simmetrici come i due festoni dai quali pendono gli scudi torneari inquartati dalla scacchiera malatestiana con le iniziali di Sigismondo Pandolfo Malatesta. Sul fregio sono scolpite delle palmette, simbolo cristiano della vittoria della vita eterna sulla morte, che rappresentano l'unico legame con la religione cristiana, al contrario della tomba di Paola Bianca che invece presenta molti riferimenti religiosi. Il sarcofago \u00e8 sagomato in modo asimmetrico e chiuso da un coperchio di analoghe forme. Su di esso vi sono due putti alati, che risultano essere stati aggiunti in seguito a una restaurazione avvenuta nel XVII secolo, dalle cui ali scendono due festoni. In posizione mediana \u00e8 scolpito l'epitaffio: SIGISMUNDUSPANDULFUS MAL D ET CLEMENTISS PRINCIPI PANDULFO MALATESTE PATRI SUO SACRUM DEDIT MCCCCLX, che trova analogie grafiche in altre iscrizioni malatestiane.\nLa tomba di Paola Bianca Malatesta.\nPaola Bianca Malatesta, l'ammirata \"Gran Signora dei fanesi,\" presenta la pi\u00f9 elaborata e articolata tomba dell'intero complesso. \u00c8 situata nella parete sinistra della loggia di San Francesco a Fano.\nStruttura esterna e apparato decorativo.\nIl sarcofago \u00e8 in pietra di Verona ed \u00e8 appoggiato su un piedistallo multiplo. Ai lati sono presenti due colonnine con capitello composito e, sopra di esso, un complesso scultoreo che comprende un crocifisso centrale, appoggiato su una roccia con un teschio. Il complesso si completa con alcune figure di santi che da sinistra sono: la Vergine, San Lodovico, l'angelo Annunziante, San Giovanni Battista, San Francesco e la Vergine Annunziata. Sono tutti appoggiati su una decorazione fogliacea e sopra di essi \u00e8 presente una cornice polilobata ad archetti. \nSul fronte del sarcofago ci sono cinque circonferenze in cui sono rappresentate figure di santi in marmo bianco di Carrara. Da sinistra si trovano: Santa Caterina da Alessandria, Sant'Antonio Abate, San Giovanni Battista, un santo francescano e una santa, forse Santa Chiara. Ai fianchi del sarcofago ci sono delle cavit\u00e0 simili a quelle presenti sul fronte, ma rappresentanti: a destra un santo martire mentre a sinistra la figura non ci \u00e8 pervenuta poich\u00e9 fu andata perduta nel dopoguerra. Sopra il coperchio piovente, foggiato a guisa di tetto, adagiata su un lettino ricoperto di stoffa, giace la figura di Paola Bianca, mancante del naso e rappresentata mentre dorme.\nAttribuzione e ubicazione dell'opera.\nInizialmente la tomba era posta sotto l'altare, mentre la sua costruzione e idealizzazione \u00e8 stata attribuita a Filippo di Domenico, che collabor\u00f2 anche alla costruzione del palazzo malatestiano. . Il prezzo per l'edificazione di questa opera fu di 625 ducati d'oro e il tempo di costruzione fu di un limite massimo di 5 mesi. C'\u00e8 un'evidente somiglianza tra la tomba di Margherita Malatesta e di Paola Bianca, questo perch\u00e9 il contratto che venne utilizzato da Pietro Paolo Gonzaga fu rilevato anche da Pandolfo, che lo riutilizz\u00f2 e riadatt\u00f2 per la moglie. Cambi\u00f2 infatti l'epitaffio, il capo della defunta e alcuni santi. Rambaldi formul\u00f2 due ipotesi sul perch\u00e9 di questa somiglianza: la prima fu che secondo lui la tomba di Margherita fu tanto ben reputata da essere riproposta anche per Paola. La seconda invece che Filippo Di Domenico non fu in grado di superare l'opera precedente, questa \u00e8 l'ipotesi pi\u00f9 probabile sottolineando che questo non \u00e8 da considerare come plagio ma come persistenza dei modelli della scuola. \nLa tomba di Paola Bianca fu considerata una delle pi\u00f9 importanti opere di Pietro Paolo, a conferma che Filippo non fu l'ideatore del documento.\nLa tomba di Bonetto da Castelfranco.\nQuella di Bonetto da Castelfranco \u00e8 forse la pi\u00f9 modesta tomba dell'intero complesso funebre. Fu voluta da Sigismondo per ospitare le spoglie del fedele medico di famiglia. Oggi occupa la parte bassa del lato minore della loggia che la ospita, dove un tempo si apriva l'arco di ingresso successivamente spostato.\nStruttura esterna e apparato decorativo.\nIl sarcofago \u00e8 sostenuto da tre mensole decorate a fogliame. Sul lato corto \u00e8 riportato un motivo a croce, sul fronte invece un'epigrafe con la data di morte del medico, che risale al 1434, entro due scudi. Nel coperchio \u00e8 rappresentato il defunto con una tunica e un copricapo. Il monumento risale alla prima met\u00e0 del XV secolo ed \u00e8 concepito per essere addossato alla parete.\nLastra tombale della famiglia Boccacci.\nQuesta lastra in marmo rosso di Verona era originariamente collocata presso l'altare di S. Luca nella chiesa di San Francesco, di cui i Boccacci avevano il giuspatronato. \nEstinta la famiglia, intorno alla met\u00e0 del XVIII secolo, la lastra venne rimossa dalla chiesa. Fu accidentalmente ritrovata nella prima met\u00e0 del secolo successivo in un magazzino dell'attiguo convento. Ritenuta dei Malatesti, per via dello scudo con le bande scaccate, venne murata sotto portico della chiesa, l\u00e0 dove erano gi\u00e0 state collocate le tombe malatestiane.\nLe due lettere M, ripetizione dell'iniziale del nome del defunto, sono verosimilmente riconducibili al capostipite del ramo fanese dei Boccacci (originari di Meldola): Molduccio Boccacci. Questi fu per molti anni referendario per i domini di Pandolfo III Malatesti signore di Fano, e mor\u00ec prima del 1440. In alternativa le lettere potrebbero ricondurre a un figlio di Molduccio, chiamato Malatesta, o a uno dei nipoti chiamati Molduccio o Malatesta.\nGenealogia Malatesta.\nDi seguito \u00e8 elencata la genealogia di Pandolfo III Malatesta e Paola Bianca Malatesta."}
{"id": "6407882", "revid": "1543377", "url": "https://it.wikipedia.org/wiki?curid=6407882", "title": "Michelangelo Lanci", "text": " Fu anche fondatore della letteratura orientale a Roma e in Italia.\nBiografia.\nMichelangelo Lanci nacque a Fano, cittadina nello stato pontificio (oggi in provincia di Pesaro Urbino, nelle Marche) il 22 ottobre 1779 da una famiglia di antica e nobile casata.\nNel 1791 fu iscritto al collegio Nolfi dove si dedic\u00f2 agli studi della lingua italiana, latina e francese. Entr\u00f2 nell'ordine sacro nel 1800 e divenne in seguito diacono e prete. Nel novembre 1804, dopo aver conseguito le lauree in filosofia, teologia e diritto civile e canonico, si rec\u00f2 a Roma dove studi\u00f2 il greco, l'ebraico, il siro-caldaico e l'arabo. Fu poi eletto professore di lingua araba nell'universit\u00e0 La Sapienza di Roma.\nNel 1821 intraprese numerosi viaggi per l'Europa su richiesta dell'ambasciata russa visitando la Svizzera, la Germania, la Russia e la Polonia, luoghi in cui gli fu offerta una cattedra di lingue orientali. In Francia conobbe e fu ammirato dai pi\u00f9 eminenti studiosi dell'epoca.\nNel 1845 furono pubblicati i \"Paralipomeni alla illustrazione della S.Scrittura per monumenti fenico-assiri ed egizi\", ma il Santo Uffizio e l'Indice condannarono l'opera. In conseguenza gli furono tolti tutti i mezzi di sussistenza, ma l'opera fu comunque diffusa negli Stati Uniti da Gliddon, un allievo di Lanci. Trov\u00f2 quindi aiuto e ospitalit\u00e0 anche in Francia, dove pubblic\u00f2 altre sue opere. Fu nuovamente accusato dal Santo Uffizio per aver sostenuto che la figura di Cristo fosse androgina. Quando mor\u00ec il pontefice Gregorio XVI e sal\u00ec al trono al trono Pio IX fu perdonato e riaccettato a Roma.\nMor\u00ec a Palestrina il 30 settembre 1867 all'et\u00e0 di 87 anni per improvvisa soffocazione bronchiale.\nOpere.\nL'opera di Lanci si concentra principalmente sull'interpretazione delle Sacre Scritture. All'epoca si riteneva che l'antica religione egiziana contenesse rimandi a quella cristiana, e per questo molti studiosi delle Sacre Scritture si dedicarono all'egittologia. La Roma papale, dove non erano ancora giunti i moderni studi orientalistici condotti in modo scientifico, influenz\u00f2 il suo stile, un insieme di riferimenti dotti e fantasia espressi in un linguaggio involuto e arcaicizzante. Nonostante questo, i contributi di Lanci alle teorie di Champollion furono importanti. All'epoca circolavano numerose teorie sulle interpretazioni dei simboli, e gli studiosi cambiavano spesso opinione. Lanci si scagli\u00f2 contro i suoi colleghi anche con violente affermazioni pur facendo ipotesi azzardate e non scientifiche come loro. Egli afferma che il suo scopo:\nNell'opera \"La Sacra Scrittura illustrata con monumenti fenico-assirj rd egiziani\" Lanci esamina are egiziane per metterle a confronto con candelabri ebraici, studia la forma dell'Arca dell'alleanza, delle vesti del Sommo Sacerdote, e si cimenta nell'interpretazione di nomi misteriosi quali Azalele ed Eloim. Con quest'opera fu menzionato dal premio della Crusca del 1830 assieme alle \"Operette morali\" di Leopardi. Nell'opera \"Dissertazione sui versi di Nembrotte e Pluto nella Divina Commedia di Dante\" tent\u00f2 di fornire una spiegazione partendo dall'arabo e dall'ebraico di due versi che non erano mai stati intesi (pap\u00e8 Satan, pap\u00e8 Satan, aleppe). Forn\u00ec anche spiegazioni di epigrafi, come quelle dei musei capitolini o quella fenico-egizia di Carpentrasso. Esamina e interpreta la funzione simbolica degli scarabei e delle mummie, e sostiene che i geroglifici possano essere letti sia \"ideologicamente\" che \"foneticamente\". Il secondo modo sarebbe sopraggiunto con l'influenza dei fenici, ma non sarebbe mai stato applicato ad uso religioso. Si occup\u00f2 anche di iscrizioni arabiche, in particolare di quelle cufiche, soprattutto nell'opera \"Antiche scritture arabiche in papiri, pergamene e cartacei volumi,\" ma anche in \"Simboliche arabiche scritture\"\".\" La lista dei suoi scritti \u00e8 dunque molto ampia, e racchiude anche opere come \"Trattato sul giuoco di Dama\", gioco a cui fu appassionato fin dalla giovinezza."}
{"id": "6407886", "revid": "124659097", "url": "https://it.wikipedia.org/wiki?curid=6407886", "title": "Chiesa di San Francesco (Fano)", "text": "La chiesa di San Francesco \u00e8 un monumento italiano, sito nella citt\u00e0 di Fano.\nSi tratta di uno dei pi\u00f9 antichi monumenti della citt\u00e0 e risale, all'incirca, alla seconda met\u00e0 del XIII secolo d.C. Si trova in una delle vie adiacenti alla piazza XX Settembre e in s\u00e9 racchiude numerosi stili artistici, evidenza dei vari periodi storici dei quali porta i segni.\nStoria.\nEdificazione.\nCon l'emanazione della bolla papale di papa Alessandro IV, il 26 aprile 1255, si ha la prima notizia della costruzione della chiesa, del convento di San Francesco e dell'arrivo dell'ordine francescano nella citt\u00e0. Nella bolla veniva concessa l'indulgenza plenaria a tutti coloro che avessero finanziato i lavori. Nel 1284 un'altra bolla, emanata da Bonomo, vescovo di Fano, rinnov\u00f2 l'indulgenza ai finanziatori. I lavori si conclusero nel 1323 stando a quanto riportato nel testamento di Margherita da Peruzzo nel quale affermava che i frati compivano gi\u00e0 riti nella chiesa.\nNel 1336 la chiesa venne consacrata dal vescovo di Fano Iacopo II, dal frate Pietro di Pesaro e dal vescovo di Senigallia, come scritto in un'scrizione del 1498, oggi andata perduta, riportata nelle \"Memorie Istoriche\" dello scrittore fanese Pietro Maria Amiani.\nPeriodo malatestiano.\nDal 1336 al 1498 la citt\u00e0 di Fano pass\u00f2 sotto il dominio della famiglia Malatesta, originaria di Rimini e di conseguenza anche la chiesa di San Francesco. Questa, visse un periodo di grande benessere e progresso che port\u00f2 all'incisione dello stemma della famiglia nelle chiavi di un portico francescano. Sempre in questo periodo, i Malatesta utilizzarono il convento per ospitare alcune delle loro tombe come quella di Sigismondo Pandolfo III Malatesta, morto nel 1427; della sua prima moglie Paola Bianca, morta nel 1398 e del loro medico Bonetto da Castelfranco, morto nel 1434. La chiesa divenne luogo di sepoltura di molte altre famiglie nobili, tra queste i Boccacci (originari di Meldola), di cui resta la lastra terragna con stemma, murata sopra la tomba di Bonetto.\nDalla seconda met\u00e0 del XV secolo alla fine del XVII secolo.\nIntorno al 1460 scoppiarono alcuni conflitti tra le famiglie pi\u00f9 ricche di Fano per il possedimento degli altari, che avevano un fine pratico (seppellire i defunti) e uno commemorativo (esaltare la famiglia); in questo periodo se ne contavano 18-19, la maggior parte dei quali fu trascurata dalle famiglie, perci\u00f2 nel 1606 il padre guardiano li demol\u00ec.\nDal 1498 al 1657 ci fu un altro periodo di splendore che port\u00f2 numerose trasformazioni all'interno della chiesa, dovute alla perdita degli altari.\nNel 1672 ci fu un terremoto che rase al suolo la torre campanaria edificata intorno al XIV secolo.\nNel 1696 ci fu un incendio nella sacrestia della chiesa che le rec\u00f2 gravi danni rendendolo un posto non sicuro per i frati.\nDalla seconda met\u00e0 del XVIII secolo all'unit\u00e0 d'Italia.\nNel 1763 ci fu la completa ristrutturazione del convento, esclusa la chiesa, finanziata da Papa Clemente XIV, che nutriva grande interesse per l'ordine fanese nel quale aveva svolto i suoi primi studi religiosi.\nNel 1774 si conclusero i lavori e alla fine del XVIII secolo i frati volevano restaurare la chiesa ma non gli fu possibile a causa dei disordini politici di quel periodo (rivoluzione francese); furono cos\u00ec costretti, dal 1802 al 1840, a spostare l'esecuzione dei riti nel refettorio del convento, abbandonando cos\u00ec la chiesa e utilizzandola come magazzino e stalla.\nNel 1840 iniziarono i lavori nella chiesa, voluti da padre Francesco Maria Zamponi che assunse l'architetto Arcangelo Innocenzi per ricostruire il campanile, che verr\u00e0 demolito nuovamente nel 1874. Durante questi lavori, conclusi nel 13 giugno 1850, andarono perdute quasi tutte le iscrizioni e gli ultimi altari rimasti.\nIntorno al 1870, quando vi fu l'annessione dello Stato della Chiesa al Regno d'Italia, furono soppressi molti degli ordini minori compreso quello di Fano.\nIl Novecento.\nFino al 1912 il convento venne utilizzato come caserma militare, abbandonata dopo proposta di utilizzarlo come sede del municipio comunale mentre 1924 vi fu la proposta di demolire la chiesa, danneggiata dai sismi del 1916 e del 1924., negata dalla sovraintendenza\nCon il terremoto del 30 ottobre 1930 il tetto fu demolito per questioni di sicurezza. quindi nel 1932 la chiesa fu proposta come palestra nazionale per l'Opera nazionale balilla; da quest'anno al 1934 furono effettuate numerose proposte da parte del podest\u00e0 per la demolizione di alcune strutture del convento, come la chiesa e alcune arcate.\nNel 15 giugno 1934 la regia prefettura di Pesaro Urbino neg\u00f2 al podest\u00e0 di Fano di demolire la chiesa ma anzi domand\u00f2 di favorire i lavori di restrutturazione interna. \nIl 5 febbraio 1938 furono presentate al comune di Fano cinque proposte sulla sistemazione della zona:\nNel 25 agosto 1938 il ministro dell'educazione nazionale comunic\u00f2 al podest\u00e0 la notizia secondo la quale il professore Gustavo Giovannoni e l'architetto Alberto Calza Bini avrebbero effettuato un sopraluogo per presentare proposte di recupere della chiesa di San Francesco..\nNel 1950 il consiglio comunale di Fano approv\u00f2 il nuovo progetto di piano regolatore generale comunale per la ricostruzione della chiesa. Dopo numerose modifiche del piano, tuttavia, il progetto fu abbandonato lasciando cos\u00ec la chiesa e il convento nel degrado, dovuti all'azione degli agenti atmosferici in seguito alla demolizione del tetto a causa del terremoto del 1930 e anche alla vendita di alcuni arredi interni come l'organo, il coro e l'altare.\nArchitettura.\nIl convento.\nIl convento ha una pianta quadrangolare, presenta tre lati liberi un quarto chiuso dalla chiesa; i due edifici occupano un interno isolato in posizione centrale rispetto al centro urbano.\nIl convento si sviluppa su quattro livelli:\nLa parte esterna dell'edificio presenta un'architettura semplice, caratterizzata dall'uso di mattoni e dal ricorso agli stilemi di origine classica, dando vita a un'architettura severa ma non monumentale e priva di eccessi decorativi. Gli unici oggetti presenti sulla facciata sono cornici in laterizio intorno alle finestre alle aperture dell'ingresso al pian terreno aventi un andamento a tutto sesto e con la una presenza di una fascia marcapiano.\nLe finestre sono collegate grazie a una continuit\u00e0 espressa dal piano di appoggio del parapetto, leggermente sporgente. Tali aperture sono evidenziate dalla presenza di paraste affiancate e che giungono sino al suolo. Il tutto \u00e8 contornato da un cornicione in cotto sagomato che si sviluppa per l'intero perimetro della struttura. Sul fronte principale i corridoi presentano due timpani.\nL'ampio portone d'ingresso \u00e8 caratterizzato da una porta in pietra con una trabeazione di origine classica con architrave, fregio e cornice. Gli altri due lati presentano, al primo piano, tre ampie vetrate. Oltre alle due aperture laterali di conclusione dei corridoi, ve ne \u00e8 una terza in posizione centrale, su Via Nolfi, fonte di illuminazione sull'aula ellittica attualmente sede del consiglio comunale. L'aula, in origine usata come refettorio, \u00e8 caratterizzata da una volta a cupola lunettata e solcata da quattro coppie di nervature che poggiano su una trabeazione discontinua, sostenuta in ogni tratto da due paraste che giungono fino al suolo. Ai vertici dell'emiciclo ci sono quattro finestre di cui tre cieche. La finestra su Via Garibaldi, si affaccia sul vano dello scalone e del vestibolo superiore. \nIl frontone presenta al piano terra diverse aperture di ingresso murate e trasformate in finestre.\nL'ingresso \u00e8 rivolto verso Via San Francesco mentre l'androne, voltato a botte, segue l'ampio cortile intorno al quale vi sono vari ambienti. Il cortile, al piano terra, \u00e8 caratterizzato da quattro aperture ad arco poste al centro e da una serie di pilastri di ordine toscano rivolti sulla facciata.\nLa parete di fondo del cortile \u00e8 posta sull'asse del prospetto, e ha una facciata a timpano e una finestra serliana, che fa pensare a un'acquisizione da parte di Ciaraffoni dei motivi architettonici espressi dal Vanvitelli.\nLa quarta finestra, che si affaccia verso l'esterno, crea un'ampia apertura sul lato verso Via Nolfi.\nAl piano terra c'\u00e8 un locale che risale al tempo dei Frati Minori che ospitava la sacrestia; si tratta di un vano rettangolare con un pilastro centrale dal quale nascono quattro campate coperte con volte a crociera. Su uno dei lati presenta un andamento curvilineo dovuta alla ricostruzione ottocentesca dell'abside della chiesa.\nNella parete di fondo del cortile \u00e8 presente un breve androne a cui segue lo scalone imperiale con una rampa centrale e due laterali che conducono al piano superiore. \nL'organismo \u00e8 costituito dal vano dello scalone e del vestibolo: entrambi sono impostati su una pianta quadrata; il primo si apre in tre lati divisi a loro volta in piccoli scompartimenti grazie all'utilizzo di cornici e paraste. Su ogni lato vi \u00e8 un'apertura affiancata da colonne mentre nelle due laterali ci sono finestre cieche, mentre quella di fondo presenta una visione su Via Garibaldi; il tutto \u00e8 coperto da una copertura a padiglione lunettata e ribassata e solcata da nervature collegate alle paraste che dividono la superficie della volta in scomparti. In quello centrale \u00e8 riportato lo stemma della citt\u00e0. \nIl vestibolo \u00e8 caratterizzato dalla presenza di pilastri e colonne portanti e dalla non presenza di una copertura continua che crea una frammentazione dello spazio. Da esso \u00e8 possibile vedere numerose parti della strutture, come il cortile, lo scalone, i bracci di collegamento dei corridoi di distribuzione del primo piano, che si sviluppano su tre lati dell'edificio.\nNelle estremit\u00e0 del corridoi si presentano ampie vetrate, unica fonte di illuminazione naturale, e sono coperti da ampie volte a botte. Presentano sulle pareti paraste binate, collegate a quelle prospicienti tramite sottarchi che percorrono l'intera volta. Il punto d'incontro tra i soffitti dei corridoi presenta una calotta circolare. Particolari elementi architettonici sono stai realizzati con il marmo proveniente dal Furlo. \nLa chiesa di San Francesco.\nLa chiesa di San Francesco fu ristrutturata nel XIX secolo dagli architetti Arcangelo Innocenzi e Giuseppe Ferroni che conservarono la muratura perimetrale del fronte e del fianco destro di ordine medievale e anche quella del fianco sinistro. Modificarono al decorazione interna e l'altezza del tempio, ora sopraelevato rispetto al livello delle case (il vano della chiesa misura 56 m. di lunghezza e 17 m. di larghezza, la volta a botta \u00e8 di 25,70 m. di altezza). Nel 1930, a causa del terremoto, venne abbattuto il tetto della chiesa costruito da Innocenzi.\nLa struttura semplice \u00e8 evidenziata dall'uso dei mattoni nella costruzione. L'impianto a navata unica \u00e8 ancora visibile ed \u00e8 possibile vedere ancora i suoi tratti neo-classici grazie alle colonne corinzie conservate fino ad oggi. All'inizio dell'aula della chiesa, all'interno di una nicchia sul lato destro, vi \u00e8 collocata la tomba della figlia di Ferroni, Maddalena, oggi in avanzato stato di degrado. Il monumento funebre, opera di Giovanni Gai, presenta forme neo-classiche e, al centro, un medaglione raffigurante il volto della defunta.\nIl portico.\nIl portico, costruito per volere dei Malatesta, ospit\u00f2 le loro tombe dalla met\u00e0 del XVII secolo, quando furono trasferiti l\u00ec dall'interno del coro.\nDurante la ricostruzione della chiesa del 1850, l'ingegnere Filippo Bandini da Faenza rinnov\u00f2 il peristilio conservando le antiche caratteristiche. Il portico si sviluppa su tre arcate a sesto acuto poggianti su colonne di pietra, i cui i capitelli riportano forme tipiche dell'architettura romana. Lo sviluppo dei tre archi \u00e8 contornato da una decorazione in terracotta e in sommit\u00e0 \u00e8 rappresentato lo stemma della famiglia Malatesta. La parete di fondo del peristilio risale all'antica chiesa francescana.\nLe tombe malatestiane.\nA sinistra dell'ingresso del portico troviamo la tomba di Paola Bianca: posizionata su un alto basamento i cui fianchi hanno alcune rappresentazioni di alcuni santi che vegliano sul sonno eterno della defunta.\nA destra del portale troviamo l'arca, di stile classico, di Pandolfo III Malatesta posizionata su un alto basamento, il quale \u00e8 diviso in due scomparti all'interno dei quali vi sono gli scudi torneari della famiglia Malatesta sorretti da festoni.\nLungo il lato corto del peristilio vi \u00e8 l'arca di Bonetto da Castelfranco, sorretto da tre mensole. Al di sopra del sarcofago, \u00e8 posizionata una pietra tombale in marmo rosso di Verona sulla quale \u00e8 scolpito uno stemma con un liocorno crestato per cimiero, a lungo ritenuto malatestiano, ma che apparteneva alla famiglia Boccacci, legata alla corte di Pandolfo III.\nPaternit\u00e0 della ricostruzione del convento (1763-1774).\nDi interesse \u00e8 il dibattito che gli storici hanno sostenuto per l'attribuzione del progetto di ricostruzione del convento.\nSin dall'ottocento fu attribuito all'architetto Luigi Vanvitelli, molto attivo nelle Marche, in particolare nella citt\u00e0 di Ancona; questa affermazione fu ribadit\u00e0 ne 1939 da Cesare Selvelli.\nDe Angelis D'Ossat e Roberto Pane formularono due ipotesi diverse: il primo attribu\u00ec a Vanvitelli la progettazione dell'opera cos\u00ec come quella del Palazzo Jona in Ancona, notando la somiglianza dei due edifici nonostante la paternit\u00e0 del secondo fosse attribuit\u00e0, gi\u00e0 ai suoi tempi, Francesco Ciaraffoni.\nSecondo Roberto Pane, a Vanvitelli apparteneva la progettazione mentre l'esecuzione a Carlo Murena, giunto a Fano nel 1756, per delle opere di sistemazione del portocanale. L'architetto laziale avrebbe seguito per un anno i lavori di restrutturazione fino alla sua morte nel 1764,lasciandonci cos\u00ec l'interrigativo su chi fosse il suo successore.\nLe affermazioni di D'Ossat e di Pane furono smentite con il ritrovamento nella Biblioteca Federiciana di Fano di un registro manoscritto che conferm\u00f2 le conclusioni di Vincenzo Pirani, il quale aveva ipotizzato che la paternit\u00e0 dovesse essere attribuita a Ciaraffoni, fortemente influenzato da Vanvitelli."}
{"id": "6407888", "revid": "767487", "url": "https://it.wikipedia.org/wiki?curid=6407888", "title": "Dwayne Evans (cestista)", "text": "Carriera.\nGli anni in Germania: 2016-2019.\n2015-16.\nSi affaccia sul basket professionistico con la compagine del Gladiators Treviri, militante nel secondo campionato tedesco.\n2016-17.\nPer la stagione 2016-17 sale di categoria e si trasferisce ai Giessen 46ers, con cui mette a referto 11,8 punti e 7,1 rimbalzi di media in trenta partite.\n2017-18.\nViene messo sotto contratto dal Ludwigsburg. Con la nuova squadra disputa 25 incontri di stagione regolare (partendo in una sola occasione in quintetto base) alla media di 11,9 punti e 6,2 rimbalzi, oltre a sei gare di play-off.\n2018-19.\nTrasferitosi a Ulm, disputa 33 gare di campionato (14,8 punti e 6,7 rimbalzi) e tre di play-off. In stagione regolare, il 16 marzo 2019, realizza 32 punti contro la compagine del Merlins Crailsheim.\nDinamo Sassari: 2019-20.\nNel luglio 2019 firma per la Dinamo Sassari."}
{"id": "6407891", "revid": "110157", "url": "https://it.wikipedia.org/wiki?curid=6407891", "title": "Biblioteca Federiciana", "text": "La Biblioteca Federiciana \u00e8 una biblioteca storica italiana con sede a Fano. Insieme alla Mediateca Montanari costituisce il sistema bibliotecario pubblico della citt\u00e0. \nStoria.\nLa Biblioteca Federiciana fu fondata nel 1681 da Domenico Federici come sua libreria personale. Quando entr\u00f2 nella congregazione dei Padri Filippini, che risiedevano nell'oratorio di San Pietro in Valle, Federici colloc\u00f2 a sue spese la raccolta, trasportandola da Venezia a Fano. Dopo la morte di Federici, nel 1720, questa collezione fu lasciata, secondo il suo volere, ai padri dell'oratorio, i quali tennero la biblioteca aperta al pubblico un'ora al giorno e l'arricchirono con diversi volumi. \nNel 1861, subito dopo l'unificazione del Regno d'Italia, durante la seconda soppressione delle corporazioni religiose, il municipio ottenne la propriet\u00e0 legale dell'edificio, continuando a tenerlo aperto al pubblico, incentivandone le raccolte e facendo s\u00ec che la Biblioteca Federiciana diventesse una delle pi\u00f9 importanti della regione. \nDurante gli inizi del '900 questa fu sottoposta a importanti lavori di ristrutturazione, e nel 1950 accolse una mostra su Vincenzo Coronelli. Nel 1970, a causa di alcune di opere di restaurazione, fu spostata la sala di lettura nell'odierna sala consigliare. Dopo essere tornata alla sede originaria, la Biblioteca Federiciana ha iniziato a promuovere attivit\u00e0 culturali, mostre e convegni.\nLa sede.\nLa Biblioteca Federiciana si trova nel centro storico della citt\u00e0 di Fano, nell'edificio dove precedentemente si trovava l'oratorio dei Padri Filippini, a fianco alla chiesa di San Pietro in Valle. \nQuando nel 1678 Domenico Federici manifest\u00f2 il desiderio di spostare la propria raccolta all'interno del convento, iniziarono i lavori per la costruzione della Sala dei Globi, unica stanza rimasta immutata negli anni, tranne per la volta dipinta di Pietro Rocco, la quale and\u00f2 perduta durante il terremoto del 1930. Agli inizi del '900 infatti la Biblioteca dovette subire due importanti lavori: uno nel 1920 a causa del crollo di alcuni solai nel lato occidentale dell'edificio dovuto a infiltrazioni d'acqua nelle cantine, uno per la riparazione delle lesioni riportate a causa del terremoto dell'ottobre del 1930.\nNel 1958 vennero fatti gli ultimi rilevanti lavori di ristrutturazione che diedero alla biblioteca un aspetto pi\u00f9 moderno, che presenta ancora oggi. \nLa Sala dei Globi.\nLa Sala dei Globi \u00e8 la stanza pi\u00f9 ricca dell'edificio e contiene quella che era la raccolta di Domenico Federici, di cui fanno parte libri riguardanti tutti gli ambiti del sapere, carte geografiche e due globi, dai quali deriva il nome della sala.\nQuesta coppia di sfere, una terreste e una celeste, fu commissionata nel 1687 da Federici a Vincenzo Coronelli, conosciuto cartografo e geografo di origini veneziane famoso proprio per queste realizzazioni. I globi presenti nella Biblioteca Federiciana appartengono a una delle undici tipologie teorizzate da Coronelli, quella di \"3 piedi e mezzo\", i pi\u00f9 grandi stampati fino a quel momento. Entrambi sono costituiti da una sfera di legno vuota all'interno ricoperta da uno strato di cartapesta sul quale furono incollate le stampe in bianco e nero. Successivamente a queste venivano aggiunte decorazioni colorate e leggende, per migliorarne il dettaglio e l'usabilit\u00e0.\nPatrimonio.\nInizialmente la Federiciana nasce con circa 12000 libri rilegati alla francese, costituendo una delle pi\u00f9 importanti biblioteche italiane di quei tempi.\nLa raccolta era \"universale\", comprendendo libri riguardanti ogni ambito del sapere, dalla filosofia alla gastronomia, alla medicina, alla botanica, alla fisica, alla geografia e molte altre aree.\nNel 2017 il patrimonio constava di:"}
{"id": "6407893", "revid": "729019", "url": "https://it.wikipedia.org/wiki?curid=6407893", "title": "Ewald Lindloff", "text": "Biografia.\nCarriera iniziale.\nEwald Lindloff nacque nel paese di Stuba (oggi Stobna), nelle vicinanze di Danzica. Lindloff frequent\u00f2 la facolt\u00e0 di ingegneria tra il 1928 ed il 1933. Si arruol\u00f2 nelle SS il 1\u00ba maggio 1932. Il 15 luglio 1933, fu accettato nella 1. SS-Panzer-Division \"Leibstandarte SS Adolf Hitler\". Spos\u00f2 Ilse Borchert, una delle segretarie dello staff di Hitler il 4 febbraio 1938. Fu promosso al grado di SS-\"Untersturmf\u00fchrer\" il 30 gennaio 1941. Dal 20 ottobre 1942 sino al 10 maggio 1943, Lindloff fu impiegato nei combattimenti con la LSSAH. Fu promosso al grado di SS-\"Obersturmf\u00fchrer\" il 9 novembre 1941 e promosso SS-\"Hauptsturmf\u00fchrer\" il 30 gennaio 1945.\nBerlino 1945.\nAll'aprile 1945, Lindloff era membro del battaglione di guardia della LSSAH e del \"F\u00fchrerbegleitkommando\" (comando per la scorta del F\u00fchrer; FBK) che fu assegnato alla guardia di Hitler. Lindloff era presente nel \"F\u00fchrerbunker\" il pomeriggio del 30 aprile 1945, quando Hitler si spar\u00f2 ed Eva Braun si uccise con una capsula di cianuro. Successivamente, Lindloff, Hans Reisser, Peter H\u00f6gl e Heinz Linge portarono il corpo di Hitler, coperto da alcune coperte, su per le scale del bunker fino all'uscita di emergenza ed al giardino della Cancelleria del Reich. I corpi di Hitler e Eva Braun furono poi ricoperti di benzina. Dopo che i primi tentativi di dare fuoco alla benzina non ebbero successo, Linge and\u00f2 nel bunker ed in seguito torn\u00f2 indietro con degli spessi rotoli di carta. Martin Bormann diede fuoco alla carta e lanci\u00f2 la torcia cos\u00ec fabbricata verso i corpi. Mentre i due corpi prendevano fuoco, un piccolo gruppo formato da Otto G\u00fcnsche, Bormann, H\u00f6gl, Linge, Lindloff, Reisser, Erich Kempka e Joseph Goebbels alz\u00f2 le braccia per effettuare il saluto nazista, mentre erano appena dentro l'ambiente d'ingresso del bunker.\nDopo aver fatto il saluto, il gruppo rientr\u00f2 nel bunker. Circa 30 minuti dopo l'SS-\"Sturmbannf\u00fchrer\" G\u00fcnsche ordin\u00f2 a Lindloff di andare fuori e vedere a che punto fosse la cremazione e di bruciare eventuali resti nel giardino della Cancelleria; il tutto per evitare che i resti potessero cadere nelle mani dell'Armata Rossa. Lindloff and\u00f2 fuori e controll\u00f2 la situazione. Fece rapporto a G\u00fcnsche dicendogli che i corpi erano gi\u00e0 carbonizzati e lacerati. \"I corpi erano in una condizione terribile\", ridotti a brandelli anche per effetto dell'artiglieria sovietica. Difatti i sovietici non smisero un momento di colpire l'area con l'artiglieria. In seguito altre guardie delle SS portarono nuove taniche di benzina per bruciare ancora di pi\u00f9 i due corpi. Appena dopo le 18:30, Lindloff torn\u00f2 da G\u00fcnsche riferendogli di aver espletato i compiti assegnatogli in riferimento ai resti di Hitler con l'aiuto dell'SS-\"Obersturmf\u00fchrer\" Hans Reisser.\nIl 30 aprile 1945, l'Armata Rossa era a meno di 500 metri dal complesso del bunker. In uno degli ultimi ordini, Hitler diede il permesso ai suoi uomini di scappare e tentare di salvarsi dall'accerchiamento sovietico dopo la sua morte. Il generale Helmuth Weidling, comandante della difesa dell'area di Berlino, ed l'SS-\"Brigadef\u00fchrer\" Wilhelm Mohnke, il \"Kommandant\" del distretto governativo, elaborarono un piano per scappare da Berlino e per raggiungere gli Alleati, ormai attestati sull'Elba o, alternativamente, l'esercito tedesco situato a nord. Mohnke divise i soldati di guardia ed il personale della Cancelleria del Reich e del \"F\u00fchrerbunker\" in dieci piccoli gruppi. Lindloff lasci\u00f2 la Cancellaria assieme ad uno di questi gruppo, nel tentativo di scappare. Dopo la mezzanotte, il 2 maggio 1945, Lindloff cerc\u00f2 assieme ad un piccolo gruppo di soldati e civili, di attraversare il Weidendammer Br\u00fccke sotto il fuoco dell'Armata Rossa. Lindloff e H\u00f6gl furono entrambi uccisi nel tentativo di fuga."}
{"id": "6407894", "revid": "1186766", "url": "https://it.wikipedia.org/wiki?curid=6407894", "title": "Il Liga", "text": ""}
{"id": "6407895", "revid": "1337443", "url": "https://it.wikipedia.org/wiki?curid=6407895", "title": "Filippo Luigi Polidori", "text": "Biografia.\nNato a Fano il 23 Febbraio 1801 da Giuseppe Gregorio Polidori, notaio e possidente di Cagli, e da Eufrosina Conti, di Senigallia, comp\u00ec i primi studi presso l'Universit\u00e0 \"Nolfi\" di Fano, condividendo gli studi letterari, filosofici, storici e politici con alcuni compagni, tra cui Fortunato Ceccarini e Giovanni Gaggi. Sempre in giovane et\u00e0 strinse amicizia con le pi\u00f9 illustri personalit\u00e0 marchigiane del tempo, come Cristoforo e Giovanni Ferri, Francesco Puccinotti, Terenzio Mamiani e Giulio Perticari. \nSposatosi all'et\u00e0 di 19 anni, perse la madre un anno dopo. All'et\u00e0 di 24 anni Polidori occup\u00f2 la cattedra di retorica presso un istituto di Montalboddo (odierna Ostra).\nNel periodo dal 1826 al 1830 fu pi\u00f9 volte a Bologna, dove conobbe e frequent\u00f2 Francesco Orioli, Carlo Pepoli, Giovanni Marchetti e Paolo Costa. Nel capoluogo felsineo, Polidori intraprese la sua vita letteraria e da Costa fu invitato a partecipare alla fondazione di una rivista (poi abortita) con cui si intendeva contrastare le posizioni romantiche dell'Antologia fiorentina.\nPartecip\u00f2 ai moti del 1831, sedendo prima nel Comitato provvisorio fanese e poi in quello della Provincia di Pesaro-Urbino del governo rivoluzionario. Si trasfer\u00ec successivamente a Perugia, dove collabor\u00f2 all'istituzione di un nuovo giornale, \"l'Oniologia scientifico-letteraria\", che, per\u00f2, contrastato dal restaurato governo pontificio, pot\u00e9 essere pubblicato solo due anni pi\u00f9 tardi.\nDopo aver conosciuto attraverso delle lettere Niccol\u00f2 Tommaseo nel 1832, Polidori si trasfer\u00ec a Firenze, dove rimase dieci mesi e fece amicizia con Gian Pietro Vieusseux, Gabriele Pepe, Sebastiano Ciompi, Giovan Battista Niccolini e l'abate Giuseppe Manuzzi, collaborando alla compilazione del Vocabolario della lingua italiana di quest'ultimo.\nNel 1837 torn\u00f2 stabilmente a Firenze e, collaborando con Capponi e Vieusseux, si dedic\u00f2 alla pubblicazione delle Istorie fiorentine (1838-39) di Giovanni Cavalcanti e alla nuova edizione del Dizionario dei sinonimi di Tommaseo, cui partecip\u00f2 con oltre 250 articoli. Nel 1842 conobbe Felice Le Monnier, tipografo e poi editore. L'anno successivo fu tra i promotori della \"Societ\u00e0 Poligrafica Italiana\". Durante il suo soggiorno fiorentino, Polidori diede inizio, in forma di vocabolario, alla complessa opera \"Studi sulla lingua italiana\" e intraprese per Le Monnier la cura dell'edizione di alcuni classici italiani, come \"Il Principe\" e i \"Discorsi\" di Machiavelli, le \"Opere minori\" di Ariosto, le \"Opere politiche e letterarie\" di Giannotti, le \"Lettere ai toscani\" di Muratori e i \"Versi alla patria di lirici italiani dal sec. XIV al XVIII\".\nTornato a Fano nel 1848 (dove era rientrato per brevi soggiorni nel 1839 e nel 1847), Polidori fu uno degli organizzatori locali delle prime e ultime libere elezioni dello Stato Pontificio, e copr\u00ec l'incarico di segretario del comitato elettorale del collegio fanese-fossombronense. Sul finire di quell'anno fu chiamato a Roma da Terenzio Mamiani, ministro dell'interno, per assumere il compito di compilatore della \"Gazzetta Ufficiale\". Mantenne l'impiego per circa un anno, la soppressione degli incarichi da parte del governo papalino lo indusse a tornare a Firenze.\nQuattro anni dopo, perse l'unico figlio, Durante, ventitreenne, dopo che nel 1824 e nel 1827 si era visto strappare due figlie in tenera et\u00e0; nel 1857 gli mor\u00ec invece la moglie. Nonostante brevi soggiorni nella citt\u00e0 natale, Polidori rimase a Firenze fino al 1859, anno in cui si rispos\u00f2 e ricevette incarichi dal nuovo governo toscano: inizialmente fu aggregato alla Biblioteca Riccardiana e poi venne nominato direttore dell'Archivio di Stato di Siena. In questa citt\u00e0 intraprese opere come gli \"Statuti sienesi dei secoli XIII e XIV in lingua volgare\" (4 voll., poi rimasta incompiuta) e l'edizione dell' \"Istoria della Tavola Ritonda\", completata in seguito da Luciano Banchi.\nNel 1862 fu nominato cavaliere dell'Ordine dei Santi Maurizio e Lazzaro e presidente, per la sezione storico-archeologica, del X Congresso degli Scienziati italiani che si tenne a Siena, mentre nell'anno successivo fu eletto vice-bibliotecario onorario della municipalit\u00e0 di Fano presso la Biblioteca Federiciana insieme a Michelangelo Lanci, e confermato capo ufficio dell'Archivio di Siena da Vittorio Emanuele II.\nMassone, nel 1863 fu deputato della loggia \"Arbia\" di Siena all'Assemblea costituente del Grande Oriente d'Italia a Firenze.\nNel 1865, tornato a Firenze, vi trov\u00f2 improvvisamente la morte il 12 ottobre, in seguito a congestione polmonare. Fu sepolto a San Miniato al Monte. Mor\u00ec lasciando inedito il \"Commentario della vita e delle opere di Sebastiano Ciampi\", ma completando, tra l'altro, l'edizione delle \"Poesie\" di Gabriello Chiabrera e due volumi delle \"Lettere\" di Paolo Sarpi, entrambi per l'editore Barbera."}
{"id": "6407896", "revid": "121359876", "url": "https://it.wikipedia.org/wiki?curid=6407896", "title": "T.J. DiLeo", "text": ""}
{"id": "6407897", "revid": "92721279", "url": "https://it.wikipedia.org/wiki?curid=6407897", "title": "Alcamo Calcio 1982-1983", "text": "Questa voce raccoglie le informazioni riguardanti l'Alcamo Calcio nelle competizioni ufficiali della stagione 1982-1983."}
{"id": "6407899", "revid": "1418004", "url": "https://it.wikipedia.org/wiki?curid=6407899", "title": "Monika Fagerholm", "text": "Biografia.\nNasce ad Helsinki dal professore Nils-Erik Fagerholm e dall'assistente-bibliotecaria Kristina Herrg\u00e5rd. Studia Psicologia e Letteratura presso l'Universit\u00e0 di Helsinki e nel 1987 consegue il bachelor's degree in Scienze sociali. Nello stesso anno debutta come scrittrice grazie alla raccolta di racconti \"Sham\". Tre anni dopo (1990), pubblica una seconda raccolta, \"Patricia\".\nCon il romanzo \"Underbara kvinnor vid vatten\" (edito dalla prestigiosa casa editrice svedese Albert Bonniers f\u00f6rlag, in attivit\u00e0 dal 1837, ed esportato in nove lingue in undici Paesi), nel 1994 raggiunge notabilit\u00e0 letteraria (anche internazionale): le vale infatti\nDal romanzo \u00e8 stato tratto un film, diretto da Claes Olsson e uscito nelle sale cinematografiche nel 1998.\nNel 2005 pubblica \"Den amerikanska flickan\", grazie al quale vince l'Augustpriset, l'Aniarapriset (esistente dal 1974), il G\u00f6teborgs-Postens litteraturpris (dal 1987) ed \u00e8 di nuovo selezionata per il Runebergspriset; inoltre, le vale la selezione al prestigioso Nordisk r\u00e5ds litteraturpris, che premia le eccellenze letterarie scandinave. Nel 2007, sempre per \"Den amerikanska flickan\", la Svenska F\u00f6rl\u00e4ggaref\u00f6reningen le conferisce l'oro al Pocketpriset.\nNel 2016, grazie al sostegno degli accademici Klas \u00d6stergren e Kristina Lugn, le \u00e8 conferito il prestigioso Svenska Akademiens nordiska pris."}
{"id": "6407907", "revid": "76963", "url": "https://it.wikipedia.org/wiki?curid=6407907", "title": "Richard Graham (attore 1960)", "text": ""}
{"id": "6407908", "revid": "1305772", "url": "https://it.wikipedia.org/wiki?curid=6407908", "title": "Richard Graham", "text": ""}
{"id": "6407914", "revid": "697352", "url": "https://it.wikipedia.org/wiki?curid=6407914", "title": "Aldo Ferrari", "text": ""}
{"id": "6407918", "revid": "729019", "url": "https://it.wikipedia.org/wiki?curid=6407918", "title": "Castello di Castione de' Baratti", "text": "Il castello di Castione de' Baratti era un maniero medievale, che sorgeva nella localit\u00e0 di Trinzola a Castione de' Baratti, frazione di Traversetolo, in provincia di Parma.\nStoria.\nLa fortificazione difensiva originaria fu edificata nel XIII secolo per volere del ramo Baratti dei conti di Canossa, sul versante sinistro della vallata del torrente Termina di Castione, pi\u00f9 stabile rispetto a quello opposto ove sorgeva il borgo medievale di \"Castillonio\".\nNel 1296 il Comune di Parma impose alla famiglia di demolire il maniero, ma i Baratti non adempirono alla richiesta e mantennero il possesso del castello, a valle del quale si svilupp\u00f2 soprattutto a partire dagli inizi del XV secolo il nuovo centro abitato di \"Castiono Baratorum\".\nNel 1417 Uguccione dei Contrari, dal 1409 signore di Guardasone e Montelugolo, sospettando che Azzo Baratti stesse complottando col marchese di Ravarano Oberto Pallavicino, lo fece arrestare e si impossess\u00f2 del maniero di Castione.\nNel 1421, dopo la cessione di Parma in cambio di Reggio Emilia da parte del marchese di Ferrara Niccol\u00f2 III d'Este a Filippo Maria Visconti, il feudo di Guardasone, comprendente da allora anche Traversetolo e Castione de' Baratti, fu incamerato dal Duca di Milano, che nel 1431 lo assegn\u00f2 al condottiero Niccol\u00f2 de' Terzi, il Guerriero, per ricompensarlo degli aiuti ricevuti. Nel 1449 il Guerriero, mal sopportando Francesco Sforza quale signore di Parma, tram\u00f2 allo scopo di cacciarlo dalla citt\u00e0; non appena ne venne a conoscenza, il condottiero Alessandro Sforza, fratello di Francesco, attacc\u00f2 il maniero di Guardasone prendendone possesso.\nNel 1466 il duca Galeazzo Maria Sforza assegn\u00f2 il feudo a Giovanni e Vitaliano II Borromeo, dai quali discesero i conti Borromeo Arese.\nNella seconda met\u00e0 del XVII secolo il castello di Castione fu completamente demolito per volere dei duchi di Parma Farnese."}
{"id": "6407924", "revid": "203463", "url": "https://it.wikipedia.org/wiki?curid=6407924", "title": "David Crystal", "text": "\u00c8 noto in tutto il mondo per i suoi studi nel campo della fonologia, grammatica e stilistica della lingua inglese, e nell'applicazione della linguistica a contesti educativi e clinici, in particolare nello sviluppo di tecniche di profiling linguistiche per scopi diagnostici e terapeutici.\nHa pubblicato come autore e curatore oltre 100 libri, soprattutto di carattere divulgativo, facendo uso di grafici e saggi brevi per comunicare informazioni tecniche in maniera chiara e quanto pi\u00f9 facilmente fruibile da parte di qualsiasi genere di lettore. Fra le sue pubblicazioni pi\u00f9 note: \"Cambridge Encyclopedia of Language (1987, 1997;\" traduzione italiana \"Enciclopedia Cambridge delle scienze del linguaggio, 1993)\" e \"Cambridge Encyclopedia of English Language\" \"(1995, 2003)\".\nBiografia.\nDavid Crystal \u00e8 nato il 6 luglio 1941 a Lisburn, nell'Irlanda del Nord. I suoi genitori si separarono poco dopo la sua nascita, e venne cresciuto dalla madre a Holyhead, una citt\u00e0 portuale nel nord del Galles. Ebbe notizie del padre, di cui la madre aveva cancellato ogni ricordo, solo da adulto e in maniera indiretta. Quando conobbe la storia della sua famiglia, scopri di avere origini ebraiche.\nDurante l'adolescenza si trasferisce con la madre a Liverpool, dove dal 1951 studia al College St. Mary. La variegata esperienza linguistica maturata nella scuola secondaria, dove studia francese, latino e greco, e la \"cultura bilingue\", gallese e irlandese, che lo accampagn\u00f2 fin dall'infanzia, lo rendono un \"linguista in attesa\". Come indirizzo di studio universitario, sceglie di coltivare sia l'interesse per le lingue che quello per la letteratura, per la quale ha gi\u00e0 manifestato propensione, in quanto lettore vorace e scrittore di brevi racconti. Nel 1959 si iscrive all'University College di Londra, dove ritiene di poter conciliare e approfondire questi interessi.\nDopo un anno di studio piuttosto deludente, resta affascinato dalle lezioni di Randolph Quirk, che gli trasmette un'intensa passione per la fonetica. Si laurea nel 1962, e subito dopo svolge attivit\u00e0 di ricercatore sotto il tutorato di Randolph Quirk, lavorando per il progetto del Survey of English Usage, da questi avviato nel 1959. Questa collaborazione poter\u00e0 alla pubblicazione, nel 1964, di \"Systems of prosodic and paralinguistic features in English\".\nIl lavoro svolto all'interno di questo progetto lo introduce nell'ambiente accademico e gli procura nuove opportunit\u00e0 di lavoro. Dal 1963 al 1965 \u00e8 docente di Linguistica presso l'Universit\u00e0 di Bangor, una delle prime Universit\u00e0 ad avere un Dipartimento di Linguistica, e successivamente lavora all'Universit\u00e0 di Reading. Nel 1964 durante una conferenza conosce i rappresentanti di Burns and Oates, un editore cattolico interessato allo studio della lingua religiosa, che gli offrono l'occasione per la pubblicazione del suo primo libro: \"Linguistics, Language and Religion\".\nNegli anni sessanta, con il progressivo affermarsi della linguistica come disciplina, e la comparsa delle prime riviste specialistiche, come \"Journal of Linguistics,\" le case editrici intuiscono che \"la linguistica avrebbe avuto un brillante futuro\". L'offerta di nuove opportunit\u00e0 editoriali e la consapevolezza della scarsa esistenza nel mercato di manuali linguistici su cui indirizzare gli studenti per la loro formazione di base, stimolano Crystal a produrre saggi e testi di divulgazione, come quello pubblicato nel 1968: \"What is Linguistics\"?\nL'anno successivo pubblica altri tre libri, acquistando la fama di autore \"prolifico\": \"Prosodic systems and intonation in English\", la sua tesi di dottorato; \"Investigating English style,\" in collaborazione con Derek Davy; \"English Language\", una raccolta di saggi sulla storia della lingua, scritto in collaborazione con Whitney French Bolton. Sempre in quegli anni si accorda con l'editore Penguin per svolgere attivit\u00e0 di editor per una nuova collana che tratter\u00e0 tutti gli aspetti della linguistica: vi scriveranno diversi linguisti, come Frank Palmer, Peter Trudgill, Pit Corder, Geoffrey Leech, Dwight Bolinger. Nel 1971 pubblica, per gli stessi tipi, \"Linguistics\". Negli anni successivi produrr\u00e0 decine di libri e continuer\u00e0 a svolgere attivit\u00e0 editoriale per collane di linguistica di Academic Press, Edward Arnold e Andr\u00e9 Deutsch.\nNel corso degli anni settanta, pur continuando ad occuparsi di grammatica inglese, intonazione e stilistica, matura un nuovo interesse per il campo della linguistica clinica, che lo porter\u00e0 a produrre negli anni successivi \"The grammatical analysis of language disability (1976), Introduction to Language Pathology (1980), Clinical Linguistics (1981).\" La nascita di un figlio affetto da palatoschisi intreccer\u00e0 casualmente i suoi interessi scientifici con quelli familiari. Alla met\u00e0 degli anni settanta sposa una logopedista, Hilary Crystal, che svolger\u00e0 attivit\u00e0 di editor per Cambridge e Penguin e sar\u00e0 coautrice di diversi libri con il marito, fra cui \"Wordsmiths and Warriors: the English-language Tourist's Guide to Britain (2013).\"\nGli interessi accademici di David Crystal comprendono: l'apprendimento e l'insegnamento della lingua inglese, la linguistica clinica, la linguistica forense, l'estinzione linguistica, il \"linguaggio ludico\" (neologismo di Crystal per definire lo studio dei giochi di parole), lo stile linguistico, la letteratura inglese, Shakespeare, l'indicizzazione e la lessicografia.\nNel 1987 David Crystal pubblica \"The Cambridge Encyclopedia of Language,\" tradotta in italiano nel 1998 da Zanichelli, seguita da \"Cambridge Encyclopedia of English Language\" \"(1995, 2003).\"\nRitiratosi dal lavoro accademico a tempo pieno, Crystal vive a Holyhead e lavora come scrittore, editore e consulent. Partecipa a diverse trasmissioni televisive e radiofoniche e collabora con la BBC in programmi radiofonici che trattano dei problemi del linguaggio, e in una serie di podcast sul BBC World Service rivolti a persone che intendono apprendere la lingua inglese.\nHa quattro figli adulti, di cui uno, Ben Crystal, \u00e8 a sua volta scrittore e ha contribuito con il padre alla stesura di tre libri.\nTeorie Linguistiche.\nCrystal si \u00e8 ampiamente occupato di linguaggio e di variet\u00e0 di linguaggio.\nNel suo articolo \"Che cos'\u00e8 l'Inglese Standard\", ipotizza che in un prossimo futuro la lingua inglese diverger\u00e0 (localmente) e converger\u00e0 (globalmente), portando le variet\u00e0 locali a diventare meno mutuamente comprensibili e rendendo necessario lo sviluppo di quello che viene da lui definito l'inglese standard mondiale (o \"International English\").\nNel suo libro del 2004, \"The Stories of English\", una storia generale della lingua inglese, discute del valore intrinseco della diversit\u00e0 linguistica e sottolinea la necessit\u00e0 del rispetto, a livello locale, delle variet\u00e0 di inglese generalmente considerate non-standard.\nIl Linguaggio e le nuove tecnologie.\nSecondo Crystal il linguaggio di Internet non \u00e8 una lingua creata da zero che influenzer\u00e0 (o ha gi\u00e0 influenzato) la lingua inglese, ma una nuova variet\u00e0 del linguaggio (come lo sono il linguaggio sportivo e giornalistico) che si \u00e8 evoluta sulla spinta delle nuove tecnologie. Tale evoluzione non ha modificato la lingua in s\u00e9, ma ha solamente aggiunto nuovi modelli comunicativi.\nNel suo libro \"Language and the Internet\", pubblicato nel 2001, e ampliato in una seconda edizione del 2006, David Crystal introduce e spiega la sua personale teoria linguistica, riguardante la nascita e l'evoluzione di una nuova variet\u00e0 di linguaggio nel contesto comunicativo del World Wide Web. Egli affronta e sviluppa la tematica linguistica considerando le diverse modalit\u00e0 di comunicazione attualmente disponibili attraverso internet.\nPartendo da un'analisi pi\u00f9 generale sulla lingua, introduce le caratteristiche distintive delle variet\u00e0 di linguaggio esistenti, ed elenca le cinque propriet\u00e0 stilistiche del linguaggio scritto: grafica (presentazione ed organizzazione della lingua scritta), ortografica (il sistema ortografico di un linguaggio individuale), grammaticale (le possibilit\u00e0 sintattiche e morfologiche), lessicale (il vocabolario della lingua), discorsiva (l'organizzazione strutturale del testo). Con queste premesse, Crystal analizza in dettaglio le variet\u00e0 lessicali di Internet confrontandole con le caratteristiche del linguaggio scritto e del linguaggio parlato, notando che \"ci\u00f2 che rende il Netspeak cos\u00ec interessante, come forma di comunicazione, \u00e8 il modo in cui utilizza propriet\u00e0 che appartengono ad entrambe le categorie del linguaggio, parlato e scritto\".\nAnalizzando una delle prime forme di comunicazione affermatasi con l'avvento di Internet, la posta elettronica, Crystal annota le principali caratteristiche del mezzo. Attraverso la posta elettronica \u00e8 possibile identificare diversi livelli di formalit\u00e0 linguistica: dal pi\u00f9 formale, solitamente rivolto ad un superiore, al pi\u00f9 informale, rivolto ad esempio ad amici stretti o parenti. Inoltre, al contrario di molti altri sistemi di comunicazione in Internet, come i blog o i gruppi chat, la posta elettronica presenta una struttura che non pu\u00f2 essere ignorata e che deve essere rispettata, permettendo cos\u00ec la corretta ricezione del messaggio (l'intestazione, l'oggetto della mail, l'obbligatorio indirizzo di posta elettronica a cui deve essere inviata, la firma alla fine della lettera).\nAltri contesti comunicativi, come i gruppi chat, al contrario delle e-mail permettono solo uno scambio comunicativo tra singoli o gruppi ristretti e selezionati di persone all'interno della lista contatti, consentendo di poter leggere e partecipare a conversazioni formate da pi\u00f9 persone nello stesso momento, cosa che, afferma Crystal, sarebbe impossibile da fare in un luogo non virtuale affollato di persone, cercando cio\u00e8 di ascoltare tutte le conversazioni di tutte le persone presenti.\nPer quanto riguarda le caratteristiche linguistiche dei blog, Crystal nota come esistano diversi livelli di formalit\u00e0 ed informalit\u00e0 anche all'interno di questo mezzo comunicativo. Ci\u00f2 che per\u00f2 distinguerebbe il blog dagli articoli di giornale o anche da pubblicazioni autorevoli o accademiche, sarebbe l'inesistenza di un ulteriore controllo linguistico e di stile, quale ad esempio quello compiuto dall'editore che apporta correzioni e migliorie all'articolo. Ne risulta un sistema di comunicazione non mediata tra coloro che scrivono sui blog e coloro che leggono gli articoli, che permette agli autori di esprimere le loro idee in maniera chiara e personale, consentendo nel contempo agli utenti che leggono gli articoli, di poter discutere di un argomento in maniera pi\u00f9 libera e diretta. Crystal sottolinea come la nascita dei blog, offrendo l'occasione alle persone di esprimersi liberamente, permetta l'espressione di voci a cui generalmente non viene dato ascolto, soprattutto da parte dei pi\u00f9 autorevoli giornali internazionali.\nA proposito della messaggistica istantanea, Crystal mette in luce come questo nuovo sistema permetta agli utenti di avere conversazioni pi\u00f9 ristrette rispetto ai sistemi di chat di gruppo; lo scambio di messaggi risulta pi\u00f9 rapido di quello della messaggeria telefonica, perch\u00e9 riduce all'essenziale la conversazione ed elimina l'usuale scambio di formalit\u00e0.\nCrystal, infine, indaga sulle nuove prospettive linguistiche e comunicative fornite dalle nuove tecnologie, come ad esempio la possibilit\u00e0 di avere una conversazione in Internet non solo attraverso la tastiera ma anche attraverso l'uso del Voip (Voce tramite Protocollo Internet) e delle webcam. Inoltre, pone in evidenza come l'avvento delle nuove tecnologie per la telefonia mobile abbia aperto ulteriori strade per l'evoluzione linguistica, consentendo agli utilizzatori di ideare e creare nuove forme di linguaggio, in particolare facendo uso di abbreviazioni, in maniera completamente naturale e spontanea Crystal afferma che \"Il Netspeak \u00e8 qualcosa di completamente nuovo\", e che, secondo le sue previsioni: \"come nuovo medium linguistico, senza dubbio, il Netspeak crescer\u00e0 nella sua complessit\u00e0 sociale e linguistica, fino a renderlo comparabile alle gi\u00e0 conosciute forme tradizionali di scrittura e di discorso parlato.\"\nNel libro del 2008, \"Txtng: The gr8 db8\" (\"Texting: the great debate\", letteralmente: Messaggistica: Il grande dibattito), Crystal focalizza la sua attenzione sulla tecnologia della telefonia mobile, descrivendo in maniera precisa le modalit\u00e0 di utilizzo. Menzionando il grande dibattito che \u00e8 ancora in corso sui \"pericoli della messaggistica\", Crystal analizza nel dettaglio alcuni degli aspetti linguistici presenti all'interno della messaggistica (logogrammi, abbreviazioni, etc.), prendendo in considerazione non solo la lingua inglese, ma anche il francese, il tedesco e il cinese.\nPer Crystal, il \"textese\" non \u00e8 una manifestazione linguistica negativa: \"La messaggistica ha aggiunto una nuova dimensione all'utilizzo del linguaggio, ma l'impatto che avr\u00e0 sulle altre variet\u00e0 linguistiche \u00e8 da considerare, con grossa probabilit\u00e0, irrisorio. Non \u00e8 una cosa negativa.\" Per avvalorare la sua tesi, Crystal fa notare come sia necessario, da parte di coloro che decidono di abbreviare le parole usate in un messaggio, di conoscere la lingua e la compitazione delle parole in maniera approfondita, cos\u00ec da permettere, in seguito, la costruzione di complesse forme sintattiche attraverso le abbreviazioni e gli acronimi. Inoltre, il linguista spiega come la credenza secondo cui la maggior parte delle abbreviazioni e degli acronimi sarebbe una forma di linguaggio recente, sia in realt\u00e0 errata. La presenza di abbreviazioni \u00e8 infatti una costante nella storia delle lingue (come per esempio il saluto \"goodbye\", un'abbreviazione del Cinquecento).\nCrystal definisce infondato il panico generale dovuto al presunto utilizzo del \"textese\" in compiti in classe, poich\u00e9, oltre al fatto che le giovani menti che decidono di utilizzare questa variante linguistica sono perfettamente in grado di discernere dove questa variante possa essere utilizzata e dove debba essere assolutamente evitata, esiste anche un sistema di controllo che, fra le varie cose, si occupa proprio di questo tipo di inappropriatezza: gli insegnanti.\nPer quello che riguarda invece il paventato degrado della lingua inglese a causa della comparsa di abbreviazioni, Crystal \u00e8 di nuovo molto chiaro ed esplicito: \"[...] Ci\u00f2 dimostra che la lingua inglese \u00e8 viva e sta bene, ed \u00e8 capace di adattarsi alle nuove necessit\u00e0 [provocate dal progresso tecnologico]\". Crystal nota infine come l'80% dei messaggi venga inviato dagli adulti e non dai ragazzi.\nCoinvolgimento nelle produzioni teatrali Shakespeariane.\nCome studioso dell'evoluzione della lingua inglese, Crystal ha contribuito alla produzione teatrale del Globe Theatre nel 2004 e 2005 insegnando agli attori la \"corretta pronuncia\" del periodo in cui Shakespeare scriveva. Da allora Crystal svolge il ruolo di consulente per diverse produzione teatrali shakespeariane eseguite in \"lingua originale\". Tra le produzioni a cui ha partecipato si trovano: Sogno di una Notte di Mezza Estate, Amleto, Pericle, Il Mercante di Venezia e Enrico V.\nSecondo Crystal, i tre pi\u00f9 importanti criteri per l'analisi fonetica e fonologica di una lingua in un periodo storico preciso, applicabili dunque anche all'inglese shakespeariano, sono: osservazioni ed analisi compiute da studiosi e linguisti che studiano ed analizzano le varianti linguistica dell'epoca e che Crystal individua, per il periodo Elisabettiano, in Ben Jonson; la compitazione utilizzata dai parlanti della lingua durante quel periodo, e la presenza di rime e battute all'interno delle opere, che non sono percepibili o \"visibili\" nell'espressione della lingua attuale.\nTitoli e onorificenze.\nCrystal \u00e8 stato uno dei membri fondatori della Learned Society of Wales (FLSW) ed \u00e8 membro della Chartered Institute of Linguistics. Nel 1995 \u00e8 stato insignito nel 1995 con una delle onorificenze pi\u00f9 importanti nel Regno Unito, quella dell'Ordine dell'Impero Britannico (OBE). Nel 2000 ha ricevuto il premio Fellow of the British Academy (FBA).\n\u00c8 un sostenitore della International Association of Teachers of English as a Forein Language (IATEFL), vice presidente onorario della Societ\u00e0 per Editori e Correttori di bozze britannica (SfEP), patrono dell'Associazione Nazionale di alfabetizzazione britannica e consulente della rivista linguistica Babel, per cui ha scritto degli articoli."}
{"id": "6407934", "revid": "729019", "url": "https://it.wikipedia.org/wiki?curid=6407934", "title": "Sa'd I bin Abd al-Rahman Al Sa'ud", "text": "Biografia.\nIl principe Sa'd nacque nel 1888 ed era il secondo figlio di Abd al-Rahman bin Faysal e di Sara bint Ahmad Al Kabir Al Sudairi.\nNel 1912 fu catturato dallo sceriffo al-Husayn ibn Ali e il fratello fu costretto a pagare un riscatto umiliante per il suo rilascio. Nel 1915 rimase ucciso nella battaglia di Kinzaan contro la trib\u00f9 di Ajman.\nVita personale.\nSa'd si spos\u00f2 tre volte. Il nome della sua prima sposa non \u00e8 noto.\nDalla seconda moglie, figlia di Abd Allah bin Abd al-Latif Al al-Shaykh, nacquero Fahd, Nura, Munira, Hussa, Sara, Muhammad e una figlia dal nome non noto.\nDalla terza moglie, al-Jawhara bint Sa'd bin Abd al-Muhsin Al Sudairi, nacquero Faysal, Fahd e Sa'ud.\nDopo la sua morte Abd al-Aziz spos\u00f2 la sua terza moglie che gli diede tre figli: Sa'd, Musa'id e Abd al-Muhsin.\nAbd al-Aziz inoltre accolse nella sua famiglia Faysal, Fahd e Sa'ud e li consider\u00f2 sempre come parte della propria famiglia. In seguito tutti e tre contrassero matrimonio con una principessa saudita. Faysal spos\u00f2 Sara bint Abd al-Aziz. Un'altra figlia di re Abd al-Aziz, Al Anoud, sorella germana del principe Muhammad e di re Khalid spos\u00f2 in prime nozze Sa'ud e alla morte di quest'ultimo si rispos\u00f2 con Fahd."}
{"id": "6407941", "revid": "1782831", "url": "https://it.wikipedia.org/wiki?curid=6407941", "title": "Societ\u00e0 Sportiva Banco di Roma 1982-1983", "text": "Questa voce raccoglie le informazioni riguardanti la Societ\u00e0 Sportiva Banco di Roma nelle competizioni ufficiali della stagione 1982-1983."}
{"id": "6407942", "revid": "76069", "url": "https://it.wikipedia.org/wiki?curid=6407942", "title": "Aglomerado da Serra", "text": "Aglomerado da Serra \u00e8 una grande favela nella zona sud della citt\u00e0 di Belo Horizonte, nello Stato di Minas Gerais, in Brasile. \n (seconda solo a Rocinha, il quartiere nella zona sud di Rio de Janeiro, la pi\u00f9 grande baraccopoli del Brasile) ed \u00e8 divisa in otto villaggi: Nossa Senhora da Concei\u00e7\u00e3o, Nossa Senhora de F\u00e1tima, Nossa Senhora Aparecida, Santana do Cafezal, Novo S\u00e3o Lucas, Fazendinha, Ch\u00e1cara, e Mar\u00e7ola. \n\u00c8 la pi\u00f9 grande favela del Minas Gerais, con 46\u00a0000 abitanti."}
{"id": "6407943", "revid": "125635413", "url": "https://it.wikipedia.org/wiki?curid=6407943", "title": "Serie A - 1\u00aa Divisione Nazionale 2017-2018", "text": "La Serie A - 1\u00aa Divisione Nazionale 2017-2018 \u00e8 la 49\u00aa edizione del torneo di Serie A del campionato italiano di pallamano maschile.\nFormula.\nPrima fase.\nLa formula per la stagione 2017/18 include, nel suo sviluppo, i meccanismi di promozione per la stagione 2018/19 nella quale la massima serie torner\u00e0 ad essere alla formula a girone unico a 14 squadre.\nIn questa stagione, pertanto, il campionato si aprir\u00e0 con una 1\u00aa fase a tre gironi (andata/ritorno) tra il 16 settembre e il 10 febbraio. A seguire, prender\u00e0 vita una 2\u00aa fase con Poule Play-Off, Poule Promozione e Poule Play-Out.\nSeconda fase.\nPoule Play-Off.\nA girone unico, vi accedono 1\u00aa e 2\u00aa classificata dei Gironi A\\B\\C, tutte gi\u00e0 automaticamente promosse alla Serie A1 della stagione 2018/19. La Poule Play-Off prevede gare di andata e ritorno tra 24 febbraio e 28 aprile.\nPoule Promozione.\nA girone unico, vi accedono 3\u00aa e 4\u00aa classificata dei Gironi A\\B\\C. Anche qui si giocano gare di andata e ritorno (tra 24 febbraio e 28 aprile), con le prime tre della classifica all\u2019esito di questa 2\u00aa fase che ottengono l\u2019accesso alla Serie A1 della stagione 2018/19.\nLe restanti tre squadre, classificata a 4\u00ba, 5\u00ba e 6\u00ba posto della Poule Promozione, tornano in campo nella fase successiva.\nPoule Play-Out.\nMantiene la suddivisione a tre gironi, vi accedono le squadre classificate dal 5\u00ba al 10\u00ba posto dei singoli raggruppamenti. Si gioca tra 24 febbraio e 24 marzo, con la formula ad orologio e bonus di punti in partenza (da 12 a 0).\nLe squadre classificate all\u2019ultimo e penultimo posto della Poule, retrocedono in Serie A2. Le squadre classificate, invece, dal 5\u00b0 all\u20198\u00ba posto della stessa Poule Play-Out, ottengono l\u2019accesso alla 3\u00aa fase.\nTerza fase.\nPlay-Out Permanenza.\nPartecipano le 12 squadre classificate dal 1\u00ba al 4\u00ba posto della Poule Play-Out, che si affrontano in gare ad eliminazione diretta (andata\\ritorno), con il seguente abbinamento deciso tramite sorteggio: 1\u00b0 classificate\u00a0\u2013 4\u00b0 classificate e 2\u00b0-3\u00b0 classificate.\nLe 6 squadre che vincono i rispettivi KO Matches passano alla 4\u00aa fase, quelle eliminate retrocedono in A2.\nRestano dunque 6 squadre reduci dalla Poule Play-Out e che hanno superato la 3\u00aa fase.\nQuarta fase.\nPlay-Out Permanenza.\nSi giocano 6 match a eliminazione diretta (andata\\ritorno) \u2013 con accoppiamenti decisi per sorteggio -, all\u2019esito della quale le 3 vincenti accedono alla 5\u00aa fase dei Play-Out Permanenza e le 3 eliminate retrocedono in Serie A2.\nQuinta fase.\nPlay-Out Permanenza.\nPartecipano tre squadre provenienti dalla 4\u00aa fase e tre squadre, che entrano in gioco ora, provenienti invece dalla Poule Promozione.\nA seguito di sorteggio, le squadre provenienti dalla Poule Promozione affrontano le formazioni che hanno vinto la 4\u00aa fase. Il turno \u00e8 ad eliminazione diretta (andata/ritorno) e mette in palio tre promozioni in Serie A1 per le vincenti.\nSesta fase.\nPlay-Off Permanenza.\nPer le tre squadre eliminate nella 5\u00aa fase, resta un posto disponibile per la Serie A1, da contendersi in un concentramento che si gioca in campo neutro. Chi vince ottiene la promozione, per le altre due compagini retrocessione in Serie A2.\nGirone A.\nPlayout.\nRisultati.\n1\u00aa giornata\n2\u00aa giornata\n3\u00aa giornata\n4\u00aa giornata\n5\u00aa giornata\nGirone B.\nPlayout.\nRisultati.\n1\u00aa giornata\n2\u00aa giornata\n3\u00aa giornata\n4\u00aa giornata\n5\u00aa giornata\nGirone C.\nPlayout.\nRisultati.\n1\u00aa giornata\n2\u00aa giornata\n3\u00aa giornata\n4\u00aa giornata\n5\u00aa giornata\nPlayout permanenza - sesta fase.\nPer stabilire l'ultima squadra qualificata alla Serie A - 1\u00aa Divisione Nazionale 2018-2019 si gioca una triangolare in campo neutro. La sede di gioco \u00e8 Borgo San Lorenzo, in provincia di Firenze."}
{"id": "6407946", "revid": "767487", "url": "https://it.wikipedia.org/wiki?curid=6407946", "title": "I briganti di Zabut", "text": "I briganti di Zabut \u00e8 un film del 1997 diretto da Pasquale Scimeca girato in Sicilia nella Valle del Bel\u00ecce e precisamente tra le rovine e le campagne di Santa Margherita di Belice, di Sambuca di Sicilia e di Termini Imerese ambientato alla fine degli anni 30.\nRiconoscimenti.\nQuesto film ha ottenuto dalla Presidenza del Consiglio dei Ministri Dipartimento dello Spettacolo il riconoscimento di film \"di Interesse Culturale Nazionale\".\nBibliografia.\nAntonio La Torre Giordano, Luci sulla citt\u00e0 - Palermo nel cinema dalle origini al 2000, ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, ISBN 978-88-8243-518-9"}
{"id": "6407947", "revid": "125907899", "url": "https://it.wikipedia.org/wiki?curid=6407947", "title": "Serie A - 1\u00aa Divisione Nazionale 2018-2019", "text": "La Serie A - 1\u00aa Divisione Nazionale 2018-2019 \u00e8 la 50\u00aa edizione del torneo di Serie A del campionato italiano di pallamano maschile. Grazie all'avvento della nuova gestione della FIGH l'edizione in questione (e conseguentemente le successive) sar\u00e0 disputata con la formula del girone unico.\nIl campionato \u00e8 stato vinto dal Bolzano per la quinta volta nella sua storia, che ha battuto in finale il Pressano.\nAvvenimenti.\nLa FIGH d\u00e0 come termine ultimo per l'iscrizione alla Serie A la data del 25 giugno. Pervenuta richiesta da parte di alcune societ\u00e0, la Federazione accetta di posticipare il termine alla data del 2 luglio. \nNon si iscrivono per problemi economici la Pallamano Oderzo, vincitrice della Serie A2 2017-2018, e il Siracusa.\nVengono accettate le richieste di ripescaggio di Fondi e della neonata Handball Siena.\nAl termine della stagione regolare le qualificate alle semifinali scudetto sono il SSV Bozen Loacker, la Pallamano Pressano, il Conversano e il Cassano Magnago. Retrocedono in A2 la Polisportiva Cingoli e il Bologna United Handball. \nIl miglior marcatore del campionato \u00e8 lo svedese Nelson dell'Ego Siena.\nIn finale si scontrano per la seconda volta nella storia del campionato il Bolzano e il Pressano, con la prima che riesce a vincere in due gare, conquistando il quinto scudetto della sua storia.\nMercato.\nSessione estiva.\nNumerose sono state le operazioni di delle squadre, visto anche l'aumento dei posti per giocatori stranieri da uno a due. I campioni d'Italia della Junior Fasano lasciano partire il brasiliano Leal al Handball Club Fondi, con Riccobelli che torna in Argentina e D'Antino che sceglie l'esperienza spagnola accasandosi al BM Nava. Ma il vero e proprio colpo di scena lo regala Pasquale Maione, che va a rinforzare i vice-campioni del Conversano. A sostituire quest'ultimo vengono chiamati dalla formazione del Noci Raffaele Corcione, e dal Valentino Ferrara Benevento Raul Bargelli. A Fasano arrivano anche Bronzo da Siracusa e i due stranieri, il cileno Victor Donoso dai francesi del Bill\u00e8re Handball e l'ucraino Stanislav Petrychko dal Benevento. \nAi rivali del Conversano, detto di Maione, si aggiunge un trittico proveniente dalla vicina Noci, formato dalle ali Vincenzo Laera e Daniele De Luca e dal portiere Di Giandomenico. I due stranieri sono il portiere brasiliano Hermones Silva proveniente dal Club Balonmano Cangas e il lituano Orlovskis, dalla squadra portoghese del Santo Tirso. Lasciano Conversano il portiere Monciardini di rientro a Cassano Magnago e il bosniaco Dinko Dedovi\u0107 che approda al Pressano. Alla squadra di Lavis si aggiunge anche Andrea Argentin dal Malo. Se ne vanno dai gialloneri il croato Senta, Bertolez e Chist\u00e8.\nLa grande delusa dell'ultima stagione, il Bolzano, cambia molto: via Riccardi (Bologna), Moretti (Cassano Magnago) e Dapiran (BM Benidorm, Spagna) entrano in squadra Brzi\u0107 dal SSV Brixen Handball, Udovi\u010di\u0107 da Trieste, Math\u00e0 dal Fondi, Arcieri dal Cingoli e il pivot bosniaco Halilkovi\u0107 proveniente dal Selka Eskhiseir (Turchia). Boris Dvor\u0161ek (ex Eppan) \u00e8 il nuovo allenatore.\nTrieste vive una mini rivoluzione: lo sloveno Pucelj \u00e8 il nuovo allenatore e arrivano i due stranieri Lekovi\u0107 e Mi\u0161kovi\u0107, oltre al ritorno di Dovgan e Radojkovi\u0107. \nIn Alto Adige il Bressanone accoglie Crespo Diego e Nenadi\u0107 ma vede partire Lazarevi\u0107 con Kovacs che lascia la pallamano. A Merano ritornano Andreas Stricker e Trojer-Hofer.\nIl Cassano Magnago riaccoglie Moretti e Monciardini, mentre il Cologne prende dal Noci l'ala Cantore e il montenegrino Bobi\u010di\u0107, dal Carril Oeste (Argentina) Julian Lopez e ritorna dal prestito il portiere Thiaw. \nIl Bologna United Handball oltre a Riccardi, inserisce il pivot Zaltron da Ferrara, il giovane Martini e Radoje Kova\u010devi\u0107 (ex Molteno), perdendo per\u00f2 Bo\u0161njak, tornato in patria. \nIl Cingoli opta per una linea verde che vede nei giovani Colleluori, Randes e Garroni i principali nuovi innesti, con l'aggiunta dell'esperto mancino Alvarez reduce dall'esperienza all'ASD Albatro Teamnetwork Siracusa.\nLa neonata Handball Siena viene affidata ad Alessandro Fusina, che a disposizione si ritrova la rosa del Tavarnelle a cui si aggiungono Bellini e Santinelli dal Malo e il portiere italo-argentino Garcia; gli stranieri sono l'algerino Djedid e lo svedese Nelson.\nIl Gaeta si rinforza con l'arrivo del giovane teramano Di Giulio, il portiere Scavone dei rivali del Fondi, il pivot Marino dal Malo e il nuovo straniero, il naturalizzato greco Mougits.\nIl Fondi risponde con gli tre innesti provenienti da formazioni venete: Crosara, Iballi e Nardin, a cui si affiancano il serbo Travar, l'ex Siracusa Giovanni Rosso e il gi\u00e0 citato Leal dal Fasano.\nSessione invernale.\nLa sessione invernale \u00e8 caratterizzata da cambi di giocatori stranieri in molte squadre. Un esempio chiaro \u00e8 quello della Junior Fasano che svincola Petrychko per rimpiazzarlo con il centrale serbo-ungherese Kne\u017eevi\u0107 proveniente dal Rukometni Klub Jeleznicar Nis. Petrychko che si accasa al Gaeta, causa del taglio del greco Mougits. Ritorna poi alla corte di Salvatore Onelli anche Aragona, gi\u00e0 a Gaeta nella stagione 2014-15. Chi \u00e8 molto attivo nel mercato di riparazione \u00e8 il Siena in compagnia di Trieste e Bologna. A Siena arriva il colombiano Restrepo che, dopo un esordio condito da 10 reti contro Merano, dura poco pi\u00f9 di un mese: il matrimonio con la squadra bianconera non va e il giocatore torna in Spagna, al BM Bola\u00f1os. Siena si consola con l'arrivo del ventenne di origini bosniache Adnan Sivi\u0107, dall'HC Linz AG. Trieste invece \u00e8 costretta ad intervenire sul mercato causa infortuni. Dopo aver spedito Mi\u0161kovi\u0107 in prestito arriva il serbo \u0160ipka, ma la sua avventura dura 8 minuti a causa di un infortunio al tendine d'Achille. A sostituirlo sar\u00e0 un altro serbo, Milos Ivi\u0107, proveniente dall'HC Bruck. Per Bologna invece, un girone d'andata che la vede all'ultimo posto non pu\u00f2 fare altro che riflette sul da farsi: esonerato coach Tedesco la squadra viene affidata a Stefano Cocchi, che vede arrivare in squadra il pivot ungherese H\u00e0ri e il terzino sinistro brasiliano ex Valentino Ferrara Benevento, Allan Pereira. Torna inoltre Luca Argentin da Ferrara. Lasciano la squadra il terzino Kova\u010devi\u0107 (rescissione consensuale) e l'ala Matteo Tedesco, che si accasa a Bressanone. A Merano vi \u00e8 un cambio di straniero: torna in Bosnia Erzegovina per motivi personali Emir Suhonij\u0107 che viene rimpiazzato dal serbo Darko Pavlovi\u0107 dal RK Slavija, gi\u00e0 noto al panorama italiano per i trascorsi al Malo. Per finire, a Cingoli arriva Giacomo Bincoletto, centrale ex Oriago-Padova e a Pressano torna dopo cinque anni di distanza il terzino portoghese Paulo da Silva.\nFormula del torneo.\nIl campionato si svolge tra 14 squadre che si affrontarono con la formula del girone unico all'italiana con partite di andata e ritorno.\nPer ogni incontro i punti assegnati in classifica sono cos\u00ec determinati:\nAl termine della stagione regolare le prime quattro squadre classificate disputeranno i playoff per lo scudetto con semifinali e finali al meglio delle tre gare.\nLe ultime due squadre classificate verranno retrocesse in A2.\nVerdetti.\nAl termine dei playoff, a seconda dei risultati ottenuti dopo la finale, vengono emessi i seguenti verdetti:\nClassifica finale.\nLegenda:\nStatistiche.\nSquadre.\nClassifiche di rendimento.\nRendimento andata-ritorno.\n\"Aggiornata al 5 maggio 2019.\"\nRendimento casa-trasferta.\n\"Aggiornata al 5 maggio 2019.\"\nPrimati stagionali.\nSquadre\nPartite"}
{"id": "6407991", "revid": "1983214", "url": "https://it.wikipedia.org/wiki?curid=6407991", "title": "Mascotte (film)", "text": ""}
{"id": "6407992", "revid": "287204", "url": "https://it.wikipedia.org/wiki?curid=6407992", "title": "Centro del fondo di Alochet", "text": "Il centro del fondo di Alochet \u00e8 un impianto sportivo situato in localit\u00e0 Alochet, nelle vicinanze del passo San Pellegrino nel comune di Moena, nella provincia autonoma di Trento.\nDescrizione.\nLa struttura si trova situata a quota 1.770 metri s.l.m., nell'alta valle del Rio San Pellegrino, a circa 10\u00a0km dal centro di Moena e 5\u00a0km dal passo San Pellegrino.\nRisrutturato nel 2012, il centro dispone di quattro piste ad anello di diverse lunghezza e difficolt\u00e0 in cui si pu\u00f2 praticare lo sci da fondo sia a tecnica classica sia a tecnica libera: la pista per il campo scuola (800 metri), la pista Alochet (1.500 metri, facile), la pista Masar\u00e9 (5.000 metri, media) e la pista Campo d'Orso (10.000 metri, difficile). Quest'ultima pista arriva fino al lago San Pellegrino e alla stazione di partenza della funivia del Col Margherita, grazie ad un percorso che attraversa i boschi e i pascoli della valle, e viene utilizzata anche per gli allenamenti degli atleti della nazionale italiana di sci di fondo.\nL'innevamento \u00e8 garantito con cannoni per la neve artificiale, mentre il centro offre un servizio di noleggio dei materiali, una scuola di sci ed un ristorante. Nella stagione estiva \u00e8 possibile praticare la camminata nordica."}
{"id": "6407994", "revid": "599013", "url": "https://it.wikipedia.org/wiki?curid=6407994", "title": "Orazi e Curiazi (disambigua)", "text": ""}
{"id": "6407998", "revid": "1272592", "url": "https://it.wikipedia.org/wiki?curid=6407998", "title": "Castione Baratti", "text": ""}
{"id": "6408002", "revid": "767487", "url": "https://it.wikipedia.org/wiki?curid=6408002", "title": "Louisa Johnson", "text": "Biografia.\nLouisa Johnson \u00e8 nata da David Johnson e Lisa Hawkyard ed \u00e8 cresciuta a Thurrock. Suo padre \u00e8 un lavoratore edile e sua madre \u00e8 un'istruttrice di guida.\nCarriera.\n2015\u20132016:\" X Factor\".\nNel 2015, Louisa Johnson ha sostenuto le audizioni per la dodicesima stagione di \"X Factor\", cantando Who's Lovin' You dei Jackson 5, riscuotendo molto successo da parte dei giudici e del pubblico, passando alla fase dei bootcamp. Qui ha cantato Proud Mary con le 4th Impact, Sherilyn Hamilton-Shaw, Neneth Lyons, Jasmine Leigh Morris e Andre Batchelor e canta Lay Me Down nella seconda fase, riuscendo a passare alla fase del \"six-chair challenge\".\nLouisa rientra cos\u00ec nella categoria \"girls\" ed ha, come giudice, secondo decisione del pubblico, Rita Ora. Passa alla fase \"judges' houses\", cantando And I Am Telling You I'm Not Going di Jennifer Hudson. Nella fase \"judges' houses\", canta Respect di Aretha Franklin davanti Rita Ora e Meghan Trainor a Los Angeles. Due settimane dopo Rita Ora la sceglie come cantante della sua categoria.\nLouisa arriva in finale contro Reggie 'n' Bollie e Ch\u00e9 Chesterman. Il 12 dicembre 2015 duetta con Rita Ora e la sera seguente, durante la finale canta Forever Young di Bob Dylan. Il 13 dicembre 2015, vince \"The X Factor UK\", diventando la pi\u00f9 giovane vincitrice del programma.\nDopo aver vinto \"X Factor\", Louisa pubblica Forever Young, come primo singolo. La canzone arriva alla posizione 9 della UK Singles Chart. Il pezzo \u00e8 il singolo di debutto di un vincitore di X Factor che raggiunge la pi\u00f9 bassa posizione nella classifica inglese.\n2016\u2013oggi: \"Tears\" e il primo album.\nA maggio del 2016, collabora con i Clean Bandit nel primo estratto del nuovo album della band, intitolato \"Tears\". La canzone raggiunge la top 5 nel Regno Unito e si classifica in molti altri paesi europei.\nLouisa Johnson pubblica il suo primo singolo \"So Good\" il 28 ottobre 2016. Il singolo raggiunge la Top 15 della UK Singles Chart e la Top 10 di quella scozzese.\nIl secondo singolo estratto, \"Best Behaviour\", viene pubblicato il 10 marzo 2017 e raggiunge la Top 25 della classifica scozzese, la posizione numero 48 della UK Singles Chart e ottiene una certificazione argento BPI. Pubblicato il suo quarto singolo, \"Yes\", una collaborazione con il rapper americano 2 Chainz uscito a marzo 208, ha raggiunto la posizione numero 65 nel Regno Unito. Il 13 luglio 2018, ha annunciato tramite i social media di essersi separata da Syco, rivelando anche l'uscita del suo nuovo singolo all'inizio di agosto con l'eticchetta discografica Ministry of Sound.\nA maggio 2017 collabora con la band AJR in una rivisitazione del loro ultimo singolo, \"Weak\", e il 1 Giugno viene pubblicato sul canale della cantante un video della versione acustica della canzone.\nIl 31 maggio 2017 viene pubblicato il nuovo singolo del cantante britannico Olly Murs, \"Unpredictable\", che vede la collaborazione di Louisa. Successivamente viene anche pubblicato un video che vede i due cantanti impegnati in una partita di tennis e in una battaglia fra i sessi.. Il 7 giugno i due si sono esibiti nella prima performance televisiva del singolo nello show \"Tonight at the Palladium\". La canzone ha raggiunto la Top 40 della UK Singles Chart.\nL'album di debutto dovrebbe arrivare prima della fine dell'anno, anticipato prima da un'altra canzone inedita, come rivelato dalla Johnson durante un'intervista.\nTour.\nCome Supporto.\n24 Hrs Tour (2017).\nTra giugno ed agosto 2016, Louisa ha supportato il cantante britannico Olly Murs nel suo tour estivo nel Regno Unito (tranne la prima data del 2 giugno).\nThe Glory Days Tour (2017).\nLouisa ha supportato le Little Mix nel loro tour mondiale in un'unica data nel Regno Unito, in sostituzione della cantante britannica Ella Eyre."}
{"id": "6408012", "revid": "599013", "url": "https://it.wikipedia.org/wiki?curid=6408012", "title": "Associazione Calcio Casoria 1982-1983", "text": "Questa voce raccoglie le informazioni riguardanti l'Associazione Calcio Casoria nelle competizioni ufficiali della stagione 1982-1983."}
{"id": "6408013", "revid": "1573940", "url": "https://it.wikipedia.org/wiki?curid=6408013", "title": "Bambusicola thoracicus", "text": "La pernice del bamb\u00f9 della Cina (Bambusicola thoracicus ()) \u00e8 un uccello galliforme della famiglia dei Fasianidi.\nDescrizione.\nDimensioni.\nMisura circa 32 cm di lunghezza per 200-342 g di peso.\nAspetto.\nLa pernice del bamb\u00f9 della Cina ha un becco grigio con la punta nera. L'iride \u00e8 marrone scuro, le zampe sono grigio-oliva. I sessi sono identici, ma il maschio \u00e8 dotato di un forte sperone tarsale del tutto assente nella femmina. La coda \u00e8 relativamente lunga e graduata. Negli adulti di entrambi i sessi, il vertice e la nuca sono marroni, con piume rossastre all'estremit\u00e0. La fronte, le redini e il sopracciglio sono di colore grigio-bluastro. La gola, la parte inferiore delle copritrici auricolari, i fianchi e la parte anteriore del collo sono rosso-ruggine. Il petto \u00e8 grigio-bluastro; al di sotto della zona di questo colore vi \u00e8 una stretta fascia rossa. Il resto delle parti inferiori presenta una colorazione camoscio-cannella, con grandi macchie scure o nere e castane a forma di cuore. La regione superiore presenta una colorazione marrone-oliva chiaro, con vermicolature grigie e grandi macchie nere e castane, nonch\u00e9 piccoli punti bianchi su mantello, scapolari e copritrici alari. Il groppone, il dorso e le copritrici sottocaudali sono marroni, con piccole macchie nere sparse. Le primarie e le secondarie sono grigio-brune. La coda \u00e8 rossastra con delle barre marrone scuro e cannella.\nI giovani presentano una colorazione pi\u00f9 opaca di quella degli adulti, con un rosso meno brillante. La testa \u00e8 marroncina, il sopracciglio camoscio. Le parti inferiori sono finemente striate di camoscio.\nVoce.\nIl grido di riconoscimento del maschio \u00e8 un \"gi-gi-gi-gi-gi-gigeroi-gigeroi\" potente e sonoro. Durante la maggior parte dei mesi dell'anno, emette un \"sih-mo-kuai sih-mo-kuai\", ma non appena si avvicina la stagione della riproduzione prendono il sopravvento i richiami in duo delle coppie, con dei \"killy killy\" che si trasformano rapidamente in un \"e-put-kwai\" montante in crescendo. Sono i maschi che prendono l'iniziativa durante questi canti.\nBiologia.\nLe pernici del bamb\u00f9 della Cina vivono in coppie o in gruppi che possono comprendere fino a 20 individui. In Giappone, durante il periodo invernale, i raggruppamenti possono essere formati anche da 40 uccelli. Ogni gruppo possiede in linea di principio un suo territorio esclusivo, una sua area di foraggiamento particolare e un suo luogo di riposo, ma tutte le notizie riguardanti la territorialit\u00e0 dei gruppi richiedono conferma e ulteriori informazioni. Le pernici del bamb\u00f9 della Cina vanno in cerca di cibo sui terreni coltivati, eliminando le erbe infestanti e la vegetazione che ricopre il suolo. Si alimentano spesso in compagnia dei volatili domestici in prossimit\u00e0 delle abitazioni. In primavera lasciano le terre basse che occupano durante l'inverno per raggiungere la sommit\u00e0 delle colline. In questo periodo dell'anno si riposano in piccoli gruppi sugli alberi.\nRiproduzione.\nLe modalit\u00e0 dell'accoppiamento non sono molto conosciute, ma data la grande frequenza dei rapporti di coppia o dei comportamenti in duo, sembra pi\u00f9 che probabile che la specie sia monogama. I grandi gruppi iniziano a disperdersi all'inizio della primavera. Il nido \u00e8 situato ai piedi di un albero, sotto un cespuglio o tra l'erba. La covata comprende da 3 a 7 uova (fino a 15 in Giappone) di colore crema scuro o marrone chiaro. L'incubazione dura da 17 a 19 giorni. In Giappone il periodo della nidificazione ha luogo a partire da fine aprile-inizio maggio.\nDistribuzione e habitat.\nLe pernici del bamb\u00f9 della Cina frequentano le fitte boscaglie situate sulle colline fino a 2000 metri di altitudine. Malgrado il loro nome, non vivono esclusivamente nei boschetti di bamb\u00f9. Sono anche comuni nelle regioni ricoperte da arbusti, nelle praterie e perfino nei parchi urbani in Giappone. La specie \u00e8 presente nel sud della Cina, dal Sichuan orientale e dal Guizhou, ad ovest, fino allo Hunan, al Jiangxi, al Guangdong, al Fujian e allo Zhejiang meridionale, ad est. Agli inizi del XX secolo, \u00e8 stata introdotta con grande successo in Giappone.\nConservazione.\nLa specie \u00e8 abbastanza diffusa in tutto il suo areale. \u00c8 in leggero declino in Cina a causa della caccia e del degrado dell\"'habitat\", ma questo non sembra costituire un problema per la sua sopravvivenza."}
{"id": "6408016", "revid": "15756", "url": "https://it.wikipedia.org/wiki?curid=6408016", "title": "Autostrada Glenn", "text": "La Glenn Highway (parte dell'autostrada Alaska Route 1) \u00e8 una strada nello Stato dell'Alaska (Stati Uniti d'America) lunga 288\u00a0km che congiunge Anchorage con Glennallen.\nStoria.\nInizialmente la strada \u00e8 nata negli anni trenta del secolo scorso come collegamento alla colonia agricola di Palmer. Durante la seconda guerra mondiale la strada \u00e8 stata ampliata fino a Glennallen per collegare Anchorage al resto dello Stato. La strada \u00e8 stata chiamata in onore del capitano Edwin Glenn, capo di una spedizione del 1898 per trovare un percorso dall'Alaska ai campi d'oro del Klondike.\nPercorso della strada.\nL'autostrada attraversa i seguenti borough: borough di Anchorage, borough di Matanuska-Susitna, Census Area di Valdez-Cordova (Unorganized Borough)\nTracciato della strada:\nAltre notizie.\nSpesso il tratto di strada chiamato Tok Cut-Off tra Glennallen e Tok Junction viene considerato un prolungamento della Glenn Highway per un totale di 528\u00a0km.\nIl punto pi\u00f9 alto dell'autostrada \u00e8 a 1\u00a0016\u00a0 (o 996 secondo le misurazioni) a \"Eureka Summit\" (una decina di chilometri dopo il vecchio \"Tahnela Pass\" a circa 960\u00a0), che si trova sul divario tra le catene montuose Chugach e Talkeetna.\nNel 1994, in una cava utilizzata per materiale stradale, \u00e8 stato trovato lo scheletro di un dinosauro chiamato \"Talkeetna Mountains Hadrosaur\".\nBuona parte della strada \u00e8 considerata \"National Scenic Byway\" (strada panoramica)."}
{"id": "6408017", "revid": "1428919", "url": "https://it.wikipedia.org/wiki?curid=6408017", "title": "Sindaci di Orani", "text": "Lista dei sindaci di Orani ."}
{"id": "6408018", "revid": "29125", "url": "https://it.wikipedia.org/wiki?curid=6408018", "title": "Qualit\u00e0 di servizio", "text": ""}
{"id": "6408019", "revid": "344646", "url": "https://it.wikipedia.org/wiki?curid=6408019", "title": "Associazionismo culturale", "text": "L'associazione culturale \u00e8 un ente privato senza finalit\u00e0 di lucro, costituita da un gruppo di persone coese per il raggiungimento di un determinato scopo di interesse collettivo che utilizza le proprie risorse finanziarie per scopi culturali, di insegnamento e educativi. \nLe attivit\u00e0.\nLe attivit\u00e0 che esse possono svolgere spaziano in tanti campi diversi: dal teatro al collezionismo, alla poesia, alla musica o all'astronomia amatoriale e sono spesso utilizzate per attivit\u00e0 formative e puramente educative, ma in molti casi gli associati si ritrovano solamente per il piacere di condividere tra loro le passioni che li accomunano.\nGli organi.\nL\u2019Assemblea \u00e8 formata dagli associati che partecipano a pieni diritti all\u2019interno dell\u2019associazione, attraverso una serie di votazioni; possono eleggere gli amministratori, approvare il bilancio annuale e pu\u00f2 anche decretare lo scioglimento dell\u2019assemblea.\nL\u2019organo di amministrazione o consiglio direttivo formato a sua volta da:\nBibliografia.\nL. Bobbio, E. Gliozzi, L. Lenti, Diritto e Associazioni, 2007 Mondadori S.p.a, Milano"}
{"id": "6408025", "revid": "481666", "url": "https://it.wikipedia.org/wiki?curid=6408025", "title": "Die Tigerin", "text": ""}
{"id": "6408026", "revid": "287204", "url": "https://it.wikipedia.org/wiki?curid=6408026", "title": "Giuriati", "text": ""}
{"id": "6408029", "revid": "6923", "url": "https://it.wikipedia.org/wiki?curid=6408029", "title": "Alice S\u0103vulescu", "text": " Il suo cognome alla nascita era Aronescu.\nBiografia.\nAlice S\u0103vulescu nacque in una famiglia ebrea il 29 ottobre 1905 a Olteni\u021ba. Con il matrimonio Alice Arescu assunse il cognome S\u0103vulescu.\nInizi\u00f2 i suoi studi di biologia all'Universit\u00e0 di Bucarest dove si laure\u00f2 nel 1929. Lo stesso anno inizi\u00f2 l'attivit\u00e0 all'Institute of Tobacco and Fermentation dove lavor\u00f2 per due anni Nel 1931 si trasfer\u00ec a New York per completare i suoi studi sotto la guida di Bernard Ogilvie Dodge. Nel 1934 ricevette il dottorato di ricerca in microbiologia e fisipatologia alla Columbia University con una tesi riguardante i fungi che attaccano le rose. Dopo il conseguimento del dottorato, Alice Aronescu ritorn\u00f2 in Romania.\nCarriera.\nAronescu inizi\u00f2 a lavorare a capo del laboratorio dell'Istituto di Ricerca agronomica (\"Institutul de Cercet\u0103ri Agronomice (ICAR)\") sotto la direzione di Traian S\u0103vulescu, patologo botanico. Alice costituiva un'opportunit\u00e0 per l'istituto perch\u00e9 parlava fluentemente inglese ma era anche vulnerabile per essere di famiglia ebrea. Traian S\u0103vulescu e Alice Aronescu si sposarono nel 1938 ma nel 1940 entrambi furono licenziati dalla loro attivit\u00e0 di insegnamento a causa delle origini ebraiche di lei.\nReintegrati entrambi nel 1941 proseguirono il loro lavoro. Interesse principale degli studi di Alice S\u0103vulescu furono le malattie che colpiscono i cereali, gli alberi da frutto, le patate, le loro correlazioni con i parassiti ospiti nonch\u00e9 l'uso dei fungicidi. In alcune sue opere successive valut\u00f2 l'uso di isotopi radioattivi in agricoltura. Nel 1949 il marito lasci\u00f2 l'ICAR e Alice gli successe nel ruolo di direttore.\nNel 1952 Alice S\u0103vulescu divent\u00f2 membro corrispondente dell'Accademia rumena. Cinque anni dopo divent\u00f2 vice direttore del Centro di Ricerca biologica (\"Centrul de Cercet\u0103ri Biologice\"), nel 1959 fu nominata vice direttore del laboratorio di morfologia animale e l'anno successivo divent\u00f2 direttore dell'Istituto di biologia \"Traian S\u0103vulescu\". Diventata membro effettivo dell'Accademia rumena nel 1963, fu promossa a direttore dell'Istituto di biologia nel 1964.\nDurante la sua carriera, \u00e8 stata autrice o co-autore di oltre 150 pubblicazioni scientifiche.\nNel 1970, al termine di un incontro con il capo di stato Nicolae Ceau\u0219escu che l'aveva informata del trasferimento dell'Istituto al Dipartimento dell'Agricoltura, Alice S\u0103vulescu fu colpita da un infarto.\nMor\u00ec il 1\u00ba febbraio 1970 a Bucarest."}
{"id": "6408031", "revid": "212348", "url": "https://it.wikipedia.org/wiki?curid=6408031", "title": "Gobseck", "text": ""}
{"id": "6408063", "revid": "1543377", "url": "https://it.wikipedia.org/wiki?curid=6408063", "title": "Hyalinobatrachium yaku", "text": "Hyalinobatrachium yaku \u00e8 un anfibio anuro appartenente alla famiglia Centrolenidae, endemico dell'Ecuador."}
{"id": "6408081", "revid": "287204", "url": "https://it.wikipedia.org/wiki?curid=6408081", "title": "Il mago (Maugham)", "text": "Il mago (\"The Magician\") \u00e8 un romanzo dello scrittore inglese William Somerset Maugham, pubblicato per la prima volta nel 1908. In questa storia, il mago Oliver Haddo, caricatura di Aleister Crowley, tenta di creare la vita. Crowley scrisse una critica di questo libro sotto lo pseudonimo di Oliver Haddo, accusando Maugham di plagio.\nMaugham scrisse \"Il mago\" a Londra, dopo aver passato del tempo a Parigi, dove aveva incontrato Aleister Crowley. Il romanzo fu poi ripubblicato con il sottotitolo, dello stesso Maugham, \"Un frammento autobiografico\".\nIl romanzo ispir\u00f2 il film \"Il mago\", diretto nel 1926 da Rex Ingram.\nTrama.\nArthur Burdon, un rinomato chirurgo inglese, si trova a Parigi per vedere la sua fidanzata, Margaret Dauncey. Margaret studia arte in una scuola parigina assieme alla sua amica Susie Boyd. Durante la sua prima serata a Parigi, Burdon incontra Oliver Haddo, che si definisce mago ed \u00e8 un conoscente del mentore di Burdon, il dottor Porho\u00ebt, medico a riposo e studioso dell'occulto. Sebbene nessuno della compagnia creda inizialmente alle vanterie di Haddo, questi esegue diversi numeri di magia per loro nei giorni successivi. Arthur arriva alle mani con lui, dopo che il mago ha dato un calcio al cane di Margaret.\nCome ritorsione, Haddo utilizza tanto la sua personalit\u00e0 come la sua magia per sedurre Margaret, nonostante l'iniziale repulsione della donna verso di lui. Essi si sposano e lasciano Parigi in tutta fretta, lasciando solo un breve messaggio ad informare Arthur, Susie e Porho\u00ebt. Arthur \u00e8 distrutto per l'abbandono e ritorna subito in Inghilterra per immergersi nel suo lavoro. A questo punto Susie si \u00e8 innamorata di Arthur, sebbene comprenda che questo amore non le sar\u00e0 mai ricambiato, e parte per l'Italia con un'amica.\nDurante i suoi viaggi, Susie sente dire molte cose sui nuovi coniugi Haddo, compreso un pettegolezzo secondo il quale il matrimonio non sarebbe stato consumato. Dopo il suo ritorno in Inghilterra, si vede con Arthur e i due vanno ad una festa organizzata da una comune conoscenza. Scoprono con orrore che anche gli Haddo sono tra gli invitati, e Oliver si compiace alquanto di canzonare la sofferenza di Arthur.\nL'indomani, Arthur si reca all'albergo dove alloggia Margaret e la rapisce per portarla in una casa in campagna. Sebbene essa inizi le pratiche per divorziare da Haddo, l'influenza di quest'ultimo su di lei si rivela troppo forte, cosicch\u00e9 ritorna dal marito. Avendo il sentore che tale influenza debba essere soprannaturale, Susie ritorna in Francia per consultarsi col dottor Porho\u00ebt su una possibile soluzione.\nAlcune settimane dopo, Arthur li raggiunge a Parigi e rivela di aver visitato Margaret a casa di Haddo e di averle suggerito che la sua vita sia minacciata dal marito. Sottintende che Haddo stia solo aspettando il momento propizio per eseguire un rito magico, che comporter\u00e0 il sacrificio della vita di lei. Arthur si reca a Parigi per chiedere il parere del dottor Porho\u00ebt. La settimana successiva, Arthur ha una sensazione opprimente che la vita di Margaret sia in pericolo, e tutti e tre accorrono in Inghilterra.\nQuando arrivano a Skene, la casa ancestrale di Haddo nel villaggio di Venning, sono informati dal locandiere del posto che Margaret \u00e8 morta per un attacco di cuore. Credendo che Haddo l'abbia assassinata, Arthur affronta con i suoi sospetti prima il medico locale poi Haddo stesso. Cercando prove del delitto, Arthur persuade il dottor Porho\u00ebt a richiamare dai morti lo spirito di Margaret, che testimonia a loro di essere stata uccisa. Infine, Haddo usa i suoi poteri magici per apparire nella loro stanza alla locanda, dove Arthur lo uccide. Tuttavia, quando si accende la luce il corpo di Haddo \u00e8 scomparso.\nIl trio visita la casa abbandonata di Haddo per scoprire che egli ha usato la sua magia per creare la vita\u00a0\u2013 ripugnanti creature che vivono in provette\u00a0\u2013 e che questo \u00e8 il fine per il quale ha sacrificato la vita di Margaret. Dopo aver trovato il cadavere del mago nella soffitta, Arthur d\u00e0 fuoco al maniero per distruggere tutte le prove degli esperimenti occulti di Haddo.\nCommenti dell'autore.\nCirca cinquant'anni dopo la pubblicazione de \"Il mago\", Maugham comment\u00f2 il suo libro definendolo \"Un frammento autobiografico\". Scrisse che dopo tanto tempo aveva dimenticato quasi completamente il suo contenuto e che, rileggendolo aveva trovato la sua scrittura \"ampollosa ed enfatica\", utilizzante pi\u00f9 avverbi e aggettivi di quanto avrebbe fatto in seguito, e not\u00f2 che stava cercando di emulare la \"\u00e9criture artiste\" (scrittura artistica) degli scrittori francesi del tempo. La trama mostra qualche rassomiglianza col romanzo di George du Maurier del 1894 \"Trilby\". Maugham comment\u00f2 che aveva dovuto passare giorni e giorni a leggere nella biblioteca del British Museum per documentarsi sulle scienze occulte.\nAccuse di plagio di Crowley.\nSu un numero del 1908 della rivista \"Vanity Fair\" Aleister Crowley (sotto lo pseudonimo di Oliver Haddo) scrisse una critica de \"Il mago\", accusando Maugham di plagio. In questa recensione, intitolata \"Come scrivere un romanzo! (dopo W. S. Maugham)\", Crowley sostenne che Maugham, nello scrivere \"Il mago\", avrebbe plagiato i seguenti libri:\nLa maggioranza dei critici considerano i lavori succitati come fonti per una storia originale, e che le accuse di Crowley siano state causate da malanimo. il grande corpus di lavori originali realizzato da Maugham in seguito tenderebbe a suffragare questa tesi. In \"Un frammento autobiografico\", Maugham disse di non aver letto la recensione di Crowley, aggiungendo, \"Direi che sia stato un buon lavoro di calunnia, ma probabilmente, come le sue poesie, insopportabilmente verbose\".\nCollegamenti esterni.\nTesto on line.\nIl Progetto Gutenberg mette gratuitamente a disposizione il testo de \"Il mago\":"}
{"id": "6408082", "revid": "1305772", "url": "https://it.wikipedia.org/wiki?curid=6408082", "title": "Polisportiva Libertas Livorno 1988-1989", "text": "Stagione.\nNella stagione 1988-1989, la Libertas Livorno sponsorizzata Enichem, ha disputato il massimo campionato nazionale giungendo al secondo posto e perdendo la finale Play-Off. In Coppa Italia raggiunse i quarti di finale. \nFinale Play-Off Gara 5.\nChiuse il campionato al secondo posto, arrivando in Finale Play-Off contro l\u2019Olimpia Milano. La serie si protrasse per la prima volta fino a gara 5 che si disput\u00f2 a Livorno. La gara termin\u00f2 85-86 per Milano. Il Match pass\u00f2 alla storia perch\u00e9 alla Enichem venne annullato dall\u2019arbitro l\u2019ultimo canestro di Andrea Forti, decisivo per l\u2019assegnazione del titolo, in quanto il tiro venne effettuato a tempo giudicato scaduto. Prima di conoscere la decisione ufficiale tuttavia, era iniziata la festa dei tifosi livornesi che avevano invaso il campo. Per circa 20 minuti infatti, matur\u00f2 l\u2019idea che Livorno fosse campione d\u2019Italia. Persino i telecronisti RAI, che in principio avevano annunciato la vittoria di Milano, attribuirono la vittoria a Livorno. Gli stessi giocatori della Libertas festeggiarono in campo e nello spogliatoio; ma dopo una discussione tra tavolo e arbitri, all'interno dello spogliatoio di questi ultimi, venne comunicata ai dirigenti della Libertas la decisione ufficiale che consegnava il titolo all\u2019 Olimpia Milano.\nRoster.\nRosa della squadra"}
{"id": "6408093", "revid": "962319", "url": "https://it.wikipedia.org/wiki?curid=6408093", "title": "Greenwood Heights", "text": "Greenwood Heights \u00e8 un quartiere di Brooklyn, uno dei cinque distretti di New York. I confini del quartiere sono Prospect Expressway a nord, Gowanus Canal a ovest, Eighth Avenue a est e 39th Street a sud. Fa parte della Brooklyn Community Board 7.\nTrasporti.\nIl quartiere \u00e8 servito dalla metropolitana di New York attraverso le stazioni 36th Street, 25th Street e Prospect Avenue della linea BMT Fourth Avenue, dove fermano i treni delle linee D, N e R. Attraverso il quartiere transitano anche alcune linee automobilistiche gestite da NYCT Bus."}
{"id": "6408098", "revid": "1514310", "url": "https://it.wikipedia.org/wiki?curid=6408098", "title": "Edgardo Moia Cellerino", "text": ""}
{"id": "6408101", "revid": "767487", "url": "https://it.wikipedia.org/wiki?curid=6408101", "title": "Uerra", "text": "Uerra \u00e8 un cortometraggio del 2009 che vede l'attore Paolo Sassanelli al suo debutto nella regia.\nIl cortometraggio \u00e8 stato selezionato nella sezione \"Corto Cortissimo\" della \"66\u00aa Mostra internazionale d'arte cinematografica di Venezia\"."}
{"id": "6408105", "revid": "380453", "url": "https://it.wikipedia.org/wiki?curid=6408105", "title": "Modena Volley 2016-2017", "text": "Questa voce raccoglie le informazioni riguardanti il Modena Volley nelle competizioni ufficiali della stagione 2016-2017.\nStagione.\nLa stagione 2016-17 \u00e8 per il Modena Volley, sponsorizzato dall'Azimut, la quarantanovesima consecutiva in Serie A1: come allenatore la scelta cade su Roberto Piazza, sostituito poi a stagione in corso da il suo secondo, Lorenzo Tubertini, mentre la rosa \u00e8 parzialmente cambiata con la conferma di giocatori come Luca Vettori, Matteo Piano, Earvin N'Gapeth, Nemanja Petri\u0107 e Salvatore Rossini. Tra i nuovi acquisti quelli di Santiago Orduna, Maxwell Holt, K\u00e9vin Le Roux, Jacopo Massari e a stagione in corso quello di Dragan Travica, invece tra le cessioni quelle di Bruno de Rezende, Milo\u0161 Niki\u0107, Lucas Saatkamp, Elia Bossi e Thiago Sens.\nIl primo trofeo stagionale \u00e8 la Supercoppa italiana: il Modena Volley si aggiudica per la terza volta la competizione dopo aver battuto in semifinale la Trentino Volley e in finale la Sir Safety Umbria Volley.\nIl campionato si apre con otto vittorie consecutive: la prima sconfitta arriva alla nona giornata, in casa, contro il Volley Milano, a cui ne segue un'altra, questa volta contro la Pallavolo Molfetta; il club emiliano chiude il girone di andata con tre successi e il terzo posto in classifica, utile per qualificarsi alla Coppa Italia. Nelle prime sette giornate del girone di ritorno la squadra di Modena perde una sola volta, alla sedicesima giornata contro il Gruppo Sportivo Porto Robur Costa, mentre nelle ultime sei giornate ottiene tre vittorie e tre sconfitte, chiudendo la \"regular season\" al quarto posto in classifica. Nei quarti di finale dei play-off scudetto, dopo aver perso gara 1 contro il BluVolley Verona, vince le due successiva passando il turno; in semifinale la sfida \u00e8 contro l'Associazione Sportiva Volley Lube: dopo una vittoria a testa, saranno i marchigiani ad aggiudicarsi le due sfide successiva, eliminando il Modena Volley dalla competizione.\nGrazie al terzo posto al termine del girone di andata della Serie A1 2016-17, il Modena Volley partecipa alla Coppa Italia: nei quarti di finale ha la meglio sull'Argos Volley, qualificandosi cos\u00ec alla Final Four di Casalecchio di Reno, dove in semifinale viene sconfitta per 3-2 dalla Trentino Volley.\nA seguito dei risultati ottenuti nella stagione precedente, il Modena Volley si qualifica alla Champions League: nella fase a gironi vince il proprio raggruppamento con all'attivo cinque vittorie e una sola sconfitta. Nei play-off a 12 si aggiudica sia la gara di andata che quella di ritorno contro l'Asseco Resovia, mentre nei play-off a 6 perde in entrambe le gare contro l'Associazione Sportiva Volley Lube, venendo eliminata dalla competizione.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "6408145", "revid": "1543377", "url": "https://it.wikipedia.org/wiki?curid=6408145", "title": "Cultura Veraziana", "text": "La cultura di V\u00e9raza o Veraziana \u00a0 \u00e8 una delle culture materiali proprie di un gruppo di popolazioni preistoriche che sono vissute fra il\u00a03500 a.c. ed il 2000 a.c. (tra la fine del neolitico ed il calcolitico) in Catalogna, nel dipartimento dell'Aude sui Pirenei Orientali, nella regione della Linguadoca-Rossiglione, sulle rive del fiume V\u00e9raza e dell'attuale comune di V\u00e9raza (nel dipartimento dell'Aude).\nStoria.\nAlla cultura veraziana sono legati alcuni dei monumenti megalitici della regione, in particolare i dolmen Lo Morrel dos Fados a P\u00e9pieux nell'Aude.\nAlcuni edifici risalenti alla cultura veraziana sono stati portati alla luce nel 2008 da alcuni ricercatori dell'Istituto nazionale delle ricerche archeologiche preventive francese (Inrap), nella localit\u00e0 \"Lo Badarel\" del villaggio di \"Montredon\", all'interno del territorio del comune di Carcassonne."}
{"id": "6408154", "revid": "767487", "url": "https://it.wikipedia.org/wiki?curid=6408154", "title": "Le straordinarie avventure di Ad\u00e8le Blanc-Sec", "text": "Le straordinarie avventure di Ad\u00e8le Blanc-Sec (\"Les Aventures extraordinaires d'Ad\u00e8le Blanc-Sec\") \u00e8 una serie a fumetti realizzata dall'autore francese Jacques Tardi. \u00c8 suddivisa in 9 parti, realizzate tra il 1976 e il 2007. Ha avuto una trasposizione cinematografica, \"Ad\u00e8le e l'enigma del faraone\", di Luc Besson. La storia \u00e8 caratterizzata da una trama complessa e ricca di intrighi e colpi di scena.\nStoria editoriale.\nLa prima avventura di Ad\u00e8le \u00e8 stata pubblicata a puntate sul quotidiano francese Sud Ouest, a colori e in bianco e nero, e in seguito raccolta in volume da Casterman. I tre successivi episodi sono stati pubblicati direttamente in volume, cos\u00ec come gli ultimi due, mentre \"Le secret de la salamandre\", \"Le noy\u00e9 \u00e0 deux t\u00eates\" e \"Tous des monstres!\" sono stati presentati inizialmente a puntate sulla rivista antologica \u00c0 Suivre. In Italia i primi tre episodi sono stati pubblicati a puntate sulla rivista Alterlinus; nel 2010 e nel 2011 sono usciti due volumi editi da Rizzoli Lizard che raccolgono tutte le storie tranne l'inedita \"Le labyrinthe infernal\".\nTrama.\n\"Ad\u00e8le e la bestia\".\nParigi, 1911, Museo di Storia Naturale del Jardin Des Plantes. Un uovo di pterodattilo di 136 milioni di anni, improvvisamente, si schiude -controllata mentalmente dall'anziano professore Philippe Botardieu-. La creatura esce dal Museo e sparge terrore dappertutto. Il Presidente della repubblica, Armande Falli\u00e8res, chiede ad un Ministro di affidare il caso a qualcuno con la grinta necessaria. Dopo una continua successione di gradi della polizia, il caso viene affidato all'ingenuo ma capace Ispettore Caponi. Intanto sono gi\u00e0 stati promessi 5000 dollari americani a chiunque uccider\u00e0 o fotografer\u00e0 l'animale.\nIntanto, sul treno che da Lione porta a Parigi, una ragazza, Ad\u00e8le Blanc-Sec, gira con due scagnozzi, Joseph e Albert. Intanto l'attenzione di un giovane ragazzo, Antonie Zborowsky, cade proprio su di lei. Ad\u00e8le arriva al suo appartamento, a Parigi, con le sue personali guardie, che trasportano un baule con dentro una persona, Edith Rabat-Joie -il padre di quest'ultima ha messo a punto un congegno volante simile ad uno pterodattilo, e il piano della giovane Ad\u00e8le \u00e8 di arraffarsi i cinquemila dollari del concorso ricattando il padre di Edith a cedergli l'arnese, utilizzando la figlia di quest'ultimo come moneta di scambio-.\nIntanto arriva, dall'Africa Equatoriale Francese, un cacciatore -Justin de St.Hubert-, il quale ha intenzione di uccidere lo pterodattilo -per aiutare la polizia francese-.\nNel frattempo Zborowsky aiuta, sempre al Museo del Jardin Des Plantes, il Professor M\u00e9nard a capire come sia risorta la bestia che terrorizza Parigi. La notte, per\u00f2, un uomo viene ucciso dallo pterodattilo -questo, per\u00f2, a differenza delle altre vittime, ha un pugnale conficcato nella schiena-.\nZborowsky, per\u00f2, viene tormentato dalla figura di Ad\u00e8le in sogno, e quindi decide di darle appuntamento proprio al Jardin des Plantes. Mentre attende Antonie, per\u00f2, la giovane donna viene gettata da un individuo in una vasca piena di coccodrilli e acqua putrida. Viene soccorsa da un ometto innocuo, il professor Robert Esp\u00e9randieu -molto amico di Botardieu, al quale ha promesso di aiutarlo-.\nTornata a casa dopo questo incidente, trova in terra Joseph stordito, e Albert che pare sia scappato -facendo persino fuggire Edith-. Viene anche rivelato che l'ultima vittima dello pterodattilo era proprio il fratello di Edith, Auguste Rabat-Joie.\nAd\u00e9le decide, quindi, di partire. Prima Zborowsky, e poi un individuo sconosciuto, per\u00f2, per telefono la convincono a restare e a recarsi di notte al Jardin Des Plantes. Intanto alcune persone entrano, di nascosto (l'Ispettore Caponi e il cacciatore de St.Hubert) nel parco. Purtroppo Ad\u00e8le rischia di venire uccisa da un criminale, Lobel, che aveva appena rubato una misteriosa borsa ad un banchiere di Parigi -Mignonneau-, con il collega Lucien Ripol (amico di Ad\u00e8le). A sua volta Lobel viene ucciso da Albert. Intanto arriva anche lo pterodattilo, il quale porta via con i suoi artigli Lobel. St.Hubert spara, uccidendo l'animale -e di conseguenza il povero Botardieu-. Quindi arrivano anche M\u00e9nard e Esp\u00e9randieu, e quest'ultimo spiega cosa \u00e8 successo veramente (riguardo alla perdita di Botardieu).\nIl mattino dopo, nel Carcere de La Sant\u00e9, Lucien Ripol viene condannato a morte (viene accusato di aver ucciso il banchiere a cui ha rubato, quando in realt\u00e0 \u00e8 stato il collega Lobel). Con una spettacolare mossa, uno pterodattilo porta via Lucien quando sta per essere ghigliottinato.\nIl giorno seguente Ad\u00e8le e Ripol si danno appuntamento di nuovo al Jardin des Plantes. Vengono seguiti, per\u00f2, da ben tre individui a bordo di un taxi (i primi due a bordo della stessa auto, mentre il terzo da solo). I due vanno, di notte, dentro al museo. Purtroppo, mentre stanno per riprendersi il bottino del furto al banchiere Mignonneau -che si trova sotto lo scheletro dell'iguanodonte-, due individui li fermano.\nSono Albert ed Edith Rabat-Joie. Qui si scopre che anche Albert era al servizio di Lobel. Purtroppo quest'ultimo non sapeva dove fosse il bottino, e quindi si \u00e8 \"appoggiato\" alla fuga di Ripol. Lucien tenta di sistemare Albert, ma quest'ultimo lo uccide senza piet\u00e0 con una pistola. Dopo aver dato le ultime spiegazioni, Albert se ne va via tutto fiero con le borse. Un uomo (il terzo che inseguiva Ad\u00e8le e Lucien) spara ad Albert, ferendolo gravemente. Si scopre che \u00e8 proprio Joseph. Questo spiega che Albert voleva a tutti i costi che Ripol fosse libero, cos\u00ec che arrivasse ai soldi. Albert aveva anche avvisato che Ad\u00e8le sarebbe arrivata al Jardin des Plantes. Quindi \u00e8 stato Lobel a spingere Ad\u00e8le dentro la vasca dei coccodrilli.\nJoseph, con astuzia, si porta via comunque le borse. Ad\u00e8le lo lascia avvertendolo: \"ci rivedremo\"!\nAd\u00e8le e Edith lasciano il museo (quest'ultima avverte Ad\u00e8le che torner\u00e0 a Digione dal padre). Un autista, per\u00f2, offre un passaggio ad Ad\u00e8le. Sull'auto c'\u00e8 un uomo, un certo Simon Flageolet, il quale vuole indagare sul contenuto delle valigette prese da Joseph. Il racconto si conclude con una notizia: si parla di misteriose sparizioni a chiunque attraversi il Pont Neuf. Viene introdotto anche il titolo del successivo: \"Il Demone della Torre Eiffel\".\n\"Il Demone della Torre Eiffel\".\nLa storia si introduce con un epilogo che ripassa la trama della precedente storia. Poi Ad\u00e8le decide di recarsi dall'uomo che l'aveva accorsa alla fine dell'episodio precedente, il detective Simon Flageolet. L'investigatore spiega lei cosa intende fare: Flageolet \u00e8 stato contattato per lettera da alcuni individui, i quali lo avvertono che devono recuperare degli oggetti di inestimabile valore per alcune persone (spiegando che una persona l'ha incontrata alla fermata del metr\u00f2 di S\u00e8vres-Babylone). Flageolet sa anche che cosa sia l'\"oggetto\": una statuetta assira raffigurante il demone Pazuzu (Ad\u00e8le ricorda anche che la stessa statuetta \u00e8 stata rubata al famoso banchiere Mignonneau). I due sanno che c'\u00e8 un artista, un certo Pessionier, che usa come soggetti per i suoi dipinti demoni assiri (in particolar modo Pazuzu). Dopo aver visitato l'artista, capiscono che anche quest'ultimo \u00e8 coinvolto. Mentre escono, per\u00f2, si vede che Pessionier tiene in casa nascosto Albert, l'ignobile traditore ed assassino di Lucien Ripol.\nQuella sera Ad\u00e8le decide di andare a teatro -visto che fanno un'opera chiamata \"Gli ultimi giorni di Babilonia\"-. Rimane molto delusa, trovando persino \"parte\" del complotto dentro l'Opera. Subito dopo si scopre che l'attore protagonista Joseph Montevideo \u00e8 stato ucciso pugnalato (come nella scena finale dovrebbe essere stato, anche se per finta). Poco dopo Ad\u00e8le scopre anche della morte di Edith Rabat-Joie, morta proprio mentre tentava di attraversare il Pont Neuf.\nLa notte Ad\u00e8le sogna una statuetta, che ricorda di avere visto in un negozio vicino al Louvre. Il giorno dopo scopre che la statuetta \u00e8 stata venduta a Joseph, e a Flageolet viene chiesto di interrompere le indagini.\nAlle porte di Ad\u00e8le, la stessa sera, arriva un giovane ragazzo mandato da Joseph. Su una carrozza, inseguono i \"rapitori\" di Joseph, attraversando il Pont Neuf. Due uomini, per\u00f2 (uno dei quali \u00e8 Albert), danno fuoco alla carrozza di Ad\u00e8le e del ragazzo con una molotov. Ad\u00e8le sopravvive, seppur ferita mentre il ragazzo e il cocchiere vengono dati per morti."}
{"id": "6408158", "revid": "124808", "url": "https://it.wikipedia.org/wiki?curid=6408158", "title": "Damiano Michieletto", "text": " \n\u00c8 conosciuto per le sue produzioni nei maggiori teatri e festival europei.\nBiografia.\nDamiano Michieletto nasce a Venezia e cresce a Scorz\u00e8 (VE). Si laurea in lettere moderne presso l'Universit\u00e0 Ca' Foscari di Venezia, e si diploma alla Scuola d'arte drammatica Paolo Grassi di Milano. \nIl suo debutto registico avviene con una produzione di \"\u0160vanda dud\u00e1k\" (Svanda il pifferaio) del compositore ceco Jarom\u00edr Weinberger, al Wexford Festival nel 2003.\nIl suo trampolino di lancio \u00e8 la partecipazione al Rossini Opera Festival di Pesaro, dove debutta nel 2004 con \"Il trionfo delle belle\" di Stefano Pavesi; nel 2007 cura la regia de \"La gazza ladra\", che gli vale il prestigioso Premio Franco Abbiati; nel 2009 \u00e8 la volta de \"La scala di seta\" (ripresa nel 2011, al Teatro alla Scala nel 2013 e nell'ambito del Circuito Lirico Lombardo nel 2015); nel 2010 cura la prima rappresentazione al festival di \"Sigismondo\", protagonista Daniela Barcellona; torna nel 2015 con una ripresa de \"La gazza ladra\", e nel 2016 con un nuovo allestimento de \"La donna del lago\", con Juan Diego Fl\u00f3rez nel ruolo di Re Giacomo.&lt;br&gt;\nProficua \u00e8 anche la collaborazione con il Teatro La Fenice di Venezia, dove debutta nel 2009 con un nuovo allestimento di \"Rom\u00e9o et Juliette\", coprodotta con Verona e Trieste; tra il 2010 e il 2012 mette in scena la trilogia Da Ponte-Mozart: \"Don Giovanni\" nel 2010, \"Le nozze di Figaro\" nel 2011, e \"Cos\u00ec fan tutte\" nel 2012. Nel 2014 firma la regia de \"The Rake's Progress\", nel 2015 \"Die Zauberfl\u00f6te\"; nel 2016 cura la regia di \"Aquagranda\", commissionata dal teatro al compositore Filippo Perocco, per il cinquantesimo anniversario dell'Alluvione di Venezia del 1966. Nel 2018 \u00e8 la volta de \"[[La vedova allegra (operetta)|La vedova allegra]\", messa in scena in lingua originale, coprodotta con Roma, e di \"[[Macbeth (opera)|Macbeth]]\", con [[Luca Salsi]] nel ruolo del titolo.&lt;br&gt;\n[[File:Rom\u00e9o et Juliette 2009.jpg|thumb|Una scena di \"Rom\u00e9o et Juliette\" andato in scena [[Venezia]] nel 2009]]\nNel 2012 debutta al [[Festival di Salisburgo]], con una produzione de \"[[La boh\u00e8me]]\", che vantava nel cast [[Anna Netrebko]], [[Piotr Becza\u0142a]] e [[Nino Machaidze]]. Nel 2013, anno delle celebrazioni verdiane, \u00e8 la volta di \"[[Falstaff (Verdi)|Falstaff]]\", ambientato alla [[Casa Verdi|Casa di riposo fondata da Giuseppe Verdi a Milano]]. Nel 2014, protagonista [[Cecilia Bartoli]], mette in scena \"[[La Cenerentola]]\" di Rossini. Torna nel 2019 curando la messa in scena di \"[[Alcina (opera)|Alcina]]\", con ancora una volta protagonista Cecilia Bartoli.&lt;br&gt;\nSempre nel 2012 avviene il debutto al [[Theater an der Wien]] con \"[[Trittico (Puccini)|Il Trittico]]\" di [[Puccini]].\nNel 2013 debutta al [[Teatro alla Scala]], con una messinscena de \"[[Un ballo in maschera]]\" e la ripresa de \"La scala di seta\" del [[Rossini Opera Festival]]; torna nel 2017 con una produzione proveniente da Salisburgo, il \"Falstaff\". Ritorna con \"[[Salom\u00e8 (opera)|Salom\u00e8]]\", il cui debutto, previsto inizialmente nel 2020, viene posticipato all'anno successivo in seguito alla chiusura dei teatri imposta dall'epidemia di [[COVID-19]]. &lt;br&gt;\nSempre nel 2013 torna al [[Theater an der Wien]] con \"[[Idomeneo (opera)|Idomeneo]]\" di [[Mozart]], a cui segue, e nel 2016 firma una nuova produzione dell'\"[[Otello (Rossini)|Otello]]\" di Rossini, con [[John Osborn]] e [[Nino Machaidze]]. Nel 2018 affronta per la prima volta un titolo di [[Benjamin Britten]], \"[[Sogno di una notte di mezza estate (opera)|A midsummer night's dream]]\".&lt;br&gt;\nNel 2015 debutta alla [[Royal Opera House]] di Londra con una contestata produzione di \"[[Guglielmo Tell (opera)|Guillaume Tell]]\": a destare scandalo \u00e8 la rappresentazione di uno stupro in scena. L'anno successivo mette in scena un'inusuale produzione del classico dittico \"[[Cavalleria rusticana (opera)|Cavalleria rusticana]]\" e \"[[Pagliacci (opera)|Pagliacci]]\": le due vicende vengono immaginate contigue, avvenute nello stesso giorno e nello stesso paese. Lo spettacolo viene premiato a Londra con il [[Premio Laurence Olivier|Laurence Olivier Award]] \u2013 2016 come Best New Opera Production.&lt;br&gt;\nNel 2016 debutta a Berlino, alla [[Komische Oper]] con una produzione di \"[[Cendrillon (Massenet)|Cendrillon]]\" di [[Jules Massenet]] ambientata in una scuola di ballo. Cinque anni dopo torna nella stessa citt\u00e0, e debutta alla [[Staatsoper Unter den Linden|Staatsoper]] con [[Jen\u016ffa]] nel 2021.&lt;br&gt;\nInaugura la stagione 2017-2018 del [[Teatro dell'Opera di Roma]] con \"[[La damnation de Faust]]\", premiato quale miglior spettacolo della trentottesima edizione del [[Premio Franco Abbiati della critica musicale italiana|Premio Abbiati]]. Nell'estate 2020, mette in scena \"[[Rigoletto]]\" al [[Circo Massimo]], primo spettacolo in forma scenica dopo la chiusura dei teatri a causa della [[Pandemia di COVID-19 del 2020 in Italia|pandemia di COVID-19]].\nPer la televisione nel 2017 \u00e8 stato invitato da [[Mika]] a collaborare alla realizzazione del programma \u201cCasaMika2\u201d su RAI2. Nel 2020 \u00e8 ideatore, autore e conduttore del programma \u201cIl volo del calabrone\u201d su RAI5.\nCollegamenti esterni.\n[[Categoria:Studenti dell'Universit\u00e0 Ca' Foscari Venezia]]"}
{"id": "6408166", "revid": "767487", "url": "https://it.wikipedia.org/wiki?curid=6408166", "title": "Saba (nome)", "text": "Origine e diffusione.\nDeriva dal tardo nome greco \u03a3\u03b1\u03b2\u03b1\u03c2 (\"Sabas\"), di origine ebraica ma dall'etimologia dibattuta; alcune fonti lo riconducono al vocabolo \u05e1\u05b7\u05d1\u05b8\u05d0 (\"sava'\", \"vecchio uomo\"), altre gli danno il significato di \"convertito\", \"conversione\" o anche \"ebbro\".\nVenne portato da vari santi, fra cui san Saba, patrono della Serbia. In italiano, dove pu\u00f2 anche risultare da un troncamento di Sabatino, gode di scarsissima diffusione.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "6408167", "revid": "106908", "url": "https://it.wikipedia.org/wiki?curid=6408167", "title": "Savva", "text": ""}
{"id": "6408168", "revid": "47767", "url": "https://it.wikipedia.org/wiki?curid=6408168", "title": "Savvas", "text": ""}
{"id": "6408169", "revid": "1543377", "url": "https://it.wikipedia.org/wiki?curid=6408169", "title": "Applicazione dei nanomateriali nel settore automobilistico", "text": "L'applicazione dei nanomateriali nel settore automobilistico \u00e8 finalizzata all\u2019aumento delle prestazioni, alla diminuzione delle masse e dei costi, alla sicurezza e all\u2019efficienza energetica. Per perseguire con successo questi obiettivi sono quindi richiesti materiali con caratteristiche quali resistenza, capacit\u00e0 di termo-resistenza, resistenza all'usura, duttilit\u00e0, resistenza alla frattura e alla rottura a fatica che siano le migliori possibili mentre altri parametri quali la densit\u00e0 e i costi devono essere ridotti al minimo. L\u2019utilizzo di materiali nanocompositi si \u00e8 affermato intorno agli anni \u201990 e 2000 ed \u00e8 in continuo incremento, dal momento che le loro propriet\u00e0 fisiche e meccaniche li rendono superiori ai materiali \u201ctradizionali\u201d.\nI loro impieghi sono i pi\u00f9 disparati; trovano infatti utilizzo in:\nVantaggi rispetto ai materiali tradizionali.\nDal punto di vista tecnologico l'uso dei nanocompositi, in particolare per applicazioni strutturali, determina che:\nDal punto di vista ambientale, invece, ulteriori vantaggi dati dall'uso dei compositi sono:\nTipi di nanocompositi utilizzati.\nMatrice ceramica.\nI materiali ceramici avanzati mostrano particolari propriet\u00e0 che li rendono estremamente utili in applicazioni soggette ad elevate temperature, quali l\u2019elevata durezza, la resistenza in compressione, la refrattariet\u00e0, l\u2019inerzia chimica e la bassa densit\u00e0. \nIl pi\u00f9 importante utilizzo dei compositi a matrice ceramica nell\u2019industria automobilistica riguarda senza dubbio i freni a disco. In funzione delle prestazioni che si vogliono ottenere in un impianto frenante di alta gamma, il Carbon-Carbon ed i ceramici C/C-SiC sono in grado di garantire parametri estremamente vantaggiosi e soddisfacenti come: \nIl mercato attuale vede come materiale utilizzato per freni a disco a elevate prestazioni il composito ceramico C/C-SiC, studiato dapprima da Porsche AG, e successivamente da varie altre aziende specializzate come Brembo, che ne produce attualmente circa 15000 pezzi/anno.\nMatrice metallica.\nMolteplici sono i metalli usati come matrici nei MMC (compositi a matrice metallica) nell\u2019industria automobilistica.\nI MMC vengono utilizzati in diversi ambiti industriali grazie alla loro bassa densit\u00e0, alta resistenza allacorrosione e all\u2019usura, buona formabilit\u00e0, elevata durezza, alta resistenza agli sbalzi termici, ecc. Nell'industria automobilistica i materiali compositi con matrice metallica sono utilizzati in varie componenti ad esempio pistoni, cilindri efreni. Tra i metalli, i pi\u00f9 importanti e utilizzati sono il magnesio, il titanio e l\u2019alluminio.\nIl magnesio \u00e8 un metallo avente una bassissima densit\u00e0 (1,8\u00a0g/\u00a0cm\u00b3 contro i 7,8 g/\u00a0cm\u00b3 dell\u2019acciaio), una buona resistenza specifica, unabuona capacit\u00e0 di assorbire gli urti e buonacolabilit\u00e0(anche ad alta pressione) e saldabilit\u00e0 in atmosfera controllata. \u00c8 inoltre di facile reperibilit\u00e0. Dal punto di vista strutturale presenta un basso modulo di elasticit\u00e0 (circa 42\u00a0GPa) e limitazioni per quello che riguarda il carico di rottura e la resistenza allo scorrimento plastico ad alte temperature.\nL\u2019eccellente lavorabilit\u00e0 del magnesio comporta molti vantaggi come le basse potenze richieste, elevate velocit\u00e0 di lavorazione, lunga durata degli utensili, facilit\u00e0 di rottura del truciolo oltre a garantire ottime caratteristiche della superficie finale\nIl titanio \u00e8 il materiale metallico candidato ad un massiccio uso in ambito automobilistico in virt\u00f9 delle sue elevate propriet\u00e0 meccaniche e della sua bassa densit\u00e0 (4,51 g/\u00a0cm\u00b3);non presenta propriet\u00e0 magnetiche e in pi\u00f9 possiedeun\u2019eccellente resistenza alla corrosione\nL'alluminio \u00e8 caratterizzato invece da bassa densit\u00e0 (2,7\u00a0g/cm\u00b3), alta conducibilit\u00e0 termica (204\u00a0W/mK), buona colabilit\u00e0 e basso costo rispetto al magnesio e titanio.\nPer contro ha un basso modulo di elasticit\u00e0 (70\u00a0GPa) e una bassa resistenza meccanica (60\u00a0MPa), motivo per cui \u00e8 necessaria l\u2019aggiunta di una seconda fase per migliorarne tali propriet\u00e0. Presenta inoltre una bassa temperatura di fusione (660\u00a0\u00b0C).\nL'utilizzo dei compositi a matrice metallica nell\u2019industria automobilistica \u00e8 dettata dalla necessit\u00e0 di diminuire le emissioni di CO2 e ridurre il peso dell\u2019auto (con il conseguente diminuzione del consumo di carburante, aumentando le prestazioni); pertanto alluminio e magnesio sono molto considerati e utilizzati visto la loro bassa densit\u00e0.\nI nanocompositi di alluminio vengono utilizzati per produrre coperture di cinghie o catene dentate, gusci di alternatori, coperture di valvole e collettori, interi blocchi motore, longheroni e pannelli di carrozzeria, di pannelli di protezione interna, parti di sedili, componenti ausiliari del motore e delle sospensioni, componenti dei freni (dischi di freni in Al rinforzato con SiC sono utilizzati in veicoli come la Lotus Elise, Chrysler Prowler, General Motors EVI, Volkswagen Lupo 3L, e la Toyota RAVA-EV), supporti meccanici oltre a impianti di condizionamento e raffreddamento motore.\nI nanocompositi su matrice di magnesio trovano invece impiego nella realizzazionedi componenti quali cruscotti, coperchi valvole, alloggiamenti di trasmissione e componenti del volante e del piantone dello sterzo, cerchi in lega, schienali dei sedili, oltre che alla realizzazione di blocchi motori (per esempio, in lega di Mg-Al-Sr).\nMatrice polimerica.\nLe matrici termoplastiche pi\u00f9 utilizzate nel settore automobilistico sono in ABS, in PP oppure acriliche.\nL'ABS (acrilonitrile-butadiene-stirene), dimensionalmente stabile e rigido, presenta una buona resistenza all'impatto, all'abrasione e agli agenti chimici.Presenta buona resistenza e tenacit\u00e0 anche alle basse temperature. \u00c8 utilizzato principalmente nella componentistica interna;\nLe matrici acriliche (PMMA), possiedono resistenza moderata, buonepropriet\u00e0 ottiche e di resistenza alle condizioni atmosferiche. Sono trasparenti, ma possono essere rese opache appunto con l'introduzione di fibre. Sonoutilizzate principalmente nei parabrezza o nei vetri oscurati;\nIl polipropilene (PP), ha buone propriet\u00e0 meccaniche, elettriche e chimiche.Utilizzato per componenti interni;\nIl policarbonato (PC), ha sempre suscitato attrattiva come sostituto del vetro, principalmente in virt\u00f9 della sua trasparenza, flessibilit\u00e0 e leggerezza. Per contro, presenta una scarsa resistenza all\u2019abrasione e alla radiazione UV, ma questi problemi possono essere risolti rinforzando il PC con particelle di silice. Si stima che entro il 2020, il 20% delle superfici vetrate nei veicoli saranno sostituite da questi nanopolimeri.\nI nanocompositi a matrice polimerica vengono anche utilizzati per le celle a combustibile che, per generare una potenza maggiore, sono spesso collegate insieme a formare un'unica pila; l\u2019elemento fondamentale per questa unione \u00e8 il cosiddetto piatto bipolare. Per le pile a combustibile attuali, il materiale pi\u00f9 comunemente usato per realizzare piatti bipolari \u00e8 la grafite per la sua resistenza alla corrosione, la bassa densit\u00e0 apparente e l\u2019alta conduttivit\u00e0 elettrica.Il problema sorge con la difficolt\u00e0 di lavorazione di canali di flusso nel piatto, che rende il piatto bipolare la componente con il pi\u00f9 alto costo nelle pile a combustibile (circa il 38% del costo complessivo), e questo motiva la necessit\u00e0 di trovare un altro materiale per sostituire la grafite che sia in grado di ridurre tempo e costi di produzione. La lavorazione di PMC risulta pi\u00f9 semplice ed economica rispettoalla lavorazione della grafite. Un piatto bipolare in nanocomposito (rinforzato con nanotubi in carbonio multi-parete) ha inoltre una minore resistenza ohmica rispetto a piatti bipolari in grafite. Questo consente un miglioramento delle prestazioni della pila a combustibile.\nRivestimenti.\nImportante anche l\u2019applicazione nel campo che riguarda l\u2019estetica del veicolo: passano infatti sotto il nome di \u201cnanocoating\u201d tutti quei nanocompositi che vengono utilizzati per creare film sottili per proteggere le superfici esterne ma non solo del veicolo. Alcune compagnie hanno sviluppato prodotti anti-graffio che possono essere inclusi direttamente nella vernice oppure applicati after-market. In generale questi fanno uso di nanoparticelle che formano legami chimici con la superficie dell\u2019auto, creando un rivestimento duraturo.\nMolto spesso si tratta di nanocompositi a matrice polimerica (PC, per esempio), rinforzati con nanoparticelle ceramiche (come il quarzo), che combinano una facile stendibilit\u00e0 ed una protezione efficace. L\u2019applicazione di questi prodotti comporta\nEsistono poi nanorivestimenti in grado di variare la loro conducibilit\u00e0 termica a seconda dell'intensit\u00e0 della radiazione incidente. Questo contribuisce a mantenere l\u2019abitacolo pi\u00f9 fresco, riducendo il tempo necessario per raffreddarlo e ridurre il consumo di carburante di conseguenza.\nProdotti per l'interno dell\u2019auto consentono di conferire idrorepellenza ai tessuti, valorizzare i pellami oppure di prevenire la formazione di vapore e di condense.\nSempre nella classe dei prodotti per la pulizia, esistono dei nano-rivestimenti per superfici vetrate che ne riducono la bagnabilit\u00e0, generando solo un minimo contatto con eventuali corpi esterni, siano essi acqua (o ghiaccio), insetti o sporco e che nel contempo rendono il vetro pi\u00f9 resistente ad eventuali impatti. Il progredire della tecnologia di questi prodotti potrebbe rendere obsoleto l\u2019utilizzo dei tergicristalli, in quanto sarebbe sufficiente la sola azione dell\u2019aria intorno all\u2019auto durante la marcia per ripulirne le superfici. Questo tipo di rivestimenti sfrutta due tipologie di nanoparticelle: da un lato atomi che si legano chimicamente con il vetro, dall\u2019altra atomi idrofobici.\nUn'altra importante categoria di rivestimenti sono quelli anti-corrosivi, fondamentali per allungare la vita dell'automobile. I prodotti di questa categoria sfruttavano le propriet\u00e0 anticorrosive del cromo esavalente, ma, a causa della sua tossicit\u00e0, si sono recentemente sviluppati rivestimenti su tre strati, rispettivamente zinco, cromo trivalente e nanoparticelle di SiO2.\nScenari futuri.\nLo sviluppo futuro riguardante i metalli leggeri, a base di alluminio, magnesio, titanio ed alluminuro di titanio, con caratteristiche fisiche e meccaniche superiori, \u00e8 fortemente incoraggiato dall\u2019industria automotive ed \u00e8 importante per consentire un risparmio energetico ed un minor impatto ambientale. Le leghe e le tecnologie di lavorazione odierne non sono ideali, la fusione degli elementi di una lega, formatura e processi di trattamento termico sono imperfetti, ma esistono varie possibilit\u00e0 di creare processi ambientalmente sostenibilie pi\u00f9 efficaci per dare un valore aggiunto ai metalli leggeri, gi\u00e0 di per s\u00e9 ottimi candidati per le applicazioni strutturali nei veicoli. Per quello che riguarda invece i rivestimenti, si stanno sviluppando film e vernici a base di nanocompositiche permettano di un rivestimento che funga da cella solare, tramite l'utilizzo di appositi rinforzi: la corrente cos\u00ec generata potrebbe servire a ricaricare la batteria quando il veicolo \u00e8 parcheggiato o a mantenere fresco l\u2019abitacolo con l'aiuto di una pompa di calore."}
{"id": "6408173", "revid": "47767", "url": "https://it.wikipedia.org/wiki?curid=6408173", "title": "Sabas", "text": ""}
{"id": "6408174", "revid": "785863", "url": "https://it.wikipedia.org/wiki?curid=6408174", "title": "The Gallopin' Gaucho", "text": ""}
{"id": "6408182", "revid": "115632900", "url": "https://it.wikipedia.org/wiki?curid=6408182", "title": "Anoichia", "text": "Lanoichia \u00e8 una forma di morte cellulare programmata che \u00e8 indotta dal distacco di cellule ancoraggio-dipendenti dalla matrice extracellulare (ECM). Generalmente le cellule sono localizzate in prossimit\u00e0 del tessuto da cui hanno origine poich\u00e9 la comunicazione tra le cellule vicine e la matrice d\u00e0 segnali essenziali per la crescita e\\o la sopravvivenza. Quando le cellule sono distaccate dalla matrice vi \u00e8 una perdita delle normali interazioni tra matrice e cellula e questa pu\u00f2 andare incontro ad anoichia. Ciononostante, le metastasi eludono questo meccanismo e sono quindi in grado di sopravvivere senza il contatto con la matrice e di invadere altri organi.\nEtimologia.\nLa parola anoichia (anoikis) \u00e8 stata coniata da Frisch e Francis in un articolo pubblicato su Journal of Cell Biology nel 1994. Anoichia, significa (... l'essere senza una casa) per descrivere la risposta apoptotica delle cellule in assenza delle interazioni cellula-matrice. La parola \u00e8 apparentemente una costruzione Neogreca formata da tre morfema: \u1f00\u03bd- \"senza\", \u03bf\u1f30\u03ba- \"casa\", e -\u03b9\u03c2 (estratto da -\u03c3\u03b9\u03c2 \"tratto, attributo\"; una struttura molto simile ad apo-pto-sis \"condizione di essere caduto\").\nAnoichia nelle metastasi.\nIl meccanismo tramite il quale le cellule tumorali invasive sopravvivono alla anoichia \u00e8 praticamente sconosciuto. Recenti scoperte suggeriscono che la proteina TrkB, meglio conosciuta per il suo ruolo nel sistema nervoso, potrebbe essere coinvolta con il suo ligando BDNF. Sembrerebbe che TrkB possa rendere le cellule tumorali pi\u00f9 resistenti alla anoichia tramite l'attivazione della segnalazione a cascata del fosfatidilinositolo 3-chinase (PI3K).\nNel carcinoma a cellule squamose, i alcuni ricercatori hanno osservato che la resistenza alla anoichia pu\u00f2 essere indotta attraverso il fattore di crescita degli epatociti (HGF) il quale attiva sia la chinasi regolata da segnali extracellulari (ERK) e PI3K.\nTramite un nuovo saggio di analisi high-throughput, Mawji et al. hanno dimostrato che l'anisomicina pu\u00f2 rendere le cellule metastatiche epiteliali pi\u00f9 sensibili alla anoichia e ridurre l'impianto di cellule tumorali circolanti in vivo. L'anisomicina mostra questa attivit\u00e0 antitumorale diminuendo parzialmente l'abbondanza della proteina inibente il recettore di morte, FLIP. In un articolo correlato, il gruppo di Schimmer ha dimostrato che i livelli di FLIP sono pi\u00f9 alti nelle cellule metastatiche rispetto a quelle non metastatiche, e che riducendo i livelli di FLIP tramite RNAi (RNA interference) o altre piccole molecole inibitrici di FLIP, si pu\u00f2 rendere le cellule metastatiche pi\u00f9 sensibili alla anoichia. Dato che FLIP \u00e8 un inibitore della anoichia, e che riducendo FLIP si pu\u00f2 rendere le cellule metastatiche pi\u00f9 sensibili alla anoichia, Mawji \"et al.\" hanno ipotizzato che la riduzione di FLIP potrebbe essere una sostenibile strategia terapeutica contro le metastasi."}
{"id": "6408186", "revid": "254059", "url": "https://it.wikipedia.org/wiki?curid=6408186", "title": "Regione Europea della Gastronomia", "text": "Regione Europea della Gastronomia (in inglese: ERG - European Region Of Gastronomy) \u00e8 un progetto internazionale per la valorizzazione dei territori della gastronomia nel continente europeo. Coordinatore \u00e8 l'IGCAT, \"International Institute of Gastronomy, Culture, Arts and Tourism\", organizzazione no profit fondata nel 2012. \nPer incentivare e consentire il raggiungimento degli obiettivi, il progetto prevede ogni anno l\u2019assegnazione del titolo di \"European Region of Gastronomy\" a due o tre regioni della piattaforma. \nRegioni fondatrici: Aarhus (Danimarca), Marsiglia-Provenza (Francia), Lombardia (Italia), Riga-Gauja (Lettonia), Malta, Brabante Settentrionale (Paesi Bassi), Minho (Portogallo), Sibiu (Romania), Catalogna (Spagna)."}
{"id": "6408189", "revid": "1924342", "url": "https://it.wikipedia.org/wiki?curid=6408189", "title": "\u00d0or\u0111e Konjovi\u0107", "text": ""}
{"id": "6408191", "revid": "1318658", "url": "https://it.wikipedia.org/wiki?curid=6408191", "title": "Ehrenbreitstein (Coblenza)", "text": "Ehrenbreitstein \u00e8 una frazione della citt\u00e0 tedesca di Coblenza, nel \"Land\" della Renania-Palatinato. Si trova sulla riva destra del Reno di fronte al \"Deutsches Eck\". Fino al 1937, quando fu incorporata in Coblenza, era una cittadina indipendente. Nel XVII secolo i principi elettori di Treviri la elessero a loro residenza. Ehrenbreitstein \u00e8 dominata dalla fortezza di Ehrenbreitstein, costruita sull'omonimo colle che la sovrasta. Dal 2002 il quartiere vecchio appartiene al bene protetto dall'UNESCO denominato Gola del Reno.\nGeografia.\nIl territorio della frazione Ehrenbreitstein \u00e8 distribuito su un'altezza variabile. L'insediamento abitato si trova in una valle a livello del fiume Reno, inserito fra colline a nord e a est. A nord si eleva ad un'altezza di 114\u00a0metri s.l.m. lo sperone roccioso di Ehrenbreitstein, sul cui \"plateau\" troneggia la fortezza di Ehrenbreitstein. La valle di Ehrenbreitstein era una volta attraversata da due torrenti, il M\u00fchlenbach e l'Arzheimer Bach, che nel XIX secolo furono canalizzati sotto la cittadina fino al Reno.\nDenominazione.\nUn insediamento in Ehrenbreitstein fu citato per la prima volta nel 1211 come la met\u00e0 di un mulino, \"villa Mulne sub Herinbrechtstein\", quando fu donato a un convento femminile di suore benedettine. Il nome poi cambi\u00f2 pi\u00f9 volte: nel 1284 Mulinheym, nel 1304 Molin, nel 1411 Mulen under Helfenstein fino al 1532 M\u00fchlheim im Thal. Nel 1355 comparve il nome di \"Tal\" (valle) per la localit\u00e0, citata poi come Dail o Dael (1459). Con l'erezione del castello di Philippsburg da parte del principe elettore Philipp Christoph von S\u00f6tern anche l'insediamento abitato prese il nome ufficiale di Philippstal. Durante la guerra dei trent'anni assunse il nome attuale.\nStoria.\nEhrenbreitstein, grazie alle alture che la circondano e la prossimit\u00e0 alla confluenza del Reno con la Mosella, \u00e8 uno dei pi\u00f9 antichi insediamenti fortificati della Germania. Tra il 200 e il 450 vi era una rocca tardo-romana fortificata a difesa della confluenza fra Reno e Mosella, della strada romana e del vicino \"limes\" germanico-retico. Verso il 1000 si ha una citazione esplicita di una fortificazione ad Ehrenbreitstein, eretta dalla casa dei Corradinidi. Nel 1020 pass\u00f2 di propriet\u00e0 dell'arcidiocesi di Treviri. Nel 1160 l'arcivescovo Hillin von Falmagne fece ampliare la fortificazione. Il principe elettore Richard von Greiffenklau zu Vollrads fece ristrutturare la fortificazione nel XVI secolo portandovi anche, nel 1524, alcuni cannoni fatti fondere a Francoforte sul Meno.\nNel 1493 vi fu eretta un'abbazia di agostiniani ove insegn\u00f2 teologia anche Martin Lutero. Nel 1573 l'abbazia fu smantellata.\nTra il 1626 e il 1632 l'arcivescovo Philipp Christoph von S\u00f6tern vi fece erigere il castello di Philippsburg, ove stabil\u00ec la propria residenza, essendo divenuta Treviri per lui poco sicura. Nel 1627, su sua richiesta, s'insediarono nella localit\u00e0 i Cappuccini, che vi eressero un convento. Nel 1636, durante la guerra dei trent'anni, Ehrenbreitstein fu devastata. I successivi principi elettori vi mantennero la loro residenza. Da essi venne un forte impulso per la vita politica e culturale della cittadina. Direttamente sulla via che portava al castello il principe elettore Franz Georg von Sch\u00f6nborn fece erigere un palazzo tra il 1738 e il 1749, il cosiddetto Dikasterium, per alloggiare l'amministrazione centrale del principato, progettato da Johann Balthasar Neumann. All'interno del complesso fu eretto un sobrio fabbricato per alloggiare soldati, personale e laboratori. Nel 1672 la localit\u00e0 fu protetta per la prima volta da un muro di cinta che la circondava. Con il principe elettore Clemente Venceslao di Sassonia la localit\u00e0 cess\u00f2 di essere residenza dei principi elettori di Treviri: egli fece erigere un altro castello a Coblenza ove si trasfer\u00ec nel 1786 e gran parte della popolazione di Ehrenbreitstein lo segu\u00ec.\nDopo l'occupazione di Coblenza da parte delle truppe rivoluzionarie francesi nel 1794, questi assediarono la fortezza fino alla resa senza combattimenti del 1799. Nel 1801, a seguito della pace di Luneville la fortezza fu fatta saltare in aria. Il castello di Philippsburg, che si trovava al di sotto fu talmente danneggiato da dover essere distrutto.\nLa Relazione conclusiva della Deputazione imperiale del 1801 assegn\u00f2 Ehrenbreitstein al ducato di Nassau e, nel 1815 alla Prussia. Tra il 1817 e il 1828 le autorit\u00e0 militari prussiane fecero ricostruire una fortezza su Ehrenbreitstein nel quadro della erezione di Coblenza a piazzaforte. Ehrenbreitstein divenne guarnigione prussiana, gli edifici rimasti della residenza dei Principi Elettori divennero caserme e il convento dei Cappuccini un magazzino militare. \nFino al met\u00e0 del XIX secolo anche la fortificazione della citt\u00e0 fu potenziata ma gi\u00e0 nel 1890 veniva abbandonata.\nPoco dopo la ripulitura della zona dal castello di Philippsburg fu costruita una strada lungo il Reno per Vallendar (oggi strada federale B 42). Nel 1869 segu\u00ec la costruzione della strada sulla destra del Reno. Il 1 luglio 1937 Ehrenbreitstein fu annessa a Coblenza, della quale divenne una frazione. \nNella seconda guerra mondiale i bombardamenti aerei su Coblenza recarono a Ehrenbreitstein danni relativamente modesti: la chiesa della Santa Croce del 1707 and\u00f2 completamente distrutta, cos\u00ec come la casa ove visse e tenne il suo salotto letterario la scrittrice Sophie von La Roche.\nNegli anni settanta iniziarono i lavori di restauro del centro abitato, che solo nel 2014 furono terminati. \nNegli anni dal 1997 al 2003 Ehrenbreitstein fu dotata di sistemi contro le alluvioni tra cui anche un muro di difesa e di pompe per smaltire le acque delle piene."}
{"id": "6408193", "revid": "731511", "url": "https://it.wikipedia.org/wiki?curid=6408193", "title": "Charlie Blackmon", "text": "Carriera.\nNato a Dallas nel Texas ma cresciuto a Suwanee nello stato della Georgia, Blackmon venne selezionato originariamente dai Florida Marlins nel 28\u00ba turno del draft MLB 2004, ma rifiut\u00f2 e si iscrisse allo Young Harris College di Young Harris. Venne scelto nuovamente l'anno seguente nel 20\u00ba turno del draft dai Boston Red Sox, ma Blackmon entr\u00f2 nel professionismo quando venne selezionato (dalla Georgia Tech di Atlanta, dove nel frattempo si era trasferito) nel secondo turno, come 72\u00aa scelta assoluta del draft 2008, dai Colorado Rockies.\nDebutt\u00f2 nella MLB con i Colorado Rockies il 7 giugno 2011, al Petco Park di San Diego contro i San Diego Padres. Fece registrare la sua prima valida il giorno successivo al Petco Park di San Diego contro i Padres, e batt\u00e9 il primo punto battuto a casa (RBI) l'11 giugno contro i Los Angeles Dodgers. Il suo primo fuoricampo giunse il 1\u00ba luglio 2011, giorno del suo 25\u00ba compleanno.\nIl 4 luglio 2014, Blackmon pareggi\u00f2 il record MLB battendo sei valide nella stessa partita, inclusi tre doppi, un fuoricampo da 4 punti e 5 RBI. Si un\u00ec cos\u00ec ai precedenti detentori Ty Cobb (5 maggio 1925), Jimmie Foxx (10 luglio 1932), Edgardo Alfonzo (30 agosto 1999) e Shawn Green (23 maggio 2002) nella storia della MLB con 6 valide, 5 RBI e 4 colpi da extra base in una singola gara. Quella stagione fu convocato per il primo All-Star Game della carriera.\nIl 14 luglio 2016, i Rockies inserirono Blackmon in lista infortunati per un problema al piede. Per la settimana del 20 giugno 2016, Blackmon fu nominato giocatore della settimana della National League. A fine anno vinse il suo primo Silver Slugger Award.\nIl 2 luglio 2017 Blackmon fu convocato come titolare per il secondo All-Star Game della carriera. Il 29 settembre batt\u00e9 il suo 102\u00ba RBI stagionale, superando il record MLB di Darin Erstad per il maggior numero da parte di un battitore \"leadoff\". In 159 gare nel 2017, Blackmon guid\u00f2 la National League con una media battuta di .331, oltre a 35 doppi, 37 fuoricampo e 104 RBI. Guid\u00f2 inoltre la MLB in tre categorie, con 14 tripli, 137 punti segnati e 213 valide, venendo premiato come il secondo Silver Slugger Award e classificandosi quinto nel premio di MVP della National League. I Rockies conclusero con un record di 87-75, ottenendo una wild card per i play-off."}
{"id": "6408235", "revid": "827882", "url": "https://it.wikipedia.org/wiki?curid=6408235", "title": "Arrowverse", "text": "LArrowverse \u00e8 un media franchise composto da diverse serie televisive basate sui personaggi dei fumetti DC Comics, e trasmesse dal 2012 sul canale via cavo \"The CW\" e sulla piattaforma digitale \"CW Seed\".\nGli attori protagonisti delle serie televisive dell'Arrowverse sono: Stephen Amell nei panni di Oliver Queen / Arrow in \"Arrow\"; Grant Gustin in quelli di Barry Allen / Flash in \"The Flash\"; Melissa Benoist nei panni di Kara Zor-El / Supergirl in \"Supergirl\". Il cast di \"Legends of Tomorrow\" \u00e8 invece composto da Arthur Darvill come Rip Hunter, Caity Lotz come Sara Lance / White Canary, Brandon Routh come Ray Palmer / Atom, Dominic Purcell come Mick Rory / Heat Wave, Victor Garber e Franz Drameh come Martin Stein e Jefferson \"Jax\" Jackson / Firestorm.\nL'Arrowverse comprende anche due webserie animate concluse: \"Vixen\", con protagonista Mari Jiwe McCabe / Vixen interpretata da Megalyn Echikunwoke, e \"Freedom Fighters: The Ray\" con protagonista Ray Terrill / Raggio, interpretato da Russell Tovey.\nLa prima serie ad essere mandata in onda \u00e8 stata \"Arrow\", che ha debuttato nell'ottobre 2012. L'universo si \u00e8 espanso con \"The Flash\" nell'ottobre 2014 e ancora con la webserie \"Vixen\" nell'agosto 2015 e con \"Legends of Tomorrow\" nel gennaio 2016. Il franchise ha avuto dei crossover con altre serie basate su personaggi DC Comics e trasmesse su altri canali come \"Constantine\" della NBC e \"Supergirl\" della CBS. Al Comic Con 2018 \u00e8 stata annunciata una nuova serie con protagonista Batwoman, personaggio che ha esordito nel crossover 2018.\nIl 28 ottobre 2019 viene annunciata la serie \"Superman and Lois\", con protagonista Tyler Hoechlin, gi\u00e0 apparso in \"Supergirl\", nel ruolo di Superman e Bitsie Tulloch nei panni di Lois Lane.\nAlcuni attori sono apparsi in pi\u00f9 serie del franchise come Wentworth Miller, John Barrowman e Katie Cassidy, interpreti rispettivamente di Leonard Snart / Capitan Cold, Malcolm Merlyn / Arciere Oscuro e Dinah Laurel Lance / Black Canary, Laurel Lance / Black Siren (versione malvagia poi redenta di Black Canary).\nSerie.\nSerie televisive.\n\"Arrow\" (2012-2020).\nBasata sul personaggio di Freccia Verde, supereroe protagonista di una serie di fumetti pubblicata da DC Comics, viene trasmessa dal 10 ottobre 2012 sul canale The CW.\n\"The Flash\" (2014-in corso).\nBasata sul personaggio di Flash, supereroe protagonista di una serie di fumetti pubblicata da DC Comics, viene trasmessa dal 7 ottobre 2014 dall'emittente The CW.\nConstantine (2014-2015)\nBasata sul personaggio di John Constantine, supereroe protagonista di una serie di fumetti pubblicata da DC Comics, viene trasmessa dal 24 ottobre 2014 sul canale NBC e fatta rientrare nell\"'Arrowverse\" retroattivamente grazie a diversi crossover con \"Arrow\" e \"Legends of Tomorrow\". La serie \u00e8 stata cancellata prematuramente il 7 maggio 2015.\n\"Supergirl\" (2015-2021).\nBasata sul personaggio di Supergirl, \u00e8 stata trasmessa, a partire dal 2015, prima da CBS e poi da The CW.\n\"Legends of Tomorrow\" (2016-in corso).\nBasata su un gruppo di supereroi della DC Comics, \u00e8 trasmessa dal canale The CW dal 21 gennaio 2016.\n\"Black Lightning\" (2018-2021).\nBasata sul personaggio di Fulmine Nero, \u00e8 stata trasmessa, a partire dal 2018, da The CW.\n\"Batwoman\" (2019-in corso).\nAnnunciata al Comic Con 2018 di San Diego, \u00e8 la prima serie originale dell\"'Arrowverse\" dopo \"Legends of Tomorrow\" e ha per protagonista Ryan Wilder/Batwoman.\n\"Stargirl\" (2020-in corso).\nBasata su Courtney Whitmore, conosciuta come Stargirl, interpretata da Brec Bassinger. La prima apparizione del personaggio avviene nell'ultimo episodio del crossover \"Crisi sulle Terre infinite\". La serie \u00e8 iniziata il 18 maggio 2020 e a luglio 2020 \u00e8 stata rinnovata per una seconda stagione.\n\"Superman &amp; Lois\" (2021-in corso).\nIl 28 ottobre 2019 viene annunciata la serie \"Superman &amp; Lois\", spin-off di \"Supergirl\", con protagonista Tyler Hoechlin, nel ruolo di Superman, e Bitsie Tulloch nei panni di Lois Lane.\nWebserie.\n\"Vixen\" (2015-2016).\nBasata sulla storia dell'omonimo personaggio DC Comics Mari Jiwe McCabe / Vixen, \u00e8 stata pubblicata sul sito dell'emittente The CW dal 25 agosto 2015.\n\"Freedom Fighters: The Ray\" (2017-2018).\nUna serie animata con protagonista Ray Terrill / Raggio, braccio destro del leader dei \"Freedom Fighters\", un gruppo di combattenti su Terra-X.\nPersonaggi e interpreti.\nLegenda\nAmbientazione.\nL'Arrowverse \u00e8 ambientato in universo immaginario che fa da sfondo agli eventi narrati e che prende ispirazione dalla teoria del Multiverso. La maggior parte delle serie che lo compongono sono ambientate su Terra-1 (\"Arrow, The Flash, Legends of Tomorrow\", \"Constantine\" e \"Batwoman\"), mentre \"Supergirl\" \u00e8 ambientata su Terra-38 e \"Black\" \"Lightning\" su Terra-BL. Dopo gli eventi del crossover \"Crisi sulle Terre Infinite\" tutte le serie compresa la serie \"Superman &amp; Lois\", uscita successivamente, sono ambientate su Terra-Prime. Per quanto riguarda invece le altre produzioni televisive in corso con personaggi DC \u00e8 stato stabilito, sempre dal crossover, che sono ambientate in Terre parallele: \"Stargirl\" sulla nuova Terra-2, \"Titans\" su Terra-9, \"Swamp Thing\" su Terra-19 e \"Doom Patrol\" su Terra-21. La serie animata \"Freedom Fighters: The Ray\" \u00e8 ambientata su Terra-X.\nAccoglienza.\n\"Per maggiori informazioni vedi la sezione \"Accoglienza\" di ogni serie\"\nAltri media.\nL'Arrowverse ha avuto alcune derivazioni anche nei fumetti. Non si tratta tanto di adattamenti quanto di \"sequel\" o \"prequel\" o approfondimenti di eventi solo accennati nelle serie TV."}
{"id": "6408236", "revid": "1444345", "url": "https://it.wikipedia.org/wiki?curid=6408236", "title": "Poludei", "text": "Poludei \u00e8 un singolo della cantante bulgara Andrea, pubblicato il 31 dicembre 2015."}
{"id": "6408239", "revid": "767487", "url": "https://it.wikipedia.org/wiki?curid=6408239", "title": "Il domani tra di noi", "text": "Il domani tra di noi (\"The Mountain Between Us\") \u00e8 un film del 2017 diretto da Hany Abu-Assad.\nIl film \u00e8 un adattamento cinematografico del romanzo \"Le parole tra di noi\" (\"The Mountain Between Us\"), dello scrittore Charles Martin, pubblicato nel 2011. Protagonisti della pellicola sono Idris Elba e Kate Winslet.\nTrama.\nUn uomo, Ben, e una donna, Alex, devono arrivare a Denver in serata, poich\u00e9 la mattina dopo lui ha un\u2019operazione d\u2019urgenza con un bambino di 10 anni, mentre lei deve sposarsi. A causa di una tempesta il volo viene cancellato, cos\u00ec la donna, avendo sentito che condivideva con il chirurgo lo stesso problema, gli propone di affittare un aereo privato per 800$. Egli accetta, cosi partono con un piccolo aeroplano ad elica, guidato da un pilota in compagnia del suo cane, un Labrador Retriever. Improvvisamente il pilota viene colpito da un ictus e, non riuscendo piu a controllare l\u2019aereo, precipita. Al risveglio, Ben, con due costole rotte, si accorge che il pilota \u00e8 morto, mentre Alex si trova ferita ad una gamba. Cos\u00ec i due conoscenti si trovano a dover sopravvivere senza soccorsi in mezzo alle montagne americane. Per giorni rimangono nel relitto dell\u2019aeroplano insieme al cane.\nDistribuzione.\nIl film \u00e8 stato presentato in anteprima il 9 settembre 2017 al Toronto International Film Festival. \u00c8 stato distribuito nelle sale cinematografiche statunitensi dal 6 ottobre 2017. Mentre in quelle italiane il 23 novembre dello stesso anno."}
{"id": "6408240", "revid": "71433", "url": "https://it.wikipedia.org/wiki?curid=6408240", "title": "The Mountain Between Us", "text": ""}
{"id": "6408241", "revid": "119343800", "url": "https://it.wikipedia.org/wiki?curid=6408241", "title": "Commissione per gli affari esteri del Parlamento europeo", "text": "La commissione per gli affari esteri (AFET, abbreviazione del francese \"affaires \u00e9trang\u00e8res\") \u00e8 una commissione permanente del Parlamento europeo, che si occupa della politica estera dell'Unione europea. Ha 73 membri ed \u00e8 l'unica commissione parlamentare europea ad avere delle sottocommissioni: una per i diritti dell'uomo e una per la sicurezza e la difesa.\n\u00c8 considerata una commissione prestigiosa, spesso scelta da eurodeputati con carriere politiche nazionali significative, anche se ha scarsa influenza sul procedimento legislativo dell'UE, avendo un ruolo pi\u00f9 che altro di supervisione. Dopo l'istituzione dell'Alto rappresentante dell'Unione per gli affari esteri e la politica di sicurezza nel 2009 ne \u00e8 diventato la principale interfaccia parlamentare, e ha avuto un ruolo significativo nell'entrata in funzione del Servizio europeo per l'azione esterna nel 2010.\nCompetenze.\nIn base al regolamento del Parlamento europeo la commissione per gli affari esteri \u00e8 la:\nSottocommissione per i diritti dell'uomo.\nLa sottocommissione per i diritti dell'uomo (DROI), oltre che di diritti umani, si occupa di protezione della democrazia e delle minoranze, anche al di fuori del territorio dell'Unione europea.\nSottocommissione per la sicurezza e la difesa.\nLa sottocommissione per la sicurezza e la difesa (SEDE) assiste la commissione AFET per quanto riguarda politica estera e di sicurezza comune (PESC) e politica di sicurezza e di difesa comune (PSDC).\n10 membri della SEDE formano la DNAT, la delegazione del Parlamento europeo presso l'assemblea parlamentare della NATO."}
{"id": "6408242", "revid": "1480654", "url": "https://it.wikipedia.org/wiki?curid=6408242", "title": "FEMM", "text": ""}
{"id": "6408245", "revid": "1305772", "url": "https://it.wikipedia.org/wiki?curid=6408245", "title": "Strip That Down", "text": "Strip That Down \u00e8 il singolo di debutto del cantante britannico Liam Payne, pubblicato il 19 maggio 2017 come primo estratto dal primo album in studio \"LP1\".\nDescrizione.\nUndicesima traccia dell'album, \"Strip That Down\", che vede la partecipazione del rapper statunitense Quavo, \u00e8 un brano pop rap e R&amp;B influenzato dalla trap.\nAccoglienza.\n\"Rolling Stone\" l'ha definito un \u00ab\"banger\" estivo da club\u00bb. \"Time\" l'ha inclusa nella propria lista dei dieci brani peggiori del 2017.\nVideo musicale.\nIl video musicale, reso disponibile il 2 giugno 2017 tramite il canale YouTube di Payne, \u00e8 stato diretto da Emil Nava.\nTracce.\nTesti e musiche di Liam Payne, Steve Mac, Ed Sheeran, Quavious Marshall, Orville Burrell, Rickardo Ducent, Shaun Pizzonia, Brian Thompson, Sylvester Alien, Harold Ray Brown, Morris D Dickerson, Le Roy Lonnie Jordan, Charles William Miller, Lee Oskar e Howard E. Scott.\nSuccesso commerciale.\n\"Strip That Down\" ha raggiunto la top ten della Billboard Hot 100 nella pubblicazione del 16 settembre 2017, diventando la prima entrata di Liam Payne e la quarta di Quavo ad eseguire tale risultato. Tale traguardo ha reso Payne il terzo membro degli One Direction ad avere una canzone in top ten nella classifica statunitense, dopo Zayn e Harry Styles."}
{"id": "6408250", "revid": "125251897", "url": "https://it.wikipedia.org/wiki?curid=6408250", "title": "Rituale romano", "text": "Il Rituale Romano (latino: \"Rituale Romanum\"), anticamente chiamato anche \u00ab\"Sacerdotale\"\u00bb, \u00e8 l\u2019insieme di alcuni libri liturgici della Chiesa cattolica contenenti le disposizioni secondo le quali si celebra un rito (battesimo, matrimonio, esequie, ecc.). Esso, unitamente al Pontificale Romano costituisce il riferimento liturgico ufficiale della Chiesa romana e comprende sia le formule, sia le diverse parti di cui si compone ogni singolo rito, sia i gesti, i movimenti e i vari portamenti del celebrante da assumere secondo lo svolgimento del rito medesimo.\nStoria.\nPrima del Concilio di Trento ogni chiesa locale aveva un proprio rituale; dopo il Concilio di Trento si ebbe un solo rituale, detto \u00abromano\u00bb che fu promulgato da papa Paolo V con la costituzione \"Apostolicae sedis\" del 17 giugno 1614.\nIl rituale sub\u00ec successive edizioni con modifiche, ampliamenti e migliorie che furono disposte da Benedetto XIV (1752), da Pio IX (1872), da Leone XIII (1884), da Pio XI (1925) e da Pio XII (1952), queste due ultime basate sul \"Rituale di Paolo V\". Il rituale romano, ora completato, \u00e8 stato riformato a norma dei decreti del Concilio Ecumenico Vaticano II e promulgato nel corso degli anni dai pontefici Paolo VI, Giovanni Paolo II e Benedetto XVI.\nRituale di Paolo V.\nIl rituale di papa Paolo V nell'indice era cos\u00ec costituito:\n\"Rituale Romanum Pauli V Pontificis Maximi Jussu Editum, Aliorumque Pontificum Cura recognitum. Atque ad normam Codicis Juris Canonici accommodatum. SSMI D. B. PTI Papae XII auctoritate et auctum ordinatum. Editio I Juxta Typicam Vaticanam:\"\nElenco dei libri del Rituale Romano.\nOggi, dopo la riforma liturgica seguita al Concilio Vaticano II, il Rituale \u00e8 stato pubblicato in libri separati: ciascun rito ha il proprio libro liturgico. Esso \u00e8 cos\u00ec costituito:"}
{"id": "6408251", "revid": "1856513", "url": "https://it.wikipedia.org/wiki?curid=6408251", "title": "Fiat Argo", "text": "La Fiat Argo \u00e8 un'autovettura di tipo utilitaria prodotta dalla casa automobilistica italiana FIAT e venduta per il mercato brasiliano dal 2017. La vettura si affianca nel listino sudamericano alla Fiat Mobi, Cronos e Toro. Non \u00e8 prevista la sua commercializzazione in Europa.\nProfilo e contesto.\nL'automobile, nota con il nome di progetto \"X6H\" e basata su una piattaforma chiamata \"FCA MP1\", \u00e8 stata creata con l'obiettivo di sostituire due automobili: le versioni di punta della Palio di seconda generazione e la Punto brasiliana, proponendosi come modello chiave per far riconquistare alla Fiat la vetta del mercato brasiliano, dopo averla detenuta dal 2003, e persa nel 2016 a favore della Chevrolet Onix. Altro obiettivo era quello di creare un'auto di segmento B competitiva come le Chevrolet Onix e la Hyundai HB20, proponendo una qualit\u00e0 costruttiva superiore alla media e delle dotazioni da auto di categoria superiore con riferimento al mercato latinoamericano.\nLe motorizzazioni comprendono tutti l'alimentazione a benzina e costituiscono i primi della nuova famiglia FireFly e sono entrambe aspirate: un 1.0 litri 3 cilindri da 77 CV e un 1,3 litri 4 cilindri da 109 CV. \nPer la versione di punta denominata HGT \u00e8 previsto un motore 1,8 litri 4 cilindri in linea da 139 CV dotato di trasmissione automatica a sei velocit\u00e0.\nNell\u2019aprile 2019 viene presentata la versione Trekking stile Crossover con assetto rialzato di 40 millimetri e protezioni in plastica grezza lungo la carrozzeria, fanali anteriori imbruniti e barre sul tetto. La Trekking \u00e8 equipaggiata con il solo motore 1.3 Firefly alimentato a benzina o bioetanolo e la trazione \u00e8 anteriore. I cerchi in lega possiedono un design specifico."}
{"id": "6408252", "revid": "767487", "url": "https://it.wikipedia.org/wiki?curid=6408252", "title": "Gobseck (film 1924)", "text": "Gobseck \u00e8 un film muto del 1924 diretto da Preben J. Rist.\nProduzione.\nIl film fu prodotto dalla Suprema-Film GmbH.\nDistribuzione.\nIl film usc\u00ec nelle sale cinematografiche tedesche il 25 aprile 1924."}
{"id": "6408260", "revid": "125358874", "url": "https://it.wikipedia.org/wiki?curid=6408260", "title": "Villa del Pigneto", "text": "La Villa del Pigneto o villa Sacchetti era una residenza nobiliare suburbana progettata da Pietro da Cortona per i marchesi Sacchetti.\nDescrizione.\nIl \"Casino Sacchetti\" (secondo l'incisione dello Specchi) sorgeva lungo il declivio della collina di fronte alla valle Aurelia e ai giardini vaticani e accanto ad una folta pineta (si pensa che questa abbia dato il nome all'intera propriet\u00e0: \"Pigneto\" e poi \"Pineto\"), attualmente nota come Pineta Sacchetti.\nAlla villa si accedeva per la strada che univa valle dell'Inferno a Porta Angelica.\nIl casino fu edificato su piani diversi lungo il crinale della collina, con il corrispondersi di elementi concavi e convessi che costitu\u00ec una grossa novit\u00e0 e che avrebbe fatto scuola tra i contemporanei. Il primo piano era costituito da una grande fontana, impreziosita da scogli naturali. Il secondo piano era costituito da una fontana geometrica con figure di tritoni; il terzo piano del frontone delle scali laterali; il quarto dal ninfeo, ricavato sotto il piazzale; il quinto dalle rampe concave d'accesso al livello della villa. Da qui partiva il vero corpo di fabbrica: sulla facciata un nicchione centrale corrispondeva al salone interno e due avancorpi, abbellite da nicchie, si allungavano a semicerchio sulle ali. La pianta del primo piano \u00e8 composta di cinque sale e il piano nobile era anch'esso a cinque sale.\nL'opera, sia nella struttura che nelle decorazioni, risent\u00ec di varie tendenze: dall'esperienza del Bramante (Belvedere in Vaticano) al manierismo, dagli architetti toscani al Palladio. Tuttavia il Cortona cre\u00f2 un'opera capace di anticipare i principi fondamentali del Barocco e di influenzare molti architetti in tutta Europa.\nAbbandono.\nA partire dal 700, come testimonia il Vasi, la villa and\u00f2 in rovina e fu abbandonata dalla famiglia Sacchetti, nel 1747, che diede la propriet\u00e0 della tenuta in enfiteusi a G. Ceccarelli. Il Montesquieu, nel suo \"Viaggio in Italia\", giustific\u00f2 l'abbandono con \"l'aria cattiva proveniente da una valle sottostante\".\nGiuseppe Vasi nel 1761 scriveva : \nProbabilmente la causa della rovina del manufatto fu dovuta ad una falda acquifera e alla mancanza di denaro per continui restauri. All'inizio dell'Ottocento, come dimostra il disegno di Percier e Fontaine, la villa era ridotta a ruderi ricoperti da abbondante vegetazione. Nel 1859 la famiglia Sacchetti vendette la propriet\u00e0 dal Pigneto ad Alessandro Torlonia che fece abbattere definitivamente ci\u00f2 che restava del Casino.\nOggi i ruderi sono ancora ben visibili, parte interrati e parte ricoperti da una folta vegetazione spontanea. Si nota chiaramente che la villa \u00e8 situata su di un declivio.\nDall'opera architettonica di Pietro da Cortona rimangono i resti del capo centrale del fabbricato, dove \u00e8 ben visibile la base del ninfeo e nella parte pi\u00f9 bassa, si notano i ruderi della fontana a forma di grotta, ingabbiata tra radici; rovi e arbusti spontanei."}
{"id": "6408270", "revid": "599013", "url": "https://it.wikipedia.org/wiki?curid=6408270", "title": "Pontus Dahlberg", "text": "Carriera.\nClub.\nGli inizi.\nDahlberg \u00e8 nato e cresciuto\u00a0\u2013 anche a livello calcistico\u00a0\u2013 ad \u00c4lv\u00e4ngen, centro abitato situato a pochi chilometri dalla citt\u00e0 di G\u00f6teborg.\nDopo alcuni anni trascorsi nel settore giovanile, \u00e8 approdato nella prima squadra della formazione locale quando ancora aveva 14 anni, trovando le prime presenze nel campionato di Division 6 che corrisponde all'ottava serie nazionale.\nG\u00f6teborg.\nIl 14 novembre 2014 \u00e8 stato ufficializzato il suo passaggio all'IFK G\u00f6teborg a partire dal gennaio seguente.\nPer un paio di anni Dahlberg \u00e8 rimasto all'interno del settore giovanile, riuscendo nel frattempo anche a debuttare in prima squadra nella sfida di ritorno del preliminare di Europa League 2016-2017 vinto in Galles contro il Llandudno (partita che rappresentava poco pi\u00f9 di una formalit\u00e0 visto il successo per 5-0 dell'andata).\nPrima dell'inizio della stagione 2017 la dirigenza biancoblu ha deciso di puntare su di lui nonostante i 18 anni appena compiuti, girando al tempo stesso l'esperto John Alvb\u00e5ge in prestito negli Stati Uniti. Il 1\u00ba aprile ha giocato la sua prima partita nella massima serie in occasione del match inaugurale del campionato, terminato 1-1 contro i campioni in carica del Malm\u00f6 FF. Nonostante la stagione negativa della squadra, che ha chiuso la Allsvenskan 2017 al decimo posto, Dahlberg \u00e8 stato nominato debuttante dell'anno al Gal\u00e0 del calcio svedese.\nWatford e vari prestiti.\nIl 31 gennaio 2018 \u00e8 stato ufficializzato il suo passaggio agli inglesi del Watford, che hanno acquistato Dahlberg per una cifra non rivelata ma quantificata dalla stampa britannica in 3,5 milioni di sterline. Il giovane portiere svedese ha firmato un contratto di cinque anni e mezzo, ma \u00e8 rimasto all'IFK G\u00f6teborg in prestito fino all'estate seguente.\nIn Inghilterra, Dahlberg non \u00e8 mai sceso in campo in partite ufficiali, cos\u00ec il 31 gennaio 2020 \u00e8 stato cos\u00ec girato in prestito in Eredivisie all'Emmen, dove \u00e8 stato per\u00f2 riserva di Dennis Telgenkamp nelle poche partite disputate in quel periodo dalla squadra prima della definitiva sospensione del campionato per via della pandemia di COVID-19 del 2019-2021.\nTerminato il prestito nei Paesi Bassi, il 10 agosto 2020 il giocatore \u00e8 passato all'H\u00e4cken con un prestito valido fino al 31 maggio 2021. Il club, altra squadra della citt\u00e0 di G\u00f6teborg, era infatti in cerca di un portiere che sostituisse Peter Abrahamsson a seguito del grave infortunio occorso a quest'ultimo. Dahlberg ha cos\u00ec difeso la porta giallonera dalla 17\u00aa all'ultima giornata dell'Allsvenskan 2020 e dalla 1\u00aa all'8\u00aa giornata dell'Allsvenskan 2021, prima di partire per fine prestito.\nNell'agosto 2021 \u00e8 stato protagonista di un nuovo prestito, questa volta nel campionato inglese di Football League One al Doncaster Rovers per tutta la stagione 2021-2022, salvo risolvere il prestito durante il mercato invernale ed il 14 gennaio 2022 ufficializzarne la cessione cederlo in prestito fino al termine della stagione al .\nNazionale.\nGi\u00e0 portiere delle Nazionali svedesi Under-17 e Under-19, Dahlberg ha debuttato con l'Under-21 il 27 marzo 2017 (cinque giorni prima del suo debutto in Allsvenskan con il club) nella vittoria per 4-0 sulla Repubblica Ceca quando ancora non aveva collezionato alcuna presenza in campionato.\n\u00c8 figurato tra i 23 convocati del CT H\u00e5kan Ericson per gli Europei Under-21 del 2017, ma ad essere schierato nella competizione \u00e8 stato sempre Anton Cajtoft.\nIl 7 gennaio 2018 ha debuttato con la Nazionale maggiore in occasione dell'amichevole di Abu Dhabi contro l'Estonia (1-1), in una rosa sperimentale composta da giocatori militanti nei soli campionati scandinavi."}
{"id": "6408275", "revid": "729019", "url": "https://it.wikipedia.org/wiki?curid=6408275", "title": "Georg Betz", "text": "Biografia.\nCarriera iniziale.\nBetz nacque a Kolbermoor nelle vicinanze di Rosenheim, in Baviera. Frequent\u00f2 la facolt\u00e0 di ingegneria meccanica dell'universit\u00e0 di Monaco e successivamente segu\u00ec l'addestramento da pilota. Nel 1932, divenne capitano e vol\u00f2 per l'Europa per conto di \"Lufthansa\". Si arruol\u00f2 nelle SS e fu trasferito nello staff del \"Reichsf\u00fchrer-SS\" Heinrich Himmler. Betz fu nominato capitano della riserva dell'aeronautica del \"Fliegerstaffel des F\u00fchrers\". Ivi serv\u00ec come copilota di Hitler e sostituto di Hans Baur. Betz fu promosso SS-\"Obersturmbannfuhrer\" il 30 gennaio 1944. In seguito mantenne il grado di \"Oberstleutnant der Reserve\" nella Luftwaffe.\nBerlino 1945.\nBetz si trovava a Berlino durante l'aprile 1945. Egli era stato posto a capo di una piccola flotta di aerei all'aeroporto di Tempelhof, dove egli si assicurava che fossero sempre nelle condizioni di poter volare. In aggiunta, gli fu affidato l'incarico di compilare una lista del personale che avrebbe dovuto volare da Berlino sino a Obersalzberg, dopo che Hitler ne avesse dato l'ordine. Il 20 aprile Hitler ordin\u00f2 a Albert Bormann, all'ammiraglio Karl-Jesko von Puttkamer, al Dr. Theodor Morell, al Dr. Hugo Blaschke, alle segretarie Johanna Wolf, Christa Schr\u00f6der, e a diversi altri di lasciare Berlino con gli aerei per Obersalzberg. Il gruppo vol\u00f2 fuori da Berlino su diversi aeroplani del \"Fliegerstaffel des F\u00fchrers\" nei successivi tre giorni. Successivamente Betz fu incaricato di supervisionare la costruzione di una pista di emergenza vicino alla Porta di Brandeburgo ad uso esclusivo del personale del \"F\u00fchrerbunker.\"\nIl 29 aprile 1945, l'Armata Rossa lanci\u00f2 un massiccio attacco verso il centro di Berlino. L'artiglieria sovietica apr\u00ec il fuoco verso ed attorno alla Cancelleria del Reich. Quella sera Betz era presente nel complesso del bunker, quando Hitler diede il suo addio ai propri piloti. Baur supplic\u00f2 Hitler affinch\u00e9 lasciasse Berlino, offrendosi volontario di portarlo fuori dalla Germania con un Ju 390. Fu del tutto invano, dal momento che Hitler rifiut\u00f2, dicendo che sarebbe dovuto rimanere a Berlino. Il giorno seguente, il 30 aprile, l'Armata Rossa era a meno di 500 metri dal \"F\u00fchrerbunker\". Quel pomeriggio, Betz era ancora nel complesso del bunker quando Hitler si uccise.\nIn uno degli ultimi ordini di Hitler, questi aveva dato il permesso alle forze di Berlino di cercare di scappare dall'accerchiamento sovietico dopo la sua morte. Il generale Helmuth Weidling, comandante della difesa di Berlino, e l'SS-\"Brigadef\u00fchrer\" Wilhelm Mohnke, il \"Kommandant\" del distretto governativo, misero a punto un piano per scappare da Berlino e raggiungere gli Alleati sulla sponda occidentale dell'Elba o l'esercito tedesco a nord. Mohnke divise i soldati ed il personale in servizio presso la Cancelleria ed il \"F\u00fchrerbunker\" in dieci gruppi. Betz lasci\u00f2 la Cancelleria del Reich all'interno di uno di questi gruppi. Nelle prime ore del 2 maggio 1945, Betz cerc\u00f2 assieme a molti civili e soldati di attraversare il \"Weidendammer Br\u00fccke\", sotto il fuoco dell'Armata Rossa. Betz fu ferito durante l'attraversamento. Secondo le dichiarazioni di Erich Kempka, questi si imbatt\u00e9 in Betz, gravemente ferito, lasciandolo alle cure di Kaethe Hausermann, un dentista parte dello staff di Hitler, che lavor\u00f2 con il dr. Hugo Blaschke. Kempka seppe in seguito che Betz era morto poco dopo a causa delle ferite riportate."}
{"id": "6408298", "revid": "726373", "url": "https://it.wikipedia.org/wiki?curid=6408298", "title": "Goodbye Mr. Black", "text": " \nGoodbye Mr. Black () \u00e8 un serial televisivo sudcoreano trasmesso su MBC dal 16 marzo al 19 maggio 2016. \u00c8 basato sull'omonimo manhwa scritto da Hwang Mi-na nel 1983, a sua volta ispirato da \"Il conte di Montecristo\".\nTrama.\nCha Ji-won \u00e8 un carismatico e popolare membro dell'Accademia navale coreana, capace di trarre sempre il positivo da qualsiasi situazione e in procinto di sposare la fidanzata Ma-ri. Egli \u00e8 il figlio di Cha Jae-wan, presidente dell'azienda coreana Sunwoo Group. A insaputa di Ji-won, il suo collega di lavoro e migliore amico Seon-jae, con il quale ha condiviso gran parte della sua vita, prova invidia nei suoi confronti e con l'occasione di fare carriera all'interno della Sunwoo uccide a tradimento il presidente Cha. L'assassinio \u00e8 perpetrato da Baek Eun-do, azionista all'interno dell'azienda e con il quale Seon-jae stipula un patto segreto. Grazie a un mascheramento delle prove, Eun-do e Seon-jae riescono a fare passare la morte dell'uomo come un'overdose di droga. Ji-won si reca cos\u00ec in Thailandia, luogo dell'omicidio, dove assiste alla cremazione del padre e conosce Khaya, una giovane venditrice ambulante di origine sudcoreana rimasta orfana dopo lo tsunami del 2004. Deciso a indagare sulla morte del padre, Ji-won cade in una trappola di Baek Eun-do e viene accusato di omicidio nei confronti di un malvivente locale. \nGrazie al prezioso aiuto di Khaya, Ji-won riesce a sfuggire alla cattura dei suoi nemici: per un breve periodo vivr\u00e0 quindi con la ragazza in una tranquilla e sperduta isola thailandese, prima di finire vittima di un attacco da parte di Seon-jae, che apparentemente lo uccide. Passano alcuni anni e Seon-jae gode ora di un'elevata carica all'interno della Sunwoo, oltre a convivere con Ma-ri. Khaya, nel frattempo, si \u00e8 rilocata in Corea del Sud ed \u00e8 divenuta una coraggiosa giornalista sotto lo pseudonimo di Kim Swan. Il ritorno di Ji-won, salvatosi grazie all'aiuto dello scaltro venditore Meutong, e ora sotto l'identit\u00e0 di Black, dar\u00e0 inizio a una serie di eventi a catena."}
{"id": "6408299", "revid": "599013", "url": "https://it.wikipedia.org/wiki?curid=6408299", "title": "Alexandre Flanquart", "text": ""}
{"id": "6408300", "revid": "481666", "url": "https://it.wikipedia.org/wiki?curid=6408300", "title": "Mutter und Sohn", "text": ""}
{"id": "6408307", "revid": "767487", "url": "https://it.wikipedia.org/wiki?curid=6408307", "title": "Adel Abdullah", "text": "Carriera.\nClub.\nComincia a giocare in patria, con l'Al-Jaish. Nel 2008 passa all'Al-Ittihad Aleppo. Nel 2010, dopo una breve esperienza in Cina con il , torna in patria, all'Al-Karamah. Nel 2013 viene acquistato dall'Al-Nahda, squadra della massima serie omanita. Nel 2014 passa al Sur. Nel 2015 torna in patria, all'Al-Karamah.\nNazionale.\nHa debuttato in Nazionale il 13 gennaio 2008, nell'amichevole Siria-Qatar (0-0). Ha messo a segno la sua prima rete con la maglia della Nazionale il 2 gennaio 2010, nell'amichevole Siria-Zimbabwe (6-0), in cui ha messo a segno la rete del momentaneo 5-0. Ha partecipato, con la Nazionale, alla Coppa d'Asia 2011. Ha collezionato in totale, con la maglia della Nazionale, 29 presenze e una rete."}
{"id": "6408311", "revid": "599013", "url": "https://it.wikipedia.org/wiki?curid=6408311", "title": "M\u00e1rk Koszta", "text": "Caratteristiche tecniche.\nAla sinistra naturale sa adattarsi anche alle posizioni di ala destra e seconda punta.\nCarriera.\nClub.\nCresce calcisticamente nel Putnok dove rimane fino al 2007, dal 2007 al 2010 milita nel Kazincbarcika, nel 2010 viene prelevato dall'Honv\u00e9d che lo inserisce nel proprio settore giovanile. Dal 2013 al 2015 ha militato nella squadra B dove ha raccolto 30 presenze segnando 6 reti, sin dalla stagione 2013-14 entra in prima squadra esordendo in una partita di Coppa di Lega all'et\u00e0 di diciassette anni, mentre nella stagione successiva avviene il debutto in una partita di campionato. Nella stagione 2015-16 viene mandato in prestito fer fargli fare esperienza al Kisv\u00e1rda militante in NBII la seconda serie del calcio magiaro, esordisce con la sua nuova squadra alla prima partita di campionato contro lo Cs\u00e1kv\u00e1r andando subito in gol, nel corso della stagione riesce a segnare anche due doppiette rispettivamente contro SZTK e V\u00e1c FC termina il campionato al quarto posto finale con un bottino di 9 reti in 27 presenze che gli valgono la nomina di uno dei migliori giovani del campionato. Al termine della stagione rientra all'Honv\u00e9d divenendone a tutti gli effetti un giocatore della prima squadra, segna il suo primo gol con la maglia rossonera alla quarta giornata di campionato nella larga vittoria esterna per 3-0 sul Di\u00f3sgy\u0151r. Nel corso del campionato diventa titolare inamovibile per il tecnico Marco Rossi che lo schiera in ben 31 partite di campionato sulle 33 disponibili ripagando la fiducia con 7 reti, Il 27 maggio 2017 dopo aver vinto lo scontro al vertice per 1-0 contro il Videoton si laurea insieme al resto della squadra campione d'Ungheria. Nell'annata successiva con il cambio di allenatore siede in panchina sia nel preliminare di andata di Champions League contro gli israeliani dell'Hapoel Beer-Sheva sia nella prima giornata di campionato, il 18 luglio viene acquistato a titolo definitivo dal Mez\u0151k\u00f6vesd con cui firma un contratto quadriennale. Nelle due stagioni passate con la squadra giallo-blu disputa ottime partite andand spesso in gol, nell'estate del 2019 passa all'Ujpest. Dopo solo una stagione con 18 presenze e 3 reti si trasferisce allo Zalaegerszeg.\nNazionale.\nEsordisce con l'Under-17, successivamente tra il 2014 ed il 2015 \u00e8 stato convocato dalla Nazionale ungherese Under-18 scendendo in campo in quattro occasioni, sempre dal 2015 fa parte dell'Under-20 con cui ha all'attivo una presenza. Nel 2017 viene convocato con l'Under-21 giocando due amichevoli e una partita di qualificazione all'europeo di categoria.\nStatistiche.\nPresenze e reti nei club.\n\"Statistiche aggiornate al 7 maggio 2017.\""}
{"id": "6408316", "revid": "73843", "url": "https://it.wikipedia.org/wiki?curid=6408316", "title": "Major League Baseball draft", "text": "Il Major League Baseball draft \u00e8 il meccanismo primario per l'assegnazione di giocatori dilettanti alle squadre della lega. L'ordine del draft \u00e8 stabilito dal posizionamento in classifica della stagione precedente, e la prima scelta \u00e8 data alla squadra con il piazzamento peggiore. Inoltre, le squadre che hanno perso dei free agent nella stagione precedente hanno diritto a delle scelte \"compensative\".\nIl primo draft si \u00e8 tenuto nel 1965. A differenza della maggior parte dei draft sportivi, quello della MLB si tiene a met\u00e0 stagione, nel mese di giugno. Un'altra differenza notevole rispetto agli altri draft delle maggiori leghe sportive professionistiche del Nord America \u00e8 la sua grandezza: dopo un accordo comune, si \u00e8 stabilita la durata del draft in 40 giri, pi\u00f9 altre scelte compensative. In contrasto, il Draft NFL dura sette giri (con un massimo di 256 scelte), l'NHL Entry Draft dura sette giri con circa 215 scelte e Draft NBA dura due giri (60 scelte).\nPrima dei draft.\nLa Major League Baseball assegnava i giocatori della lega minore fin dal 1921. Nel 1936, la National Football League tenne il primo draft di amatori nello sport professionistico, seguita dieci anni dopo dalla National Basketball Association, che istitu\u00ec un metodo simile per distribuire i giocatori. Tuttavia, il draft era considerato controverso: il membro del congresso Emanuel Celler contest\u00f2 la legittimit\u00e0 del draft durante una serie di dibattiti sulle pratiche economiche nelle leghe sportive professioniste durante gli anni '50. Inoltre, alcuni club giudicavano il draft \"anti competitivo\". Il dirigente degli Yankees Johnny Johnson lo paragon\u00f2 al comunismo. L'editorialista sportivo Arthur Daley, vincitore del premio Pulitzer, lo paragon\u00f2 al sistema del \"mercato degli schiavi\".\nPrima dell'adozione del draft, i giocatori dilettanti erano liberi di firmare con una qualsiasi squadra della Major League che firmasse loro un contratto. Come risultato, i team con maggiori disponibilit\u00e0 economica come New York Yankees e St. Louis Cardinals potevano ingaggiare molti giovani talenti.\nNel 1947, la Major League Baseball adott\u00f2 la bonus rule, una restrizione che puntava alla riduzione dello stipendio dei giocatori e impedire alle squadre pi\u00f9 ricche di monopolizzare il mercato dei giocatori. Nella sua forma pi\u00f9 restrittiva, impediva per due stagioni a qualsiasi squadra di spostare in una squadra affiliata di una lega minore un giocatore ingaggiato con un bonus alla firma di pi\u00f9 di 4.000 dollari. Se il giocatore veniva rimosso dal roster della lega maggiore, questo diventava un free agent. La legislazione venne revocata per due volte, ma venne sempre reistituita.\nLa regola fu molto inefficace. Ci furono molte accuse verso squadre che facevano firmare contratti con un bonus basso per poi dare ai giocatori dei pagamenti in nero. In un caso famoso, i Kansas City Athletics ingaggiarono Clete Boyer, lo tennero nel loro roster per due anni e lo cedettero agli Yankees non appena fu possibile mandarlo nella minor league. Altri club accusarono gli Yankees di usare gli Athletics come una squadra vivaio; pi\u00f9 tardi, gli Athletics ammisero di aver ingaggiato Boyer per gli Yankees. Infine, il contratto di Rick Reichardt, che firm\u00f2 con i Los Angeles Angels per la somma, allora esorbitante, di $, che port\u00f2 all'introduzione del draft.\nI club della Major League votarono per il draft durante l'incontro invernale del 1964. Quattro squadre\u2014New York Yankees, St. Louis Cardinals, Los Angeles Dodgers e New York Mets\u2014tentarono di ostacolare la proposta, ma non riuscirono a convincere la maggioranza delle squadre e, alla fine, solo i Cardinals votarono contro la proposta.\nIl draft.\nIl primo draft della Major League Baseball si tenne nel giugno 1965. L'ordine di scelta \u00e8 stabilito in base alla posizione ottenuta dalla squadra nella stagione precedente, con alternanza tra le squadre della National e dell'American League.\nOriginariamente, ogni anno si tenevano tre draft: a giugno il pi\u00f9 grande, in cui le squadre sceglievano dilettanti del liceo o all'ultimo anno del college; uno a gennaio, in cui le squadre sceglievano tra i giocatori diplomati in inverno, al primo anno di college (che dovevano attendere il termine della stagione per poter giocare) o chi aveva lasciato il college; uno in agosto per i partecipanti alle leghe estive dilettanti. Il draft di agosto venne eliminato dopo due anni, mentre quello di gennaio rimase attivo fino al 1986.\nInfluenza dell'et\u00e0 dei giocatori scelti.\nInizialmente, la maggior parte dei giocatori scelti venivano direttamente dai licei. Tra il 1967 e il 1971, vennero scelti solo sette giocatori del college nel primo turno del draft di giugno. Tuttavia i giocatori del college erano giocatori di molto migliori rispetto ai liceali. Nel 1978, i giocatori del college raggiunsero la maggioranza e, nel 2002, la percentuale super\u00f2 il 60%.\nProcedure e regole.\nIdoneit\u00e0.\nPer essere scelti un giocatore deve rispondere ai seguenti criteri:\nOrdine di scelta.\nL'ordine generale di scelta \u00e8 inverso rispetto alla posizione ottenuta in classifica nella stagione precedente. Se due squadre terminano con un punteggio uguale, viene considerato l'anno precedente ancora; il team con il record peggiore ha la prima scelta.\nDiritti di negoziazione.\nPrima del 2007. una squadra deteneva i diritti di ingaggiare un giocatore fino a una settimana prima del draft successivo, o fino a che il giocatore non torna al college quadriennale a tempo pieno.\nDal 2012, i giocatori scelti possono essere ingaggiati fino al 15 luglio. Se un giocatore scelto entra in un junior college non pu\u00f2 essere ingaggiato fino al termine della stagione di baseball della scuola. Un giocatore che \u00e8 stato scelto e non ha firmato un contratto pu\u00f2 essere scelto nuovamente nel draft successivo, se \u00e8 ancora idoneo. Una squadra non pu\u00f2 scegliere lo stesso giocatore due anni di fila, a meno che il giocatore non abbia permesso la sua riselezione.\nUn giocatore idoneo alla selezione che non viene scelto da nessuna squadra diventa un free agent e pu\u00f2 firmare un contratto con qualsiasi squadra prima del draft successivo o fino a che entra in un junior college. Nella settimana precedente il draft, chiamata \"closed period\" le squadre non possono ingaggiare nessun nuovo giocatore.\nScelte compensative.\nLe squadre possono ricevere una scelta compensativa in base ai free agent che hanno rifiutato un'offerta qualificatrice. Un'offerta qualificatrice \u00e8 definita come un contratto che vale quanto i maggiori 120 contratti di quell'anno (nel 2015, il valore di un'offerta qualificatrice era di $). Nel 2013 le regole per le scelte compensative sono state cambiate.\nRegole precedenti al 2013.\nPrima del draft del 2013 draft, free agent venivano classificati dal Elias Sports Bureau in base ai loro due anni di gioco precedenti, confrontandoli con giocatori di ruolo simile. I giocatori venivano categorizzati di tipo A o B o venivano inseriti in una categoria generale.\n\u2022 I free agenti di tipo A erano classificati nel 20\u00ba percentile dei giocatori di quel ruolo. Una squadra che ingaggiava un giocatore di tipo A dava la propria prima scelta alla squadra rifiutata dal giocatore; questa squadra riceveva anche una scelta supplementare nel turno \"sandwich\" tra il primo e il secondo giro di scelta.\n\u2022 Un free agent di tipo B era tra il 20\u00ba e il 40\u00ba percentile dei giocatori di quel ruolo. Una squadra che perdeva un giocatore di tipo B riceveva una scelta supplementare, ma la squadra che sceglieva il giocatore di tipo B non perdeva alcuna scelta.\n\u2022 Tutti gli altri giocatori non davano diritto ad alcuna scelta compensativa. Precedentemente c'era una terza classe di giocatori di \"Tipo C\", eliminata nel contratto collettivo nazionale di lavoro del 2007.\nPer essere idoneo a una scelta compensativa, un free agent deve essere stato ingaggiato prima del termine dell'arbitrato a inizio dicembre o aver ricevuto un'offerta di arbitrato dalla squadra da cui era stato scelto, ma aver firmato con un'altra squadra.\nLe scelte compensatorie concesse da un team tramite questo metodo erano le migliori scelte possibili per il team, fatta eccezione per le scelte della prima met\u00e0 del primo giro. Queste scelte erano protette dall'essere usate come compensatorie. Se una squadra che aveva effettuato una scelta nella prima met\u00e0 del primo turno ingaggiava un free agent di tipo A, avrebbero dovuto cedere la scelta del secondo giro.\nLe regole dal 2013.\nPer il draft del 2012 le designazioni di \"tipo A\" e \"tipo B\" rimasero in atto, vennero incluse delle modifiche che cambiarono lo status di 11 giocatori di tipo A. Sei vennero designati con \"tipo A modificato\" (il che implicava che la squadra che li ingaggiava non cedeva alcuna scelta del draft, ma la squadra rifiutata dal giocatore riceveva una scelta compensativa); i rimanente cinque erano \"tipo B modificato\", con condizioni identiche ai free agent di tipo B.\nA partire dal draft del 2013, i free agent non vennero pi\u00f9 divisi in base al \"tipo\". Invece, una squadra pu\u00f2 ricevere una scelta compensativa solo se fa al giocatore un'offerta uguale alla media dei 125 contratti pi\u00f9 ricchi. Tuttavia, se il giocatore viene ceduto nell'ultima stagione prevista dal suo contratto, il nuovo team non riceve alcuna scelta compensativa."}
{"id": "6408317", "revid": "481666", "url": "https://it.wikipedia.org/wiki?curid=6408317", "title": "Das Geheimnis der alten Mamsell", "text": ""}
{"id": "6408321", "revid": "709565", "url": "https://it.wikipedia.org/wiki?curid=6408321", "title": "Draft MLB", "text": ""}
{"id": "6408322", "revid": "15756", "url": "https://it.wikipedia.org/wiki?curid=6408322", "title": "Episodi di Be Cool, Scooby-Doo! (seconda stagione)", "text": "La seconda stagione della serie animata Be Cool, Scooby-Doo! va in onda in Australia dal 20 marzo 2017 sul canale Cartoon Network e resta inedita negli Stati Uniti d'America dove il canale di trasmissione ha preso una pausa indefinita non ufficiale non rendendo nota alcuna notizia sul proseguimento dello show.\nIn Italia la serie viene trasmessa in anteprima l'8 giugno 2017 sul canale satellitare Boomerang +1, il quale, in occasione del 60\u00ba anniversario dalla nascita di Hanna-Barbera si trasforma in un canale pop-up dedicato a Scooby-Doo. Nuovi episodi della serie vanno in onda tutti i giorni fino al 18 giugno. I titoli dall'episodio 37 a 41 e le rispettive trame erano in programma per il mese di giugno ma per motivi sconosciuti la messa in onda venne slittata a settembre. Cos\u00ec come per l'episodio 33.\n\"Lo squalo che cammina\".\nFred si stanca di risolvere misteri e, per farlo riposare, la gang decide di portarlo alla casa al mare di Daphne, di fronte a quella dell'attore Jack Langdale. Tuttavia, uno squalo bizzarro intralcia la vacanza.\n\"Il lupo mannaro\".\nScooby sta poco bene e la gang lo accompagna alla clinica veterinaria per farlo controllare. Una volta arrivati l\u00ec, trovano un lupo mannaro che spaventa il personale.\n\"Il giullare di corte\".\nVelma porta i suoi amici alla Fiera del Rinascimento di Farmville dell'Ovest, una fiera interamente basata sull'autenticit\u00e0. Per\u00f2 un fantasma-giullare vuole rovinare la sera del banchetto.\n\"Il vampiro nel castello\".\nShaggy e Scooby decidono di mollare la squadra, ma prima di andare via scelgono due sostituti e li addestrano a prendere il loro posto. Intanto, la gang visita un castello che sembra infestato da un vampiro.\n\"La mostra canina\".\nFred iscrive Scooby ad una gara canina a New York City per risolvere un mistero. Daphne decide di essere la sua addestratrice e Velma e Shaggy si nascondono tra gli spettatori in cerca di indizi.\n\"Misteri sul Disorient Express\".\nLa gang di Scooby si ritrova a dover fronteggiare otto mostri internazionali saliti sull'Orient Express in cerca di un microchip.\n\"Dolcetto o streghetta\".\nUna donna troppo brusca, nauseata dallo sfruttamento commerciale di Halloween, vuole cancellare la festa per riportarla a una dimensione storica, travestendosi da strega e spaventando i bambini.\n\"La maledizione del Kaniaku\".\nI nostri arrivano a Tokyo per partecipare a una festa e scoprono che in Giappone Velma ha molto fama, al punto tale che si vestono tutti come lei. Ma la vacanza viene interrotta dal granchio Kaniaku.\n\"L'arte del fantasma\".\nUn paese viene infestato da un fantasma che impedisce l'elezione di un nuovo sindaco. Velma si candida apposta per chiarire il mistero.\n\"Mistero di Natale\".\nIl signor Scrooge viene perseguitato dai fantasmi, i nostri amici raccolgono indizi per svelare il mistero. Ma il responsabile ipnotizza Velma per costringerla a mollare.\n\"Nello spazio\".\nI ragazzi si trovano misteriosamente a bordo di uno shuttle spaziale, sul quale credono di avere a che fare con una terribile infezione aliena.\n\"Non disturbare\".\nLa banda dei misteri deve rifugiarsi da una bufera di neve e trova riparo in un albergo piuttosto strano. Sembra infatti che sia infestato dal fantasma della vecchia proprietaria.\n\"Un film da urlo\".\nI ragazzi seguono un tour guidato alla casa cinematografica Fletcher, qui trovano il fantasma di Archie Barnes, un famoso attore e regista di film muti.\n\"Il club di maghi\".\nLa gang va all'Hocus Pocus Palace, un club di maghi, per assistere alla settimana delle audizioni dei nuovi soci. Una volta arrivati scoprono che un coniglio mutante infesta l'edificio.\n\"L'attacco di Aracne\".\nLa gang \u00e8 in Grecia e si ritrova all'interno di un vecchio palazzo inseguita dalla maledetta arpia. Mentre cercano una via di fuga, Velma scopre che il palazzo risale all'epoca dell'antica Grecia e trova un libro che parla dei loro antenati.\n\"L'ospedale abbandonato\".\nLa banda dei misteri viene invitata alla festa di un'amica d'infanzia di Shaggy, Amelia. La ragazza ora fa parte di un gruppo dark.\n\"Omelette per sempre\".\nLa banda dei misteri si trova ad aiutare un agente dei servizi segreti britannici che ha la missione di impedire a un certo Bubby di eliminare la colazione da tutto il mondo.\n\"Un fantasma nella Mystery Machine\".\nLa banda dei misteri si ritrova nella citt\u00e0 di Velasco, nella quale qualche tempo prima aveva gi\u00e0 risolto un mistero. Sembra che una forza malvagia si sia impossessata della Mystery Machine.\n\"L'uomo delle nevi\".\nLa banda va a visitare l'albergo di ghiaccio della famiglia Blake.\n\"La notte degli orribili pantaloncini\".\nLa banda va in Florida dalla nonna di Shaggy. Nella casa di riposo, le nonne fanno a gara a chi ha il nipote pi\u00f9 bravo.\n\"Una vecchia conoscenza\".\nLa banda dei misteri indaga all'interno di una discarica. Qui Scooby incontra un vecchio compagno di canile, Axel, che ora lavora nell'unit\u00e0 cinofila della polizia insieme all'agente Mike.\n\"Realt\u00e0 virtuale\".\nLa banda va in viaggio per San Francisco, dove Velma dovr\u00e0 incontrare il capo di un'azienda di videogiochi che vuole acquistare il vecchio codice informatico sviluppato da lei e l'amica Zara.\n\"La citt\u00e0 delle streghe\".\nLa banda va a Salem, citt\u00e0 nota in passato per la caccia alle streghe. Qui i ragazzi dovranno smascherare il Demone di Salem.\n\"Il cucciolo \u00e8 mio/Il tesoro di Mezzabarba\".\nNonno Pop, gestore di una sala giochi per bambini in cui andava sempre Shaggy, promette alla gang di dare gratis \"Pizza Pop\" (un peluche simile a Scooby che costa 10.000 tickets che\nvoleva Shaggy da bambino) se loro troveranno \"Pizza Opossum\", ex-mascotte che ora infesta il luogo./ La banda incontra il Capitano Cutler, una loro vecchia conoscenza nemica, che li convince ad aiutarli in un mistero: un pirata fantasma, Mezzabarba, che sorveglia il suo tesoro infestando i clienti del locale del capitano.\n\"Il mistero del professor Huh? - Prima Parte\".\nIl Professor Huh?, famoso criminale e in realt\u00e0 padre di Fred Jones, evade dalla prigione in cui era. Ma nulla \u00e8 come sembra quando una vecchia amica-nemica di Fred, che ha studiato con lui la mistereologia, prova ad ingannare la polizia e a farlo incastrare per aver aiutato il padre.\n\"Il mistero del professor Huh? - Parte 6 3/4\".\nDopo aver apportato qualche modifica alla Mystery Machine, Fred puo' salvare la banda dal razzo su cui si trovano e proseguire le indagini sul caso dell'infido Professor Huh?, che in realt\u00e0 a parte i suoi crimini vuole ancora bene al figlio."}
{"id": "6408339", "revid": "1571097", "url": "https://it.wikipedia.org/wiki?curid=6408339", "title": "Troy Gentile", "text": "Ha inoltre recitato in \"Super Nacho\" ed in \"Tenacious D e il destino del rock\", dove interpreta Jack Black da ragazzo.\nBiografia.\nTroy \u00e8 nato a Boca Raton, Florida, da Albert e Debora Farshi. All'et\u00e0 di 4 anni si trasferisce con la famiglia a Los Angeles.\nHa frequentato il college comunitario prima di essere scelto per il ruolo di Barry Goldberg.\nNel 2005 appare in un segmento del \"The late late show with Craig Ferguson\" nei panni di un giovane Craig Ferguson. In seguito apparir\u00e0 in film come \"Bad News Bears - Che botte se incontri gli Orsi\", \"Super Nacho\", \"Tutte pazze per Charlie\", \"Drillbit Taylor - Bodyguard in saldo\" e \"Hotel Bau\".\nA partire dal 2013 ricopre il ruolo di Barry nella sit-com \"The Goldbergs\"."}
{"id": "6408343", "revid": "124123", "url": "https://it.wikipedia.org/wiki?curid=6408343", "title": "Ernst H\u00f6pfner", "text": "Biografia.\nStudi\u00f2 filologia presso le universit\u00e0 di Halle e Bonn, poi fece dei viaggi studio attraverso la Francia e l'Inghilterra. Nel 1859 divent\u00f2 un \"Oberlehrer\" a Neuruppin, successivamente direttore presso la \"Realschule zum Heiligen Geist\" a Breslavia (dal 1868). Nel 1873 fu nominato \"Provincialschulrat\" a Coblenza, e dal 1888 in poi fu associato con il Ministero della Cultura a Berlino. A partire dal 1894, fu curatore presso l'Universit\u00e0 di Gottinga.\nNel 1868, con Julius Zacher fond\u00f2 la rivista, \"Zeitschrift f\u00fcr deutsche Philologie\". Nel 1890 fond\u00f2 \"Gesellschaft f\u00fcr deutsche Erziehungs- und Schulgeschichte\"."}
{"id": "6408345", "revid": "1354930", "url": "https://it.wikipedia.org/wiki?curid=6408345", "title": "Freccia Vallone femminile 1998", "text": "La Freccia Vallone femminile 1998, prima edizione della corsa, si svolse il 15 aprile 1998 su un percorso di 84\u00a0km, con partenza da Huy e arrivo al Muro di Huy, in Belgio. La vittoria fu appannaggio dell'italiana Fabiana Luperini, che complet\u00f2 il percorso in 2h27'11\", alla media di 34,243\u00a0km/h, precedendo la finlandese Pia Sundstedt e la francese Catherine Marsal.\nSul traguardo del muro di Huy 65 cicliste, su 108 partite, portarono a termine la competizione."}
{"id": "6408346", "revid": "183694", "url": "https://it.wikipedia.org/wiki?curid=6408346", "title": "Alexander Kolisko", "text": "Biografia.\nPadre dell'antroposofista Eugen Kolisko (1893-1939). Nel 1881 Kolisko guadagn\u00f2 il dottorato in medicina presso l'Universit\u00e0 di Vienna, successivamente lavor\u00f2 come assistente di Hans Kundrat (1845-1893) presso l'istituto di anatomia patologica dell'universit\u00e0. Pi\u00f9 tardi, fu prosettore del \"Leopoldst\u00e4dter Kinderspital\" di Vienna. Nel 1898 successe a Eduard von Hofmann (1837-1897) come professore di medicina forense e nel 1916 fu successore di Anton Weichselbaum (1845-1920) come professore di anatomia patologica presso l'Universit\u00e0 di Vienna.\nKolisko \u00e8 meglio ricordato per il suo lavoro svolto in patologia forense. Inoltre, condusse studi estesi che coinvolsero gli effetti dell'avvelenamento, a base di monossido di carbonio, nel cervello e con l'ostretico Carl Breus (1852-1914) svilupp\u00f2 un sistema di classificazione per i disturbi pelvici."}
{"id": "6408347", "revid": "729019", "url": "https://it.wikipedia.org/wiki?curid=6408347", "title": "Major League Baseball draft 2015", "text": "Il Major League Baseball draft 2015 si \u00e8 tenuto dall'8 al 10 giugno 2015. L'ordine di scelta era inverso rispetto alla posizione in classifica della stagione 2014. La prima scelta in assoluto \u00e8 spettata agli Arizona Diamondbacks, che avevano il piazzamento peggiore nel 2014; gli Houston Astros hanno avuto la seconda scelta, come compensazione per non essere riusciti a ingaggiare Brady Aiken, la prima scelta in assoluto del draft del 2014.\nI New York Mets abbandonarono la loro scelta nel primo turno (la 15\u00aa sul totale) per ingaggiare Michael Cuddyer, permettendo ai Colorado Rockies di avere una scelta supplementare. I Toronto Blue Jays persero il turno di scelta per aver ingaggiato Russell Martin, dando una scelta compensativa ai Pittsburgh Pirates. I Boston Red Sox abbandonarono la loro scelta del secondo e del terzo giro (la scelta del primo round era protetta) per ingaggiare Pablo Sandoval e Hanley Ram\u00edrez. I San Francisco Giants e i Los Angeles Dodgers ricevettero delle scelte supplementari.\nDean Kremer divent\u00f2 il primo israeliano scelto il un draft MLB, quando venne selezionato nel 39\u00ba giro dai San Diego Padres."}
{"id": "6408350", "revid": "124123", "url": "https://it.wikipedia.org/wiki?curid=6408350", "title": "Adolph Henke", "text": "Biografia.\nPadre dell'anatomista Rudolf Wagner. Dopo gli studi al Collegium Carolinum di Braunschweig, continu\u00f2 la sua formazione presso l'Universit\u00e0 di Helmstedt, dove uno dei suoi istruttori era il chimico Lorenz von Crell (1744-1816). Successivamente studi\u00f2 medicina con il chirurgo August Gottlieb Richter (1742-1812) e con l'ostetrico Friedrich Benjamin Osiander (1759-1822) presso l'Universit\u00e0 di Gottinga, successivamente consegu\u00ec il dottorato nel 1799 a Helmstedt.\nNel 1805 divenne professore associato di medicina presso l'Universit\u00e0 di Erlangen, dove anche nel 1814 divenne professore di fisiologia, patologia e farmacologia statale."}
{"id": "6408351", "revid": "486946", "url": "https://it.wikipedia.org/wiki?curid=6408351", "title": "Life of Crime", "text": ""}
{"id": "6408352", "revid": "486946", "url": "https://it.wikipedia.org/wiki?curid=6408352", "title": "Koninklijk Museum voor Schone Kunsten", "text": ""}
{"id": "6408354", "revid": "124923811", "url": "https://it.wikipedia.org/wiki?curid=6408354", "title": "Undercut (automobilismo)", "text": "L'Undercut (dall'inglese \"cut\", \"tagliare\") \u00e8 un termine, utilizzato nelle competizioni automobilistiche, per definire una particolare strategia nella gestione dei pit stop utilizzata da chi insegue e vuole incrementare posizioni nella classifica della gara, consistente nell'anticipare la sosta ai box per il cambio gomme sfruttando degli pneumatici pi\u00f9 nuovi rispetto alle altre vetture in gara per avere maggiori vantaggi in termini di prestazioni per rimontare posizioni nella gara stessa. Ci\u00f2 viene solitamente effettuato in Formula 1.\nDescrizione e svantaggi.\nQuesta strategia per\u00f2 presenta due principali svantaggi: il tempo necessario per la sosta nel cambio gomme, nonch\u00e9 per la percorrenza a velocit\u00e0 ridotta della corsia box, e il fatto che le gomme \"fresche\" necessitano di un paio di curve del circuito per entrare nella temperatura ottimale d'esercizio e per avere dei vantaggi in termini di aderenza. In questa situazione di \"gomme fredde\", infatti, la vettura diventa complessa e difficile da guidare, e dunque le prestazioni sono inferiori. L'unica strategia difensiva per gli altri piloti \u00e8 quella di cercare di migliorare la performance effettuare con le gomme consumate prima di rientrare a loro volta nei box per il pit stop.\nIl vantaggio principale dell'undercut \u00e8 una maggiore aderenza del veicolo sull'asfalto, grazie alle gomme nuove, ma il pilota \u00e8 comunque soggetto a rischi perch\u00e9 lo pneumatico, anche se appena uscito dalle termocoperte, deve scaldarsi a dovere per entrare in temperatura, per cui nelle prime curve la vettura tende a non avere un'aderenza ottimale. L\u2019inseguito pu\u00f2 solo difendersi cercando di andare il pi\u00f9 veloce possibile con le gomme usate. \nLa variante opposta di questa strategia, che consiste nell'arresto ritardato per effettuare il pit stop per il cambio gomme, viene chiamata overcut."}
{"id": "6408355", "revid": "599013", "url": "https://it.wikipedia.org/wiki?curid=6408355", "title": "Mohamed Al Zeno", "text": "Carriera.\nClub.\nComincia a giocare all'Al-Shorta. Nel 2004 passa all'Al-Jaish. Nel 2007 viene acquistato dall'Al-Majd. Nel 2009 si trasferisce in Iran, al Rah Ahan. Nel gennaio 2010 passa all'Al-Arabi, squadra della massima serie kuwaitiana. Nell'estate 2010 torna in patria, all'Al-Karamah. Nel gennaio 2011 viene acquistato dall'Al-Naser, squadra della massima serie kuwaitiana. Nell'estate 2011 passa all'Al Salmiya. Nel 2013 si trasferisce in Oman, al Saham Club. Nel 2014 passa al Mu'aidher, squadra qatariota. Nel 2016 viene acquistato dai giordani dell'Al-Hussein.\nNazionale.\nHa debuttato in Nazionale nel 2004. Ha messo a segno la sua prima rete con la maglia della Nazionale il 21 agosto 2007, nell'amichevole Kirghizistan-Siria (1-4), in cui ha siglato la rete del momentaneo 1-3. Ha messo a segno la sua prima doppietta con la maglia della Nazionale l'8 ottobre 2007, in Siria-Afghanistan (3-0), in cui ha siglato la rete dell'1-0 e la rete del definitivo 3-0. Ha partecipato, con la Nazionale, alla Coppa d'Asia 2011. Ha collezionato in totale, con la maglia della Nazionale, 45 presenze e 17 reti."}
{"id": "6408356", "revid": "1610933", "url": "https://it.wikipedia.org/wiki?curid=6408356", "title": "Edmund Lesser", "text": "Biografia.\nStudi\u00f2 medicina presso le universit\u00e0 di Berlino, Bonn e Strasburgo, guadagnando, in seguito il dottorato in medicina nel 1876. Pi\u00f9 tardi \u00e8 diventato assistente di Oskar Simon (1845-1892) presso la clinica dermatologica di Breslavia e nel 1882 ricevette la sua abilitazione presso l'Universit\u00e0 di Lipsia. Nel 1892 fu professore associato presso l'Universit\u00e0 di Bonn e diversi anni dopo fu nominato capo medico del reparto sifilitico presso la Charit\u00e9 (1896). L'anno successivo divent\u00f2 capo del dispensario dermatologico e sifilitico presso l'Universit\u00e0 di Berlino.\nOpere principali.\nLesser noto per la sua ricerca sulla sifilide. \u00c8 stato autore di \"Lehrbuch der Haut- und Geschlechtskrankheiten f\u00fcr Studirende und \u00c4rzte\" (Libro di testo sulla pelle e sulle malattie veneree per studenti e medici), una pubblicazione che ebbe un notevole successo ed eventuali dizioni. Con lo zoologo Richard Hertwig (1850-1937), fu co-autore di \"\u00dcber Rhizopoden und denselben nahestehende Organismen\". \nAltre pubblicazioni di Lesser includono:"}
{"id": "6408358", "revid": "726373", "url": "https://it.wikipedia.org/wiki?curid=6408358", "title": "Cosmos X2", "text": "Cosmos X2 \u00e8 un videogioco sparatutto uscito come DSiWare su nintendo DSi. Sviluppato e pubblicato dalla Saturnine Games, Cosmos X2 mette il giocatore alla guida della navicella che d\u00e0 il nome al gioco per fermare un'invasione aliena passando attraverso sei lunghi livelli. Il gioco venne sviluppato nel 2007 e infine pubblicato il 30 agosto 2010 in America settentrionale al prezzo di 500 punti e il 15 settembre 2011 in Europa a 200 punti.\nTrama.\nIn un sistema solare alieno senza nome, gli umani che ci vivono hanno sviluppato navicelle spaziali in grado di attraversare l'intero sistema facilmente. Vengono create due navicelle di classe Cosmos: la Cosmos X1 e la X2. Mentre viaggia per la prima volta attraverso il sistema solare, la navicella X1 scompare all'improvviso. \nAd Ensign Daverdy viene affidato il compito di pilotare la Cosmos X2, versione da combattimento delle Cosmos, e scoprire cos'\u00e8 accaduto alla X1. Dopo aver raggiunto il punto in cui la Cosmos X1 \u00e8 scomparsa, Daverdy si ritrova davanti la flotta di invasori alieni che aveva catturato la X1 e scopre che sono diretti verso il suo pianeta.\nModalit\u00e0 di gioco.\nIl fulcro dell'azione si trova sullo schermo superiore, mentre tutta la strumentazione di bordo, la mappa, i messaggi dei personaggi e le scelte si trovano su quello inferiore. I giocatori controllano la Cosmos X2 per fermare gli invasori alieni e trovarne l'origine. La Cosmos X2 ha un sistema speciale di \"Allineamento\"(Alignment) che permette al giocatore di cambiare, tra i due allineamenti scelti, a piacere. Il giocatore ha diverse barre da tenere d'occhio. \nUna di queste \u00e8 la \"Carica\" che indica il livello di carica (automatica) dell'abilit\u00e0 \"Scudo\" (Shield) del X2; se il giocatore viene colpito quando la barra si sta caricando o \u00e8 carica al massimo, questa viene resettata. Un'altra barra \u00e8 quella dell'\"Esperienza\" (Level-Up) che si riempie quando il giocatore raggiunge un certo numero di punti. Quando si sale di livello si ottiene un potenziamento randomizzato, che pu\u00f2 andare da potenziamenti delle armi a potenziamenti dei missili. \nLa nave ha una barra dell'energia che, quando si esaurisce mentre si ha un allineamento equipaggiato, permette al giocatore di utilizzare l'altro allineamento fino alla fine del livello. Se entrambe le barre dell'energia degli allineamenti del giocatore vengono consumate, la navicella viene distrutta ed \u00e8 game over.\nI tre Allineamenti comprendono il Rosso, il Verde e il Blu. L'Allineamento Rosso \u00e8 l'allineamento del Potere, che permette di sparare colpi frontali lenti, piccoli ma potenti. Lo scudo dell'allineamento del Potere \u00e8 un tipo di bomba che circonda il veicolo in un anello di esplosioni. Quello Blu \u00e8 l'allineamento dell'Attrazione che equipaggia il Cosmos X2 con colpi deboli, ma a ricerca, e uno scudo che assorbe i colpi nemici e li converte in energia. \nL'allineamento Verde \u00e8 quello della Repulsione, che spara colpi a ventaglio e include uno scudo che pu\u00f2 deflettere i colpi nemici, che possono poi fare danno ai nemici stessi. Tra le altre armi ci sono anche i Missili da raccogliere da nemici o oggetti distrutti. Il giocatore pu\u00f2 tenere fino ad un massimo di tre Missili che, grazie ai potenziamenti ottenuti con i livelli, possono diventare a ricerca di calore."}
{"id": "6408365", "revid": "729019", "url": "https://it.wikipedia.org/wiki?curid=6408365", "title": "Eduard Lumpe", "text": "\u00c8 conosciuto soprattutto per aver detto le cause della Febbre puerperale; tra le cause: privazione generale, preoccupazione, vergogna, tentativo di aborto, paura della morte, disturbi alimentari, esposizione al freddo. Ignaz Semmelweis ridicolizz\u00f2 la sua teoria."}
{"id": "6408366", "revid": "1566286", "url": "https://it.wikipedia.org/wiki?curid=6408366", "title": "Arly Jover", "text": "Biografia.\nNata a Melilla, dopo avervi vissuto per cinque anni la sua famiglia si dovette trasferire a Maiorca, nelle Isole Baleari a causa del lavoro di suo padre, militare. \u00c8 la pi\u00f9 giovane di sette fratelli, quattro femmine e tre maschi.\nAppassionata di danza sin da piccola, ha iniziato a ballare all'et\u00e0 di 8 anni. A 14 anni abbandon\u00f2 la scuola e a 15 vinse una borsa di studio del Comit\u00e9 Hispano Norteamericano. A causa di ci\u00f2, lasci\u00f2 la Spagna e si trasfer\u00ec a New York per continuare a studiare presso la Scuola di Balletto Americano di Martha Graham. Tra il 1995 e il 1996 lascia la danza per dedicarsi alla recitazione. \nEbbe il suo primo ruolo in un episodio della serie televisiva \"Women: Stories of Passion\" dopo due piccole parti in due film internazionali, \"Tango\" e \"The Ballad of Johnny-Jane\". Dopo di che, ha lavorato prevalentemente per la televisione, prima di fare il suo debutto americano in \"Blade\", nel 1998, come Mercury; l'amante vampiro di Diacono Frost.\nNegli anni successivi ha interpretato diversi personaggi al cinema e in televisione, da ruoli pi\u00f9 importanti come in \"Fish in a Barrel\" e \"Il cacciatore delle tenebre\" (\"Vampiri: Los Muertos\"). Dopo 18 anni negli Stati Uniti, si \u00e8 trasferita in Francia. Poco dopo l'arrivo, ha avuto un ruolo importante nel film \"L'impero dei lupi\" con Jean Reno.\nSi \u00e8 dunque trasferita definitivamente a Parigi, in Francia, con la figlia Shai. La sua famiglia vive ancora a Maiorca, in Spagna, dove Arly li visita ogni anno durante l'estate."}
{"id": "6408367", "revid": "767487", "url": "https://it.wikipedia.org/wiki?curid=6408367", "title": "Un anno...tante storie d'amore", "text": "Un anno...tante storie d'amore \u00e8 il quarto album di Peppino Gagliardi, pubblicato nel 1971.\nIl disco.\nContiene quattro brani gi\u00e0 pubblicati nel 1970 su 45 giri, cio\u00e8 \"Settembre/Pensando a cosa sei\" e \"Ti amo cos\u00ec/Ti voglio\", e quattro pubblicati nel 1971, ovvero \"Sempre...sempre/Gocce di mare\" e \"La ballata dell'uomo in pi\u00f9/Passer\u00e0\", il resto sono brani inediti, oltre alla cover di \"Love Story\" di Francis Lai."}
{"id": "6408368", "revid": "716642", "url": "https://it.wikipedia.org/wiki?curid=6408368", "title": "Nadim Sabagh", "text": "Caratteristiche tecniche.\n\u00c8 un terzino sinistro.\nCarriera.\nClub.\nComincia a giocare in patria, al Tishreen. Nel 2007 passa all'Al-Jaish. Nel gennaio 2012 si trasferisce in Iraq, all'Arbil. Nel 2015 si accasa all'Al-Naft. Nel 2016 viene acquistato dall'Al-Zawraa.\nNazionale.\nHa debuttato in Nazionale il 14 novembre 2010, nell'amichevole Bahrein-Siria (0-2). Ha messo a segno la sua prima rete con la maglia della Nazionale il 29 giugno 2011, nell'amichevole Iraq-Siria (1-2). Ha partecipato, con la Nazionale, alla Coppa d'Asia 2011."}
{"id": "6408370", "revid": "599013", "url": "https://it.wikipedia.org/wiki?curid=6408370", "title": "Sperandio", "text": ""}
{"id": "6408371", "revid": "124123", "url": "https://it.wikipedia.org/wiki?curid=6408371", "title": "Franz Breit", "text": "Biografia.\nStudi\u00f2 medicina a Vienna, Praga e Padova, e successivamente \u00e8 fu ostetrico e assistente del professore Johann Klein presso l'Ospedale generale di Vienna in Austria. Fu nominato professore e presidente di ostetricia presso l'Universit\u00e0 di Tubinga il 20 marzo 1847. Franz Breit succedette a Eduard Lumpe come assistente del professor Klein.\nTra le sue opere scritte erano tre trattati di ostetrica pubblicato su \"Archiv f\u00fcr physiologische Heilkunde\". Nel 1854 pubblic\u00f2 \"\u00dcber die Krankheiten der Symphysis ossium pubis wahrend Schwangerschaft, Geburt und Wochenbett\"."}
{"id": "6408389", "revid": "108906065", "url": "https://it.wikipedia.org/wiki?curid=6408389", "title": "La ballata dell'uomo in pi\u00f9", "text": "La ballata dell'uomo in pi\u00f9 \u00e8 una canzone scritta da Gaetano Amendola per le parole e da Peppino Gagliardi per la musica.\nLa canzone parla di un giovane che cercava l'amore ma and\u00f2 in guerra dove perse la vita.\nIl brano era stato pubblicato nel 45 giri La ballata dell'uomo in pi\u00f9/Passer\u00e0 e sempre nello stesso anno fu inserita nell'album Un anno...tante storie d'amore."}
{"id": "6408390", "revid": "84184", "url": "https://it.wikipedia.org/wiki?curid=6408390", "title": "Radio in Giappone", "text": " \nLa radio in Giappone debutt\u00f2 nel 1925 quando tre stazioni locali di Tokyo, Nagoya e Osaka, antesignane della compagnia pubblica NHK, ricevettero il nullaosta dal governo per poter dare via alle prime trasmissioni. \nDurante la seconda guerra mondiale i programmi radiofonici finirono per riflettere le politiche militaristiche del governo giapponese e per tutta la durata del conflitto la radio fu un'importante arma di propaganda dello Stato. Con la riforma del sistema radiotelevisivo del 1950 la NHK divenne una societ\u00e0 indipendente sostenuta dal canone pagato dagli ascoltatori e contemporaneamente venne liberalizzato il mercato delle trasmissioni a carattere commerciale. Nacquero cos\u00ec i primi network privati come Japan Radio Network, National Radio Network, Japan FM Network e Japan FM League.\nCon l'avvento della televisione il medium radiofonico perse man mano il ruolo di principale fonte di intrattenimento e informazione per i giapponesi, e oggi solo una minima parte della popolazione ascolta la radio frequentemente.\nStoria.\nI primi esperimenti e la fondazione della Nippon H\u014ds\u014d Ky\u014dkai.\nGi\u00e0 a seguito della conferma dell'esistenza dell'energia elettrica nel XVIII secolo, numerosi si susseguirono gli esperimenti sul suo possibile impiego nel campo delle comunicazioni. In Giappone il primo esperimento sulla telegrafia senza fili fu effettuato nel 1886 da Shida Rinzabur\u014d sfruttando il fenomeno della conduzione elettrica nelle acque del fiume Sumida a Tokyo. Prima ancora, Hiraga Gen'nai aveva costruito un generatore di elettricit\u00e0 statica, l'elekiter, partendo dalle scoperte degli olandesi di stanza a Nagasaki. \nA portare avanti le ricerche sulla tecnologia radio e a intraprendere le iniziative necessarie per la sua diffusione nel paese fu soprattutto il governo giapponese. Sulla scia del successo di KDKA negli Stati Uniti, dal 1920 il Ministero delle comunicazioni cominci\u00f2 a vagliare le richieste di licenza per le prime emittenti radiofoniche in Giappone, molte delle quali giunsero da parte di negozi di attrezzature per le comunicazioni, case editrici, agenzie di stampa o giornali. Il governo premeva affinch\u00e9 le varie compagnie si fondessero tra loro riorganizzandosi in istituzioni non profit e, dopo tale processo di consolidazione, tre stazioni a Tokyo, Osaka e Nagoya ricevettero il nullaosta potendo cos\u00ec iniziare a trasmettere a partire dal 1925. Le prime prove di trasmissione furono effettuate da uno studio temporaneo della radiostazione di Tokyo a Shibaura la mattina del 22 marzo, quando un annunciatore scand\u00ec lettera per lettera l'indicativo di chiamata \"JOAK\" prima di lasciare la parola all'allora direttore Got\u014d Shinpei. Le trasmissioni regolari presero via invece nel luglio successivo dalla studio di Atagoyama, facendo entrare definitivamente il Giappone nell'era della tecnologia dell'informazione e delle telecomunicazioni.\nDopo l'inizio delle trasmissioni locali per il governo divenne sempre pi\u00f9 urgente la creazione di una istituzione centrale per la gestione dei servizi di radiodiffusione che potesse raggiungere tutto il territorio nazionale. Le tre stazioni di Tokyo, Osaka e Nagoya vennero cos\u00ec fuse nel 1926 in un'unica organizzazione nazionale chiamata Nippon H\u014ds\u014d Ky\u014dkai, un'entit\u00e0 legale semi-governativa che inizi\u00f2 a operare sotto la supervisione del Ministero delle comunicazioni. Entro il 1929 la Nippon H\u014ds\u014d Ky\u014dkai aveva raggiunto la quasi totalit\u00e0 del paese attraverso l'apertura di altre quattro stazioni nelle aree di Hokkaid\u014d, T\u014dhoku, Ch\u016bgoku e Ky\u016bsh\u016b.\nLa radio prima e dopo la guerra: nasce la radio commerciale.\nLe prime trasmissioni riguardavano soprattutto dirette di tornei di baseball scolastici e programmi educativi. Nel 1928 fu introdotta a Tokyo la ginnastica ritmica via radio, con un accompagnamento musicale per svolgere esercizi in casa o all'aperto. Tale attivit\u00e0, divenuta in pochi anni estremamente popolare, contribu\u00ec a creare un senso di unit\u00e0 e ad attestare la radio come parte integrante della vita quotidiana dei giapponesi.\nDopo un primo periodo in cui godette di relativa indipendenza, il palinsesto della Nippon H\u014ds\u014d Ky\u014dkai pass\u00f2 in breve tempo sotto il diretto controllo delle autorit\u00e0 governative. Dalla fine degli anni venti, infatti, il Giappone stava sperimentando un momento di forte instabilit\u00e0 politica, a causa della crisi finanziaria, dell'aumento della disoccupazione, del crollo delle borse e del crescente sentimento anti-governo alimentato dai gruppi pi\u00f9 estremisti. Il tentativo di colpo di Stato del 1936, la cui riuscita fu sventata anche grazie a una serie di comunicati trasmessi via radio ai ribelli, convinse il governo delle potenzialit\u00e0 della radio come mezzo di comunicazione di massa e del suo possibile utilizzo come arma di propaganda.\nCos\u00ec durante la seconda guerra mondiale i programmi radiofonici finirono ancor di pi\u00f9 per riflettere le politiche militaristiche del governo giapponese. La radio era il mezzo attraverso cui i giapponesi potevano rimanere aggiornati sull'evolversi della guerra, sebbene il governo evitasse accuratamente di diffondere i particolari pi\u00f9 spiacevoli in modo da non minare il morale della gente e rassicurare il suo popolo su una sempre pi\u00f9 improbabile vittoria del conflitto. Allo stesso modo l'opera di propaganda disfattista portata avanti da Iva Toguri D'Aquino e dalle altre \"Tokyo rose\" su Radio Tokyo aveva lo scopo di demoralizzare i soldati americani. Il 15 agosto 1945, sei giorni dopo il secondo bombardamento atomico su Nagasaki, l'imperatore Hirohito si rivolse per la prima volta a suoi cittadini annunciando via radio la resa agli Alleati e ponendo di fatto fine alle ostilit\u00e0.\nDopo la guerra le forze di occupazione rimossero qualsiasi controllo governativo e militare sulla Nippon H\u014ds\u014d Ky\u014dkai. Nel 1950, in seguito a una riforma del sistema radiotelevisivo giapponese, questa divenne una societ\u00e0 indipendente sostenuta dal canone pagato dagli ascoltatori e contemporaneamente venne liberalizzato il mercato delle trasmissioni a carattere commerciale. Il 1\u00ba settembre 1951 la prima emittente commerciale, la CBC Radio \"Joar\" di Nagoya, inizi\u00f2 a trasmettere, seguita poco dopo dalla NJB di Osaka. Successivamente numerose altre emittenti ottennero i diritti di trasmissione (tra queste ABC Radio, RKB Radio, KBS Kyoto e KRT Radio Tokyo) e nel 1952 si contavano diciotto radiostazioni private operative. Si entr\u00f2 cos\u00ec in una nuova era, che vedeva da una parte l'emittente pubblica Nippon H\u014ds\u014d Ky\u014dkai (da allora meglio identificata con l'acronimo inglese NHK) e dall'altra le emittenti commerciali finanziate dalle entrate pubblicitarie.\nPur non diventando mai un mezzo di comunicazione votato all'intrattenimento come negli Stati Uniti, la radio gioc\u00f2 comunque un ruolo di grande importanza nel risollevare il morale del popolo giapponese durante il difficile periodo di transizione post-bellico. La riforma del sistema radiotelevisivo voluta dagli Alleati favor\u00ec infatti la nascita di un nuovo genere di programmi pensati appositamente per il pubblico. Il pi\u00f9 noto tra questi, \"Gait\u014d rokuon\", rappresent\u00f2 un concetto del tutto nuovo per i radioascoltatori giapponesi, proponendo interviste e scambi di opinioni registrate direttamente in strada tra la gente. Nacquero altres\u00ec i primi giochi a premi (come \"Kimi no na wa\", \"Watashi wa dare desh\u014d\" e \"Tonchi ky\u014dshitsu\") e serial radiofonici (tra cui \"Muk\u014d sangen ry\u014ddanari\" e \"Kane no naru oka\"), il cui concetto fu importato proprio dall'America; i concorsi canori per dilettanti come \"Nodo jiman shir\u014dto ongakukai\" contribuirono invece alla popolarizzazione del canto come nuova forma di intrattenimento. Con la fine del periodo occupazionista ripresero anche le trasmissioni internazionali su Radio Giappone dopo sei anni di silenzio forzato.\nL'avvento della TV e la nascita delle prime stazioni FM.\nNel 1951 and\u00f2 in onda la prima edizione del festival musicale \"K\u014dhaku uta gassen\", popolare programma che dal 1953 pass\u00f2 dalla radio alla televisione divenendo in poco tempo un fenomeno di costume e uno degli eventi mediatici pi\u00f9 seguiti del paese. A causa dell'avvento del nuovo medium, la radio cominci\u00f2 tuttavia a perdere il suo appeal agli occhi degli sponsor, cosicch\u00e9 le stazioni commerciali rischiarono di ritrovarsi senza la loro principale fonte di introiti. Nel tentativo di reggere la concorrenza del nuovo strumento, molte di esse iniziarono cos\u00ec a proporre programmi adatti a un pubblico pi\u00f9 giovane, estendendo gli orari di trasmissione fin oltre la mezzanotte e limitando il numero di quiz e soap opera per ridurre i costi di gestione. Negli anni sessanta l'istituzione dei network privati Japan Radio Network (JRN) e National Radio Network (NRN) port\u00f2 all'accordo per la trasmissione delle partite notturne di baseball professionistico, che attraverso le principali stazioni commerciali poterono raggiungere tutto il paese. Il 1\u00ba ottobre 1967, su Nippon Broadcasting System, una delle radio di punta di NRN, fu trasmessa la prima puntata di \"All Night Nippon\", che nel tempo sarebbe emerso come uno dei programmi radiofonici di maggior successo della storia radiofonica del Giappone.\nNel 1954 la compagnia statunitense Regency lanci\u00f2 sul mercato la prima radio a transistor della storia, seguita da l\u00ec a poco dall'uscita del modello TR-55 della Sony, nell'agosto del 1955. L'apparecchio radiofonico divenne cos\u00ec, da ingombrante e costoso elettrodomestico, un oggetto sempre pi\u00f9 piccolo, maneggevole e per questo fruibile ovunque; proprio la sua trasportabilit\u00e0 ebbe un impatto fortissimo sui comportamenti sociali dell'epoca e aiut\u00f2 la radio a riconquistare gran parte di quella popolarit\u00e0 perduta negli anni precedenti. Durante il boom delle automobili a cavallo degli anni sessanta e settanta, la radio si dimostr\u00f2 ancor di pi\u00f9 un oggetto indispensabile per la vita di tutti i giorni dei giapponesi, grazie alla sua capacit\u00e0 di fornire notizie e informazioni periodiche agli automobilisti in viaggio.\nNel frattempo il Ministero della comunicazioni aveva concesso la licenza per le trasmissioni in FM alla NHK in via sperimentale e per il 1968 la rete copriva quasi l'80% del paese. FM NHK inizi\u00f2 a trasmettere in via ufficiale nel 1969, seguita da l\u00ec da poco da FM Aichi Music; un anno pi\u00f9 tardi fu la volta di FM Osaka, FM Tokyo e FM Fukuoka Music. Inizialmente il governo non permetteva la presenza di pi\u00f9 di una radiostazione privata per prefettura, ma dal 1988 alcune di queste restrizioni vennero attenuate. In quegli anni videro cos\u00ec la luce J-Wave e FM 802, che iniziarono a trasmettere rispettivamente da Tokyo e da Osaka. Nel 1993 nacquero Zip-FM (Nagoya), Cross FM (Fukuoka) e North Wave (Sapporo). Queste, insieme a J-Wave e FM 802, formarono la Japan FM League (JFL), la quale and\u00f2 a contrapporsi alle stazioni del Japan FM Network (JFN) con a capo FM Tokyo.\nNegli anni duemila si assistette inoltre a un aumento del numero di stazioni rivolte specificamente ai residenti stranieri, come la InterFM di Tokyo, la FM Cocolo a Osaka e Love FM a Fukuoka.\nL'era della radio digitale e satellitare.\nContestualmente alla nascita della prima pay-TV satellitare in Giappone, WOWOW, nel dicembre del 1990 fu inaugurata la prima stazione radiofonica digitale via satellite al mondo, St. Giga, che inizi\u00f2 a trasmettere ufficialmente a partire dall'aprile 1991. Successivamente numerose altre radio iniziarono a fornire servizi simili, e all'inizio degli anni duemila le radiostazioni operative erano dieci, per un totale di ventitr\u00e9 canali. Tuttavia, tra il 2004 e il 2006, tutte le emittenti cessarono le proprie operazioni ritirandosi dal mercato. Anche St. Giga, dopo varie transazioni, fu acquistata nel 2003 dalla World Independent Networks Japan prima di chiudere definitivamente i battenti nel novembre 2007. \nIntanto, come previsto da una modifica sulla legge sulle trasmissioni del 1989, sei radiostazioni poterono iniziare a trasmettere utilizzando la normale rete satellitare per telecomunicazioni, a partire dal 1992. Anche queste ebbero tuttavia vita breve, lasciando sul mercato un solo operatore, Music Bird. Soltanto dopo il passaggio alle trasmissioni digitali nel 1998 si affacciarono diversi altri provider, tra cui Sky PerfecTV!.\nLa radio via web.\nSebbene il Giappone fosse stato nei primi anni duemila uno dei paesi pionieri nella distribuzione di musica digitale per cellulari attraverso la tecnologia \"chaku-uta\" (suonerie musicali), la graduale affermazione degli smartphone, sommata alla proliferazione di siti web per il download illegale e la conseguente reticenza dei colossi della musica nipponica nel fornire contenti gratuiti via web, fin\u00ec per creare una fase di stallo nel mercato dei servizi musicali online in Giappone. Le pi\u00f9 famose applicazioni specializzate nella distribuzione di contenuti musicali come iTunes, Napster e il servizio radio di Mixi faticarono non poco a fare breccia all'interno del mercato giapponese.\nAl 2011 l'applicazione radio pi\u00f9 scaricata era FM Tokyo, seguita a lunga distanza da SuonoDolce (servizio gratuito della Nippon Broadcasting System), Community FM, la versione per iPhone di Community Simul Radio Alliance e i-Radio.fm. Un'altra applicazione popolare \u00e8 Radiko (di propriet\u00e0 della Dentsu), il cui servizio a pagamento fu lanciato nel 2008. La diffusione di queste app \u00e8 comunque nettamente inferiore rispetto a paesi come gli Stati Uniti, il che evidenzia in et\u00e0 contemporanea un certo disinteresse dei giapponesi nei confronti del medium radiofonico.\nUso e diffusione.\nIn Giappone solo una minima parte della popolazione ascolta la radio frequentemente, con meno del 40% che ascolta la radio almeno una volta alla settimana. I giapponesi tendenzialmente spendono pi\u00f9 tempo a leggere i media di stampa (giornali, riviste, libri, manga) o al cellulare rispetto all'ascolto di programmi radiofonici. Un sondaggio della NHK del 1952 ha rivelato che i giapponesi trascorrevano una media di circa quattro ore al giorno ascoltando la radio; nel 2009 questa media era scesa a meno di 40 minuti al giorno. Nella capitale Tokyo, dove \u00e8 presente un maggior numero di radiostazioni, la media sale a circa 100 minuti al giorno. \nColoro che passano pi\u00f9 tempo all'ascolto della radio sono gli ultrasessantenni, ovvero la generazione cresciuta quando la radio rappresentava il principale mezzo di comunicazione di massa, mentre quest'ultima fatica ad attrarre le generazioni pi\u00f9 giovani. La televisione in Giappone infatti non fu introdotta fino al 1953, e raggiunse i 20 milioni di spettatori (pari a circa un quinto della popolazione dell'epoca) solo nel 1967. Nel 1932 si contavano invece gi\u00e0 pi\u00f9 di 1,4 milioni di radioricevitori, mentre nel 1954 i radioascoltatori erano pi\u00f9 di undici milioni.\nIl divario in fatto di ascolti tra le generazioni pi\u00f9 giovani e quelle pi\u00f9 anziane risulta altrettanto marcato tra uomini e donne, dove il mondo degli affari dei \"salaryman\" \u00e8 strettamente separato dallo spazio domestico della casalinga, le cui mansioni favoriscono un pi\u00f9 facile accesso alla televisione. Per lo stesso motivo la radio ha molto pi\u00f9 successo tra gli automobilisti o tra i pendolari sui treni, dove gli auricolari aiutano a creare una sensazione minima di spazio personale.\nIl picco di ascolti viene raggiunto alle 10 del mattino, quando il numero degli ascoltatori supera temporaneamente quello dei telespettatori. A mezzogiorno, quando le emittenti televisive private trasmettono i loro dorama quotidiani, gli ascolti radio diminuiscono bruscamente, per poi risalire fino alle 16.00, quando anche gli ascoltatori pi\u00f9 fedeli iniziano a voltare il proprio interesse verso la programmazione televisiva. Di notte, l'audience \u00e8 rappresentata principalmente da persone anziane, e i tra i programmi pi\u00f9 popolari figurano i notiziari della NHK, nonch\u00e9 i generi della commedia giapponese \"rakugo\" e \"manzai\".\nStruttura della radio in Giappone.\nA causa di rigide disposizioni governative, il Giappone possiede un numero relativamente basso di stazioni radio. In generale, ogni prefettura ha tre stazioni NHK pubbliche, una stazione AM privata (alcune sono anche su FM) e una stazione FM privata. Aree molto popolate, come la regione del Kant\u014d o la regione del Kansai, possono comunque avere pi\u00f9 stazioni. Diverse stazioni AM posseggono inoltre la licenza per le trasmissioni televisive all'interno della propria prefettura di competenza. Non \u00e8 possibile ascoltare le stazioni giapponesi dall'estero, mentre tra una prefettura e l'altra questo \u00e8 possibile solo tramite il servizio web della Radiko.\nNetwork e tipi di trasmissione.\nOltre alla radio pubblica NHK, in Giappone vi sono 48 stazioni AM e 51 stazioni FM suddivise tra i vari network privati (Japan Radio Network e National Radio Network in AM, Japan FM Network, Japan FM League e MegaNet in FM). \u00c8 presente inoltre un circuito di radio comunitarie che consta di circa 300 radiostazioni. I governi locali possono richiedere anche l'istituzione di radio temporanee per fronteggiare improvvise emergenze come terremoti e altre catastrofi. La Japan Amateur Radio League gestisce infine le numerose radiostazioni amatoriali sparse per il territorio sotto la supervisione del Ministero degli affari interni e delle comunicazioni.\nLe radio in Giappone possono essere sia a carattere generalista sia di stampo tematico. Nel primo caso almeno il 30% della programmazione deve essere dedicata alle news o a programmi culturali o di informazione; nel secondo caso una stazione pu\u00f2 dedicare il suo palinsesto esclusivamente a programmi musicali o educativi. Per una stazione a tema educativo (come NHK Radio 2) almeno l'80% della programmazione deve essere dedicata a programmi di divulgazione culturale.\nUtilizzo della banda radio.\nL'uso della banda radio in Giappone \u00e8 regolamentata dal Ministero degli affari interni e delle comunicazioni secondo la legge sulle trasmissioni del 1950. \nFino al 2011 la porzione di banda destinata alle trasmissioni radiofoniche in FM era compresa tra le frequenze che vanno da 76 a 90 MHz, mentre la sezione da 90 a 108 MHz era dedicata alla trasmissione di tre canali televisivi analogici. Con la transizione alla televisione digitale la porzione destinata alle trasmissioni in FM \u00e8 stata allargata fino a 95 Mhz, mentre il resto verr\u00e0 riservato all'introduzione di futuri servizi in multimedia. La prima emittente a trasmettere in via sperimentale sulla nuova banda fu Nankai Broadcasting, che inizi\u00f2 la propria programmazione in FM il 3 novembre 2014 sulla frequenza di 91,7 Mhz.\nIl Giappone si trova nella terza regione secondo la classificazione dell'Unione internazionale delle telecomunicazioni (ITU), che si occupa di definire gli standard nelle telecomunicazioni e nell'uso delle onde radio. I prefissi internazionali dei servizi di comunicazione assegnati al Giappone dall'ITU sono JAA\u2013JSZ, 7JA\u20137NZ e 8JA\u20138NZ."}
{"id": "6408391", "revid": "1305772", "url": "https://it.wikipedia.org/wiki?curid=6408391", "title": "Sara Levi Nathan", "text": "Figura di spicco del Risorgimento italiano, \u00e8 stata finanziatrice e confidente di Giuseppe Mazzini e promulgatrice delle idee e delle opere mazziniane.\nBiografia.\nEducazione e vita matrimoniale.\nSara Levi Nathan nacque a Pesaro da Ricca Rosselli e Angelo Levi il 7 dicembre 1819. A undici anni rimase orfana di madre e venne affidata a due signore di Modena per completare la propria istruzione, fino a quel momento ricevuta in famiglia.\nPer far s\u00ec che si preservasse in lei la fede ebraica ed evitare una conversione al cattolicesimo venne in seguito mandata dal padre presso i parenti materni a Livorno, citt\u00e0 che garantiva una certa libert\u00e0 di culto. Qui nel 1835 conobbe il marito Meyer Moses Nathan, un agente di cambio ebreo originario di Francoforte che risiedeva a Londra.\nSecondo alcuni biografi Meyer potrebbe essere un figlio dei Rothschild di Francoforte allontanatosi dalla famiglia a causa di dissapori.\nI due convolarono a nozze il 29 maggio 1836 ed ebbero dodici figli: David, Henry, Janet, Adolfo, Ernesto, Harriet, Giuseppe, Filippo, Walter, Alfredo, Ada e Beniamino.\nL'incontro e la collaborazione con Giuseppe Mazzini.\nLevi Nathan conobbe Giuseppe Mazzini nel 1837 a Londra durante il periodo di esilio di quest\u2019ultimo. Attratta fin da subito dalle sue idee rivoluzionarie e antimonarchiche ne divenne fervente seguace. A partire dal 1848, inizi\u00f2 con lui una corrispondenza epistolare e ne divent\u00f2 poi confidente. Il tramite tra i due fu Pellegrino Rosselli, cugino di Sara e amico di Mazzini.\nLa morte del marito avvenuta nel 1859 fece entrare Sara Levi Nathan in possesso di una cospicua eredit\u00e0 che le permise di finanziare Mazzini e le attivit\u00e0 insurrezionali. Divenne un membro di spicco del Partito d\u2019Azione e nel 1862 torn\u00f2 in Italia e si stabil\u00ec a Milano.\nInsoddisfatta per l'esito monarchico dell'unificazione fece da tramite tra Mazzini e Garibaldi nella speranza che il paese potesse avvicinarsi alla svolta repubblicana che Mazzini tanto desiderava. In una lettera scritta a Garibaldi il 19 agosto 1862 disse che \"la Patria \u00e8 salva se sono uniti i due uomini che l'Italia ama e stima al di sopra di tutti\".\nFu messa sotto sorveglianza per le sue attivit\u00e0 nel Partito d'Azione e in seguito venne accusata di cospirazione. Per evitare l\u2019arresto fugg\u00ec a Lugano, dove nell\u2019agosto 1865 acquist\u00f2 la villa \u201cLa Tanzina\u201d (nome dovuto al nobiluomo Franco Edler von Tanzi, il precedente proprietario, parente del pi\u00f9 noto conte Antonio Tanzi di Blevio) che ospit\u00f2, oltre a Mazzini, altri italiani come Cattaneo, Bertani e Quadrio.\nMazzini soggiorn\u00f2 nella villa fino al 1871, anno in cui sotto pseudonimo torn\u00f2 in Italia e si trasfer\u00ec a Pisa nella casa di Janet Rosselli, figlia di Sara. Nel marzo del 1872, Sara levi Nathan accorse a Pisa, nella casa dei Rosselli, ove si trovava Mazzini, ormai morente, assistendolo fine alla fine assiene ad altri famigliari. Ai funerali di Mazzini Sara si occup\u00f2 del feretro insieme alla moglie di Aurelio Saffi e domand\u00f2 di non imbalsamare la salma, ma la sua richiesta non venne ascoltata.\nNei mesi successivi essa si occup\u00f2 della pubblicazione delle opere e di tutti gli scritti del patriota repubblicano, acquistando tutti i manoscritti e tutti i diritti su scritti ed opere, affidandone la cura editoriale a diversi esponenti repubblicani, tra i quali il Quadrio.\nIl legame con Mazzini e i rivoluzionari le permise di conoscere figure importanti del Risorgimento italiano come Federico Campanella, Gustavo Modena, Carlo Pisacane, Nicola Fabrizi, Aurelio Saffi, Maurizio Quadrio (che scelse come istitutore per i suoi figli), Alberto Mario, Rosolino Pilo, Nino Bixio, Agostino Bertani, Giovanni Nicotera e Carlo Cattaneo.\nAlcuni storici ipotizzano una relazione clandestina tra Sara Levi Nathan e Mazzini, attribuendo a quest'ultimo la paternit\u00e0 di Ernesto Nathan, ma quest'ipotesi viene generalmente considerata come un pettegolezzo piuttosto che un fatto storico accertato.\nIl rientro in Italia e l'impegno sociale.\nNel 1871 torn\u00f2 in Italia e si stabil\u00ec a Roma, raggiungendo alcuni dei suoi figli.\nA Roma dette vita a diverse iniziative: fond\u00f2 l\u2019Unione benefica, una casa di accoglienza per prevenire il dilagare della prostituzione e offrire alle ragazze alloggi e offerte di lavoro, e una scuola femminile a-religiosa a Trastevere che aveva come obbiettivo quello di promulgare l'emancipazione in modo laico e fu per questo motivo bersaglio delle critiche di molti cattolici.\nSi batt\u00e9 per l'abolizione dei regolamenti di Stato sulla prostituzione appoggiando il figlio Giuseppe, che aveva introdotto in Italia le posizioni di Josephine Butler.Apr\u00ec inoltre la Sala Mazzini, dove dal 1873 al 1882 ogni domenica si tenevano conferenze sull\u2019opera \"I doveri dell\u2019uomo\" e si dedic\u00f2 insieme ai figli alla raccolta dei manoscritti e alla documentazione delle opere politiche di Mazzini, delle quali aveva acquistato tutti i diritti e che nel 1900 il figlio Ernesto Nathan (sindaco di Roma dal 1907 al 1913) don\u00f2 allo Stato italiano.\nFinanzi\u00f2 inoltre alcuni giornali come l\"'Emancipazione\" di Quadrio e nel 1877 contribu\u00ec alla fondazione del \"Dovere\", che alla sua morte le dedic\u00f2 un necrologio nel quale veniva descritta come \"Israelita d'origine, ebbe solo la fede inalterata e profonda nel Dio dell'umanit\u00e0\".\nIl duro colpo ricevuto a causa della morte improvvisa del figlio Giuseppe, avvenuta nel 1881, ne fece peggiorare lo stato di salute in modo inesorabile.\nMor\u00ec a Londra il 19 febbraio 1882 in seguito a un'operazione chirurgica che le fu fatale e venne poi portata a Roma e inumata nel Cimitero del Verano.\nNelle sue memorie Amelia Rosselli disse di lei: \u00abSara Nathan, la madre dei nove fratelli Nathan e delle tre sorelle (una delle quali fu madre di mio marito). Donna di grande volont\u00e0, di grande intelligenza, la sua figura sempre grandeggi\u00f2 nel ricordo dei figli, offuscando del tutto quella del padre, anche dopo morta. Per lunghissimi anni, nel giorno anniversario della sua morte, il 19 febbraio, i figli e le figlie di Sara Nathan convenivano dai punti pi\u00f9 lontani d\u2019Europa e si riunivano intorno alla sua tomba, a Campo Verano, a Roma. Il 20 febbraio, altra riunione, alla Scuola Mazzini nel popolare quartiere di Trastevere, fondata dalla famiglia Nathan in omaggio alla memoria di Giuseppe Mazzini (...) Insegnavano, per lo studio, alcune delle sorelle Nathan, e pi\u00f9 tardi anche le nipoti, cio\u00e8 la nuova generazione che cresceva e veniva educata agli stessi ideali.\u00bb\nPensiero.\nSara Levi Nathan concepiva la vita come missione e attribuiva all'esistenza umana un forte senso religioso.\nA suo parere il problema nazionale italiano avrebbe trovato soluzione solo se fosse avvenuta una crescita a livello intellettuale e spirituale di ogni cittadino. Soprattutto le donne avrebbero potuto beneficiare del cambiamento generale per modificare il proprio ruolo subalterno nella societ\u00e0 con una presa di coscienza dei propri diritti.\nEbbe una grande influenza nel suo pensiero e nella sua visione della situazione italiana l'opera \"Doveri dell'uomo\" di Mazzini, nella quale egli intraprende una riflessione sui diritti dell'uomo in senso classista.\nL'emancipazione femminile, in particolare quella dei ceti pi\u00f9 bassi, fu per Sara Levi Nathan tema fondamentale nel corso della vita. \nSara Levi Nathan tent\u00f2 attraverso le opere filantropiche di educare le giovani generazioni di donne e spronarle al cambiamento della loro condizione.\nIl ruolo di \"madre cittadina\".\nIn \"Doveri dell'uomo\" Mazzini considera la donna come \"angelo della famiglia\", e le attribuisce al contempo il ruolo di madre e quello di individuo consapevole, responsabile e partecipe nella societ\u00e0. \nA interpretare questa visione e a coniare il termine di \"madre cittadina\" furono Giorgina Saffi (moglie di Aurelio Saffi) e Jessie White Mario, altra importante figura del Risorgimento italiano vicina a Mazzini e Garibaldi, scrittrice, biografa e filantropa.\nL'amicizia tra Sara Levi Nathan e Jessie White Mario fece s\u00ec che quest'ultima ne ammirasse il \"doppio lavoro\", ovvero la capacit\u00e0 di crescere ed educare personalmente i dodici figli e contemporaneamente dedicarsi alla causa politica e alla filantropia, incarnando perfettamente l'ideale mazziniano di \"madre cittadina\"."}
{"id": "6408392", "revid": "124123", "url": "https://it.wikipedia.org/wiki?curid=6408392", "title": "Josef Victor Rohon", "text": "Biografia.\nStudi\u00f2 medicina, zoologia e neuroanatomia presso l'Universit\u00e0 di Vienna, dove fu influenzato da Theodor Meynert (1833-1892), Carl Claus (1835-1899), Hans Kundrat (1845-1893) e da Eduard Albert (1841-1900). Nel 1884 si laure\u00f2 in magna cum laude a Monaco di Baviera, dove trascorso anche degli anni a fare ricerche paleontologiche. \nA Monaco, inoltre, lavor\u00f2 a stretto contatto con Karl Alfred von Zittel (1839-1904), dal quale facevano ricerche anatomiche sui conodonti.\nNella primavera del 1888 si trasfer\u00ec a San Pietroburgo, dove lavor\u00f2 come tutore privato fino al 1895. Successivamente, fu professore associato di istologia (successivamente di embriologia) presso il Karl-Ferdinands-Universit\u00e4t di Praga. Nel febbraio del 1903 raggiunse una professione di istologia e embriologia.\nIl suo nome \u00e8 associato alle \"cellule Rohon-Beard\", definite come grandi neuroni meccanocettori che si trovano nel dorso spinale dorsale di pesci e anfibi. Le cellule Rohon-Beard sono presenti solo nelle fasi di nascita."}
{"id": "6408400", "revid": "547034", "url": "https://it.wikipedia.org/wiki?curid=6408400", "title": "Peppino Gagliardi (album 1968)", "text": "Peppino Gagliardi \u00e8 il terzo album del cantante italiano Peppino Gagliardi, pubblicato dalla DET nel 1968."}
{"id": "6408405", "revid": "767487", "url": "https://it.wikipedia.org/wiki?curid=6408405", "title": "Ein ganzer Kerl (film 1939)", "text": "Ein ganzer Kerl \u00e8 un film del 1939 diretto da Fritz Peter Buch.\nProduzione.\nIl film fu prodotto dall'A.B.C.-Film.\nDistribuzione.\nDistribuito dalla Tobis-Filmverleih, usc\u00ec nelle sale cinematografiche tedesche il 22 dicembre 1939."}
{"id": "6408407", "revid": "1776051", "url": "https://it.wikipedia.org/wiki?curid=6408407", "title": "Sperandio (nome)", "text": "Origine e diffusione.\nNome tipicamente cristiano di formazione medievale, si basa sulla frase \"spera in Dio\" ed era dato sovente ai bambini trovatelli.\nIl nome \u00e8 attestato in tutta Italia, con le varie forme proprie di diverse regioni (\"Sperindio\" \u00e8 emiliano-romagnola, \"Sperandio\" lombarda e il suo femminile tipico delle Marche e di Roma). Nelle Marche, in particolare, \u00e8 sostenuto dal culto verso santa Sperandia e il beato Sperandio da Gubbio.\nOnomastico.\nL'onomastico pu\u00f2 essere festeggiato l'11 settembre in memoria di santa Sperandia o Sperandea, una beghina, parente di sant'Ubaldo Baldassini, vissuta nel monastero benedettino di Cingoli."}
{"id": "6408409", "revid": "287204", "url": "https://it.wikipedia.org/wiki?curid=6408409", "title": "Clube Atl\u00e9tico Pernambucano", "text": "Il Clube Atl\u00e9tico Pernambucano, noto anche semplicemente come Atl\u00e9tico Pernambucano, \u00e8 una societ\u00e0 calcistica brasiliana con sede nella citt\u00e0 di Carpina, nello stato del Pernambuco.\nStoria.\nIl club \u00e8 stato fondato nel 2006 come Clube Atl\u00e9tico de Vic\u00eancia nella citt\u00e0 di Vic\u00eancia. Nei suoi primi due anni di esistenza, il club raggiunse due volte il settimo posto nella seconda divisione del Campionato Pernambucano. Nel 2008, il club si \u00e8 trasferito a Carpina e ha cambiato il suo nome in Atl\u00e9tico Pernambucano. Nello stesso anno il club raggiunse la finale della \"Copa Pernambuco\", dove perse in finale con il Santa Cruz. Nel 2014, il club \u00e8 stato promosso come vice-campione nella massima divisione statale. Nel 2017, ha partecipato per la prima volta al Campeonato Brasileiro S\u00e9rie D, dove \u00e8 stato eliminato alla prima fase."}
{"id": "6408410", "revid": "47767", "url": "https://it.wikipedia.org/wiki?curid=6408410", "title": "Sperandia", "text": ""}
{"id": "6408411", "revid": "47767", "url": "https://it.wikipedia.org/wiki?curid=6408411", "title": "Sperandea", "text": ""}
{"id": "6408412", "revid": "47767", "url": "https://it.wikipedia.org/wiki?curid=6408412", "title": "Sperandeo", "text": ""}
{"id": "6408413", "revid": "47767", "url": "https://it.wikipedia.org/wiki?curid=6408413", "title": "Sperindio", "text": ""}
{"id": "6408421", "revid": "1543377", "url": "https://it.wikipedia.org/wiki?curid=6408421", "title": "Earlene Brown", "text": "Gareggi\u00f2 alle Olimpiadi del 1956, 1960 e 1964 nel getto del peso e nel lancio del disco, vincendo una medaglia di bronzo nel getto del peso nel 1960; fin\u00ec al quarto posto nel disco nel 1956.\nBiografia.\nEarlene Brown era nata a Latexo, nella contea di Houston dello Stato del Texas, un paesino che, secondo Isobel Silden, Earlene \"(potrebbe) non trovare pi\u00f9 sulla mappa\" entro il 1973. Il padre di Earlene era un giocatore di baseball semiprofessionista della Negro League in Texas, e lei era l'unica figlia. Dopo la separazione dei genitori nel 1938, Earlene Brown segu\u00ec la madre che si un\u00ec alla seconda grande migrazione degli afro-americani meridionali in California e si trasfer\u00ec a Los Angeles. \nEarlene Brown inizi\u00f2 a praticare atletica leggera come membro della polizia ausiliaria del Los Angeles Police Department (LAPD). Gareggiava con ottimi risultati nei tiri di pallacanestro, sport che la condusse al getto del peso.\nEarlene Brown entr\u00f2 a far parte dell'Amateur Athletic Union (AAU) a 21 anni nel 1956, quando era gi\u00e0 sposata con Henry Brown, un muratore e aveva un figlio Reginald, nato il 19 novembre 1954. Inizi\u00f2 cos\u00ec a praticare sollevamento pesi sotto la guida di Des Koch, mentre il giavellottista Steve Seymour l'allenava nel getto peso e nel lancio disco. Seymour era convinto che con i suoi lanci lei potesse vincere la medaglia d'oro e decise di farla partecipare alle Olimpiadi di Melbourne del 1956. Dal momento che i coniugi Brown non potevano permettersi di pagare le spese per gli allenamenti e il viaggio, Brad Pye Jr., redattore sportivo influente del Los Angeles Sentinel e attivista della comunit\u00e0 afro-americana, condusse una campagna di raccolta fondi per sostenerla. Poco dopo per\u00f2 Earlene Brown e suo marito si separarono e il loro figlio fu affidato alla nonna. Ella per mantenersi frequent\u00f2 una scuola per diventare parrucchiera.\nDal 1959 si associ\u00f2 all'universit\u00e0 statale del Tennessee \"Tigerbelles\", il cui coach Ed Temple era anche il capo allenatore della squadra olimpica degli Stati Uniti. Qui Temple lavor\u00f2 per \"mettere Earlene in forma per i Giochi del 1960\" ed ella divenne una delle migliori amiche di Wilma Rudolph. \nNei Giochi olimpici del 1960 a Roma vinse la medaglia di bronzo nel getto del peso femminile. Nei Giochi olimpici del 1964 a Tokyo Earlene Brown - che era miope e indossava di conseguenza pesanti occhiali, tranne che al momento del lancio - era \"disturbata dal vento e dalla pioggia e perse l'appoggio e la possibilit\u00e0 di agguantare la vittoria\".\nNel luglio del 1964, Earlene Brown ospit\u00f2 le sue omologhe russe Galina Zybina, Tamara Press e Yevgenia Kuznetsova, per un tour non autorizzato di Los Angeles, anche se non parlava russo. \nNel 1965 si ritir\u00f2 dalle competizioni e inizi\u00f2 a praticare pattinaggio. Nel 1975, ritirandosi definitivamente da tutte le gare sportive, torn\u00f2 al lavorare nei saloni di bellezza. Mor\u00ec a 47 anni, il 1\u00ba maggio 1983.\nCarriera sportiva.\nEarlene Brown \u00e8 stata la prima donna statunitense a ottenere una medaglia nel getto del peso, una delle sole due donne degli Stati Uniti a lanciare a Roma e l'unica lanciatrice a competere in tre Olimpiadi consecutive. \u00c8 stata descritta da Nathan Aaseng come \"l'atleta americana pi\u00f9 inattesa di tutti i tempi\". Alle Olimpiadi di Melbourne del 1956 si piazz\u00f2 tra le prime 10 atlete sia nel getto del peso che nel lancio del disco, stabilendo il record statunitense in entrambe le gare. \u00c8 stata otto volte campionessa nazionale nel peso (dal 1956 al 1962 e nel 1964) e tre volte nel disco (1958, 1959 e 1961). Nel 1958 ottenne la prima posizione nella classifica mondiale e divenne la prima americana a rompere la barriera dei 50 piedi nel getto del peso. Nel 1959 vinse la medaglia d'oro sia nel peso che nel disco ai Giochi panamericani.\nAl ritiro dalla carriera nell'atletica leggera nel 1965 si dedic\u00f2 per alcuni anni al pattinaggio, gareggiando nei roller games come difensore.\nNel 2005 la USA Track &amp; Field ha ammesso Earlene Brown nel National Track &amp; Field Hall of Fame, museo che commemora i protagonisti della storia dell'atletica leggera (\"Track &amp; Field\") statunitense."}
{"id": "6408426", "revid": "88194731", "url": "https://it.wikipedia.org/wiki?curid=6408426", "title": "Governo russo", "text": ""}
{"id": "6408457", "revid": "467420", "url": "https://it.wikipedia.org/wiki?curid=6408457", "title": "Cimitero monumentale di Mantova", "text": "Il cimitero monumentale di Mantova, detto anche cimitero monumentale Borgo Angeli, \u00e8 il principale camposanto della citt\u00e0 lombarda. Ha l'entrata lungo la via Cremona.\nStoria.\nPer via delle inumazioni nei cimiteri parrocchiali ed all'interno delle chiese, l'allora governo austriaco ordin\u00f2 nel 1750 di spostare oltre porta San Giorgio il cimitero militare, chiudendo nel contempo le tombe civili all'interno della cinta muraria mantovana, utilizzando calce viva per evitare le esalazioni nocive.\nNel 1790, il cimitero militare venne ampliato e convertito in un cimitero cittadino. Il nuovo camposanto non ebbe subito un grande successo, in quanto i cittadini continuavano a preferire le sepolture presso le chiese cittadine ed il nuovo cimitero accolse per lo pi\u00f9 poveri e senza tetto.\nNel 1797, il comandante in capo dell'esercito napoleonico, il generale francese Sextius Alexandre Fran\u00e7ois de Miollis, ordin\u00f2 la soppressione e lo smantellamento immediati dei cimiteri cittadini presenti in citt\u00e0. Il sito idoneo per la costruzione di un nuovo cimitero, pi\u00f9 grande di quello realizzato fuori porta san Giorgio, venne individuato sulla strada che collega Mantova con Cremona, ovvero che oggi \u00e8, per l'appunto, la via Cremona, nei pressi di Borgo Angeli.\nIl cimitero venne realizzato in tempi pressoch\u00e9 rapidi, ma necessitando di continui ampliamenti present\u00f2 per diverso tempo un aspetto incompiuto e poco decoroso; soltanto nel 1904, l'architetto Ernesto Pirovano fu incaricato a realizzare ulteriori ampliamenti oltre alla costruzione della nuova facciata del cimitero, vincendo inoltre il premio Reale di Architettura all'Esposizione internazionale di Milano nel 1906. Il progetto prevedeva la realizzazione di una struttura monumentale, con gallerie, cappelle e gradinate, decorate secondo l'imperante e prezioso gusto Liberty; questi lavori di ampliamento iniziarono nel 1919. Nel 1928 vennero realizzate alcune campate delle gallerie di ponente, perci\u00f2 fu necessario apportare delle modifiche che si rivelarono eccessivamente impegnative ed economicamente onerose per la citt\u00e0. Di conseguenza, il nuovo progetto perse la precedente grandiosit\u00e0 ma acquis\u00ec il pregio di una severa e solenne semplicit\u00e0; i lavori furono ripresi nel 1937 e si conclusero l'anno successivo.\nPersonalit\u00e0 note.\nFra i personaggi di un certo rilievo, vi sono sepolti: l'arpista Clelia Gatti Aldrovandi, lo psicologo Roberto Ardig\u00f2, il musicista Lucio Campiani, il ciclista Learco Guerra, il pittore Giuseppe Guindani, i genitori dello scrittore e patriota Ippolito Nievo, disperso nel mar Tirreno nel naufragio del piroscafo \"Ercole\", il pilota Tazio Nuvolari, il giornalista e politico Paride Suzzara Verdi."}
{"id": "6408473", "revid": "481666", "url": "https://it.wikipedia.org/wiki?curid=6408473", "title": "Seine Tochter ist der Peter", "text": ""}
{"id": "6408474", "revid": "363629", "url": "https://it.wikipedia.org/wiki?curid=6408474", "title": "Nikon FM2n", "text": "La Nikon FM2n (in Giappone \"New FM2\"), \u00e8 una piccola evoluzione della Nikon FM2 (1982).\nCaratteristiche.\nLe uniche differenze sono l'incremento del tempo sincro-x a 1/250 s contro 1/200 s della FM2, dove sulla ghiera dei tempi \u00e8 segnato in rosso, e la presenza di una \"N\" all'inizio del numero di matricola. Dal 1989 Nikon sostitu\u00ec l'otturatore in titanio con una lega di alluminio. Per vedere le differenze \u00e8 necessario aprire il dorso e verificare: le prime FM2n hanno una trama a nido d'ape; le ultime invece hanno l'otturatore liscio. Insieme alla Nikon FM2/T, Nikon FE2 e Nikon FA la FM2n accetta i vetrini di messa a fuoco K2, B2 ed E2; il K2 \u00e8 di serie: \u00e8 il tipico schermo con spezzamento dell'immagine al centro (la messa a fuoco si raggiunge \"allineando\" il soggetto). Funziona molto bene in fotografie generiche e tramite obiettivi luminosi. \u00c8 infatti inadatto con ottiche poco luminose quali la maggior parte degli zoom o macrofotgrafia (che comportano sempre una caduta di luce); il B2 \u00e8 del tipo \"tutto smerigliato\": non esiste una linea orizzontale al centro che spezza l'immagine, ma il solo cerchio da 12 mm; ha lo stesso utilizzo del K2, ma \u00e8 adatto anche per macrofotografia, con obiettivi poco luminosi o per chi \u00e8 infastidito dallo spezzamento d'immagine; l'E2 \u00e8 un vetrino per fotografia d'architettura: nel mirino si presentano linee verticali e orizzontali perfettamente dritte, in modo da comporre evitando fughe prospettiche: \u00e8 utile soprattutto in architettura. Possono essere usati anche sui modelli precedenti (FM2 e FE), ma richiedono di compensare sovraesponendo di 1/3 diaframma."}
{"id": "6408479", "revid": "47767", "url": "https://it.wikipedia.org/wiki?curid=6408479", "title": "Keiko", "text": ""}
{"id": "6408482", "revid": "1305772", "url": "https://it.wikipedia.org/wiki?curid=6408482", "title": "Polisportiva Libertas Livorno 1987-1988", "text": "Stagione.\nNella stagione 1987-1988, la Libertas Livorno sponsorizzata Enichem, ha disputato il massimo campionato nazionale giungendo al settimo posto e venendo eliminata agli ottavi dei Play-Off. In Coppa Italia raggiunse la semifinale, venendo eliminata dalla Snaidero Caserta poi vincitrice del torneo. \nRoster.\nRosa della squadra"}
{"id": "6408483", "revid": "965226", "url": "https://it.wikipedia.org/wiki?curid=6408483", "title": "Giosu\u00e8 Calabrese", "text": "Biografia.\nDiplomato ragioniere, Calabrese inizia lavorando nel gruppo Intesa Sanpaolo per poi laurearsi in Economia e Commercio e infine specializzarsi alla LUISS.\nCarriera politica.\nComincia la carriera politica come sindaco di Posta, dal 1993 al 1995.\nPresidente della provincia di Rieti.\nAlle elezioni amministrative del 1995 viene eletto presidente della provincia di Rieti a capo di una coalizione di centro-sinistra, sconfiggendo al ballottaggio il candidato del Polo Mauro Lattanzi. \u00c8 riconfermato alle elezioni del 1999 a cui partecipa in forza a L'Ulivo, sconfiggendo al ballottaggio il candidato del Polo Antonio Belloni.\nDal 1995 al 2004 \u00e8 stato presidente della neonata Fondazione Sabina Universitas, che gestisce il polo universitario di Rieti. In seguito al terremoto di Umbria e Marche del 1997, \u00e8 stato subcommissario alla ricostruzione per il territorio della provincia di Rieti, dal 1998 al 2000. Nel 2016, in seguito al terremoto che ha colpito Amatrice, la gestione dei fondi da parte di Calabrese \u00e8 stata oggetto di diverse critiche.\nNel 1999 \u00e8 membro della commissione incaricata di programmare gli interventi per il Giubileo del 2000, in seno al Governo. Dal 1998 al 2004 \u00e8 presidente dell'azienda di promozione turistica della provincia di Rieti.\nDal 2004 al 2009 \u00e8 stato il presidente del consiglio provinciale. Alle elezioni amministrative del 2009 si ricandida alla presidenza della provincia di Rieti con una lista dell'UdC, ma non arriva al ballottaggio.\nCandidatura a sindaco di Rieti.\nAlle elezioni amministrative del 2017 si candida sindaco al comune di Rieti con una lista civica indipendente. Pur non arrivando al ballottaggio, nel quale appoggia il candidato di sinistra Simone Petrangeli, Calabrese viene eletto consigliere comunale.\nAttivit\u00e0 dirigenziali.\nDal 2011 al 2014 \u00e8 direttore amministrativo dell'ARES 118, l'azienda della regione Lazio che gestisce il Servizio Sanitario di Urgenza ed Emergenza. Per il suo operato all'ARES, Calabrese viene successivamente indagato insieme ad altri 11 per abuso di ufficio."}
{"id": "6408486", "revid": "1745361", "url": "https://it.wikipedia.org/wiki?curid=6408486", "title": "Carlo Denei", "text": "Gli inizi.\nLe sue prime performances sono quasi esclusivamente radiofoniche. \u00c8 il 1978 quando Denei esordisce a \"Radio Cosmo 78\", una piccola radio libera genovese, portando racconti comici e canzoni modificate. Negli anni seguenti Denei continua a partecipare a programmi radiofonici in piccole radio libere e non lascia il suo impiego alla SIP dove lavora dal 1977. Nel 1987 fonda il gruppo comico-musicale \"Faidat\u00e8\", con Paolo Congiu, Alberto Mazzolino e Gianfranco Ghiglieri, presenta e canta le sue canzoni comico-demenziali. \nL\u2019anno successivo arriva secondo col suo gruppo in un festival per dilettanti condotto da Claudio Nocera, in arte Rufus, che qualche tempo dopo lo arruoler\u00e0 nei Cavalli Marci.\nCarriera televisiva.\nNel 1989 Denei ottiene un clamoroso successo nazionale partecipando come concorrente al programma di Marco Columbro Tra moglie e marito in onda su Canale 5, dove si mette in luce e diventa campione grazie alle sue canzoni comico-demenziali. \nNel 1991 lo scopre il comico Roby Carletta che lo lancia nel suo programma regionale \u201c\"Telecolombelinate\"\u201d in onda su Telegenova. Nello stesso anno torna a \u201c\"Tra Moglie e marito\"\u201d e, tra i tanti campioni, si porta a casa la medaglia d\u2019oro. Nel 1992 prova a sfidare i cabarettisti emergenti al \"Festival di Bordighera\" di Mauro Giorcelli dove viene eliminato (evento unico nel suo genere) per due volte nella stessa manifestazione. A sbarrargli la strada sono, per\u00f2, talenti gi\u00e0 maturi come Beppe Braida e Giampiero Perone. Denei per\u00f2 non si d\u00e0 per vinto e prosegue verso l\u2019ascesa guadagnata col palco, con la musica (esce un Cd amatoriale di canzoni comiche intitolato \u201cBaci e bacilli\u201d) e con la Radio (sua l\u2019idea e la conduzione del programma \u201cUn\u2019ora dopo i pasti\u201d in onda per due anni su Radio Luna Genova). Da solo o col gruppo Faidat\u00e8, continua ad esibirsi nei locali dell\u2019underground quali \"il \u201cPennygrace\u201d,\" \"\u201cPolo Sud\u201d, \u201cCoccodrillo\u201d,\" \"\u201cNew Marlin\u201d\" e \"\u201cNessundorma\"\u201d. Ed \u00e8 proprio al \"Nessundorma\", storico locale genovese, che marted\u00ec 31 gennaio del 1996 va in scena il primo spettacolo dei Cavalli Marci dove Denei \u00e8 sul palco come ospite. Col passare delle settimane entrer\u00e0 poi a far parte del gruppo.\nCavalli Marci.\nCon i Cavalli Marci, dopo aver stabilito un record da Guinnes dei Primati (mai omologato ufficialmente), con uno spettacolo lungo 24 ore, approda in tv, su Italia 1 con \u201cCiro, il figlio di Target\" e perci\u00f2 decide di licenziarsi dalla SIP (che nel frattempo \u00e8 diventata Telecom) e dedicarsi completamente alle scene. Successivamente, sempre con i Cavalli Marci partecipa a \u201cSerenate\u201d di Fabio Fazio nel 1999. In quegli anni Denei calca alcuni dei pi\u00f9 importanti teatri italiani, come l\u2019Ariston di Sanremo, il Ciak e il Nazionale di Milano, il Politeama Genovese, il Colosseo di Torino. Nel 1999, sempre coi Cavalli Marci vince il \"Premio Liguria\" per lo spettacolo dopo aver bissato il record, 24 ore consecutive di show. Sempre nel 1999 Rai 2 trasmette due show teatrali del gruppo comico, all\u2019interno della trasmissione \u201c\"Palcoscenico\"\u201d: \"Cavalli Marci Show\" e \"Zagadan\". Nel 2000 questa stessa trasmissione ospita altri due spettacoli dal vivo: \"Incroci veloci\" e \"Se telefonando\". \nIl 2000 \u00e8 anche l\u2019anno di \u201c\"Cavalli Marci in treno\"\u201d, programma radiofonico in onda su Radio Italia Network scritto dai Cavalli Marci e condotto da Denei con Andrea Di Marco, Michelangelo Pulci e Alessandro Bianchi. Nel 2001, firmato da tutti i Cavalli Marci, esce il libro \u201c\"Caro lettore adesso basta\"\u201d edito da Rizzoli. Nel 2002 Denei prende parte al film dei Cavalli Marci \u201cCome se fosse amore\u201d diretto da regista Roberto Burchielli distribuito da Medusa Film. Nel 2003, pur continuando le tourn\u00e9e teatrali nei Cavalli Marci, collabora con il gruppo nascente di Colorado e, insieme ai comici genovesi Andrea Di Marco, Enrique Balbontin, Fabrizio Casalino \u00e8 alla corte di Diego Abatantuono per tutta la stagione culminata con la partecipazione televisiva a \u201cBulldozer\u201d, condotta da Dario Vergassola in onda su Rai2.\nComedy Club.\nTerminata l\u2019esperienza Cavalli Marci con lo scioglimento del gruppo nel 2004, insieme ad Andrea Di Marco, Max Novaresi, Graziano Cutrona, Daniele Raco, Andrea Bottesini, Enzo Paci, Marco Rinaldi e Andrea Possa, fonda il \u201cComedy Club\u201d e, nel giugno dello stesso anno, entra nel cast di \u201c\"Arrivano i Nostri\"\u201d, programma televisivo di Gigi Reggi condotto da Pippo Franco con Natalia Estrada, in onda su Canale 5. Il progetto \u201cComedy Club\u201d si conclude nel 2005 con due trasmissioni televisive, \u201c\"State Comedy\"\u201d in onda su Telenord, \u201c\"Comedy talk\"\u201d sulla Tv Svizzera, e il programma radiofonico \u201c\"Radio Pirata\"\u201d in onda per due stagioni su Radio Babboleo. Con il \u201cComedy club\u201d riceve, sempre nel 2004, il Premio Liguria per lo spettacolo. Nel 2004 inizia la sua esperienza di autore televisivo firmando il programma \u201cBulldozer\u201d come autore di Andrea Di Marco. Contemporaneamente collabora a distanza per Striscia la Notizia.\nStriscia La Notizia.\nDal settembre del 2005 entra nella squadra di Antonio Ricci, Striscia la Notizia. Qui Denei lavora gomito a gomito con autori storici come Lorenzo Beccati, Gennaro Ventimiglia e Max Greggio e, insieme a Fabio Nocchi si occupa delle battute satiriche di Ezio Greggio.\nLavori recenti.\nNel 2007, con un testo inedito intitolato \"Ladri\", vince il concorso nazionale di letteratura umoristica \u201cParole da ridere\u201d, concorso legato al Festival Nazionale del Cabaret di Mauro Giorcelli. Nel 2010 esce il suo primo libro intitolato \u201cDove osano i Grifoni\u201d con A&amp;A Edizioni e sempre con lo stesso editore fa uscire nel 2011 \u201cGocce di Genoa su di noi\u201d , nel 2012 \u201cFacce da libro\u201d e nel 2014 \u201cIl tassista onesto\u201d. Il 2 aprile del 2016 va in scena il suo primo lavoro teatrale del quale \u00e8 autore ed interprete, con la regia di Lazzaro Calcagno; titolo dello spettacolo: \u201cSe c\u2019\u00e8 pubblico guarisco\u201d. Il 13 luglio del 2016 esce una raccolta di canzoni dal titolo \u201cSecolo e Focaccia\u201d. Il disco, allegato a un nuovo libro scritto ad hoc per il cd, s\u2019intitola \u201cSecolo, focaccia e fantasia\u201d e viene distribuito in allegato al quotidiano Il Secolo XIX.\nNella sua citt\u00e0 Denei \u00e8 anche noto per la sua passione per il Genoa.\nIl 2 luglio 2017 a Savignone (GE), Nel corso della Nona edizione del Premio dedicato a Pippo dei Trilli, riceve un premio alla carriera che gli viene consegnato da Vladimiro Zullo, leader del gruppo folk de I Trilli.\nIl 7 ottobre 2017 Denei apre la tradizionale rassegna \"Ottobre De Andr\u00e8\" dedicata al cantautore Fabrizio De Andr\u00e8 con il suo primo vero concerto da cantautore accompagnato dai chitarristi Davide e Alessandro De Muro.\nIl 3 febbraio 2018, Denei ha pubblicato il nuovo Cd musicale dal titolo \"L'Ora di te\". Per promuovere il suo lavoro \u00e8 partito, il giorno stesso dell'uscita, da Genova per portare fisicamente il disco a Sanremo. Il suo viaggio \u00e8 durato otto giorni ed \u00e8 terminato nel pomeriggio di sabato 10 febbraio, a poche ore dalla finale sanremese. Denei non \u00e8 salito sul palco del Teatro Ariston, ma \u00e8 stato invitato sul Red Carpet da Massimo Morini e Gianni Rossi. \u00c8 stato inoltre intervistato da diverse emittenti radiofoniche e televisive e seguito sui social da decine di migliaia di persone.\nIl 19 gennaio del 2019 insieme al vignettista della Settimana Enigmistica Antonio Tubino, realizza una mostra di vignette dal titolo \"Ridere in galleria\", allestita all\u2019interno di \"Palazzo Fieschi\" a Sestri Ponente, rappresentanti le battute di satira politica e di costume che in autunno scrive per Striscia la Notizia. \nA gennaio 2019, ad un anno dalla camminata a piedi di Denei a Sanremo per presentare il Cd \"L'ora di te\", esce il documentario \"Il mondo di Carlo\" per la regia di Max Gaggino. La prima proiezione avviene il 31 gennaio 2019 al Teatro Albatros di Rivarolo.\nIl 22 Febbraio 2019 alla Feltrinelli di Genova, davanti ad un numerosissimo pubblico, viene presentato \"Come se Fossi sano\" pubblicato per Cordero Editori, il settimo lavoro editoriale di Denei.\nIl 2 febbraio 2019, in occasione del 18\u00ba Festival della canzone dialettale in lingua ligure, ad Albenga riceve il premio \u201cLigure illustre\u201d intitolato al poeta Elmo Bazzano, riconoscimento che negli anni precedenti \u00e8 stato assegnato a personaggi del calibro di Carlo Pistario, Franco Fasano ed\nEmanuele Dabbono.\nIl 2020 per Denei \u00e8 l\u2019anno della svolta dialettale. L\u2019etichetta discografica Hive Records di Verdiano Vera pubblica su Spotify e su molti canali mondiali il videoclip della canzone \u201cSciacca e gia\u201d scritta a quattro mani con Davide De Muro e cantata da Denei, che la definisce una \u201ccanzone d\u2019amore per il pesto e per la Liguria\u201d.\nInsieme a Stefano Lasagna debutta al teatro Sacco con \u201cPe r\u00eee se peu mo\u00ee\u201d, commedia dialettale scritta, diretta e interpretata da loro stessi."}
{"id": "6408509", "revid": "287204", "url": "https://it.wikipedia.org/wiki?curid=6408509", "title": "Calendario del maremmano", "text": "Calendario del maremmano \u00e8 un'opera dello scrittore fiorentino Marco Lastri, pubblicata nel 1793. il titolo completo \u00e8: \"Calendario del maremmano nel quale restano descritte le faccende mensuali del lavoratore maremmano pubblicato dal proposto Lastri libretto utilissimo, che insegna la vera maniera di far la sementa , e le altre faccende sino alla tiratura e riponitura de'grani\".\nL'opera.\nL\u2019opera si apre con un excursus storico sull'evoluzione delle tecniche agricole che hanno caratterizzato il territorio maremmano e Agro romano. l'autore ha evidenziato come nel passato il rapporto produttivo fosse servile o di schiavit\u00f9.\nEssa si presenta come una focalizzazione del \"Calendario del seminatore\", in quanto tratta del tema agricolo non pi\u00f9 in modo generale ma in relazione esclusivamente al territorio toscano.\nInizia con gennaio dove il contadino dovrebbe fare diverse operazioni, tra cui: rincalzare il grano raschiando il terreno per fare dei solchi, sottrarre al terreno il groviglio di ramoscelli e tutte le sterpi per metterlo a cultura, pulire i fossi e infine verso il 20 del mese cominciare a spaccare nei terreni migliori.\nA febbraio si dovrebbe procedere con lo zappare anche le altre tenute. Sempre in questo mese dovrebbe chiudersi il periodo che il Lastri chiama con l\u2019espressione \u201dfare la terra Nera\u201d, liberare il terreno dalle erbe che lo infestano e preparare gli aratri per la seconda aratura.\nA marzo si riprendono le Maggesi, cio\u00e8 le sei lavorazioni date alla terra grazie all\u2019uso dell\u2019aratro. A seconda del clima si puliscono prima o dopo i prati.\nAlla fine del mese di aprile si radono le Maggesi, ovvero si inizia la terza aratura. Si raccolgono le Maggesi di marzo e si procede col realizzare contratti con i caporali per la mietitura. Si pulisce il grano a mano dalle erbacce.\nA maggio si riprendono le Maggesi, si mondano i grani, si falciano i prati e si ripongono i fieni. Inoltre si realizzano i fenili nella campagna, niente di meno ci si prepara per battere il grano.\nA giugno si esegue la quarta lavorazione della Maggese e si miete.\nSempre in questo periodo estivo si trasporta il grano dal campo all\u2019Aja (cio\u00e8 terreni coperti di sassi).\nA luglio si continua con la carrucola e si trita. Si prepara il grano nelle Aje attraverso strumenti tenuti da persone pratiche, i Conciatori. La raccolta viene portata ai granai dove si formano le pagliate.\nNel mese di agosto si riprendono le lavorazioni dei due mesi antecedenti e inoltre si rompono i raccolti del Roticcione, ossia mezza Maggese-(cos\u00ec chiamata perch\u00e9 sono solo tre lavorazioni su sei) e si sterpano le Maggesi e si rinfrescano dando origine cos\u00ec alla quinta aratura.\nA settembre si continua col rinfrescare e sterpare le Maggesi, si concia il grano, si seminano le biade (cereali meno nobili) e si fanno i lupinari.\nA ottobre oltre alla biade e al grano si seminano anche le fave e inoltre vengono svolti dei lavori di vanga e pala per rischiarare i fondi degli sciaquatoi, le cosiddette \"Razzette\".\nNel penultimo mese di novembre si semina anche l\u2019orzo continuando il lavoro delle Razzette.\nPer finire abbiamo dicembre, dove si semina nelle terre nuove, si continua le Razzette e la ribattitura e si realizzano i fossi e si zappa. Si pulisce un nuovo pezzo di terreno e sui primi grani si incomincia la terra nera che si riprende nell\u2019anno successivo.\nConclusione\nQuest\u2019opera incarna al suo interno le fasi lavorative su cui basarsi nel territorio Maremmano, in maniera schematica e diretta. Infatti attraverso l\u2019utilizzo di periodi molto brevi esprime in modo molto chiaro e coinciso i modi di agire nell\u2019agricoltura maremmana. Per cui Lastri vuole trasmettere al lettore un insieme di insegnamenti pratici annuali da cui prendere esempio per il compimento della semina."}
{"id": "6408510", "revid": "2091899", "url": "https://it.wikipedia.org/wiki?curid=6408510", "title": "Ricette veterinarie e georgiche", "text": "Ricette veterinarie e georgiche \u00e8 un'opera dello scrittore fiorentino Marco Lastri, pubblicata nel 1793. Il titolo completo \u00e8 \"Ricette veterinarie e georgiche / raccolte per bene dei proprietari delle terre, e dei contadini dal proposto Lastri autore dei dodici calendarj, ossia Corso completo di agricoltura pratica\".\nL'opera.\nL\u2019opera, come ben anticipato dal titolo stesso, si configura come una raccolta di ricette veterinarie e georgiche. Strutturalmente essa risulta suddivisa in due parti, ciascuna delle quali contiene venticinque ricette per un ammontare complessivo di cinquanta.\nEsse si presentano o come rimedi per una qualche disfunzione o come tecniche preventive.\nIn entrambi i volumi gli argomenti trattati sono ben assortiti e spaziano da materie riguardanti prettamente gli animali ad altre pi\u00f9 georgiche e proprie di un buon contadino.\nDi queste cinquanta, tuttavia, solamente otto sono puramente veterinarie, le rimanenti quarantadue, invece, sono georgiche e tra quest\u2019ultime uno spazio rilevante \u00e8 occupato dalla tematica della produzione del vino e della sua conservazione.\nQuesta distinzione, tuttavia, seppur aiuti la comprensione e l\u2019analisi a livello tematico, \u00e8 da interpretarsi non come una netta separazione: i due filoni, infatti, risultano comunque integrati ed amalgamati tra loro.\nDi conseguenza, all\u2019interno della stessa ricetta, i due temi si fondono dando origine a una serie di dispendi che riguardano la vita nelle campagne in tutta la sua totalit\u00e0.\nRicette georgiche.\nQueste tipologie di ricette sono il fulcro di tutta l\u2019opera e ne rappresentano il corpo centrale, sia nella prima che nella seconda parte.\nLa prima di esse, \"Per purgare una Stalla dove siano state Bestie attaccate da mal contagioso, o altri luoghi infetti\" denota, come gi\u00e0 anticipato, questa perfetta integrazione tra mondo georgico e veterinario. La ricetta, infatti, espone i trattamenti da applicare per rendere l\u2019aria delle stalle pulita dopo aver ospitato bestie infettate da una qualche malattia.\nLe ricette riguardanti il vino sono ben dieci alle quali se ne aggiungono due trattanti l\u2019aceto e due la conservazione delle botti. La prima tra queste si intitola \"Per fare il Vino di quell\u2019uve fradicie, che si spurgano quando si vuol fare vini scelti\": Lastri si rivolge al lettore in modo abbastanza confidenziale dicendo di prendere come materia prima \u201cl\u2019uva che getteresti via\u201d (Lastri, 1793: 6) e di sottoporla ad un procedimento che va dall\u2019ammostamento all\u2019infiascamento. Nel secondo volume troviamo altre due ricette particolari: \"Della Riponitura delle viti in luogo delle vecchie\" e \"Per fare un vino simile pressoppoco a quello delle Canarie\": la prima riguarda la rotazione delle colture, ovvero il consiglio, quando sia possibile, di cambiare posizione alle viti qualora si trovino in campi gi\u00e0 precedentemente sfruttati per altre viti o diverse coltivazioni perch\u00e9 \u00e8 proprio questa la causa della loro breve vita. Nella seconda, invece, viene ripresa una caratteristica presente in molte ricette del secondo volume: il fare qualcosa in modo simile a come viene fatto in un altro Paese/citt\u00e0.\nAltra tematica affrontata \u00e8 quella della preparazione e coltivazione, (escludendo il vino), di cardi, finocchi, fichi, tartufi, fragole ma anche ricette per le mostarde e la disinfestazione dalle formiche. In quest\u2019ultima, in particolare, \u00e8 da notare come l\u2019autore consigli di procedere utilizzando dei \u201cformiconi\u201d pi\u00f9 grandi per liberarsi delle formiche pi\u00f9 piccole che disturbano i raccolti. Per quanto riguarda la mostarda, invece, questa \u00e8 l\u2019unica ricetta che assume il significato a noi pi\u00f9 familiare, ovvero si presenta come una vera e propria ricetta di cucina. Al termine della preparazione, infatti, vengono elencati gli ingredienti e le quantit\u00e0 da utilizzare.\nRicette veterinarie.\nQueste ricette, come gi\u00e0 anticipato, sono un numero esiguo. Tuttavia, proprio a loro \u00e8 affidata l\u2019apertura e la chiusura dell\u2019opera complessiva.\nIl primo volume si apre con \"Per la guarigione delle ferite cagionate ai Montoni dalle Spine\": come si evince dal titolo, il caso trattato \u00e8 molto specifico sia nel soggetto da curare sia nel contesto e questa \u00e8 una caratteristica presente in tutte le ricette di questo tipo, causa anche la delicatezza e la non casualit\u00e0 della materia veterinaria. La particolarit\u00e0 di questo caso sta nella presentazione, da parte dell\u2019autore, di due alternative possibili per la cura del suddetto male: \u00e8 l\u2019unico caso nell\u2019intera opera. Nel primo caso si serve di \u201cAbrotanto\u201d, nel secondo di grasso di maiale, aceto e pece greca.\nLa chiusura dell\u2019opera, invece, \u00e8 affidata a \"Contro il morso delle vipere, e dei rettili che mordono le pecore nelle mammelle\": la ricetta \u00e8 molto concisa e spiega come creare un unguento curativo con olio di scorpioni, aceto, bolo armeno e foglie.\nNella prima parte dell\u2019opera troviamo anche \"Per avere pollastre molto grasse e con poca spesa\": questa, a differenza delle altre sette, non espone un rimedio prettamente veterinario per una qualche infiammazione o disturbo, \u00e8 piuttosto una spiegazione di come raggiungere un risultato a quel tempo molto ambito (poca spesa ma galline soddisfacenti), ha quindi una valenza prevalentemente positiva."}
{"id": "6408511", "revid": "767487", "url": "https://it.wikipedia.org/wiki?curid=6408511", "title": "Rodrigo Canosa", "text": ""}
{"id": "6408513", "revid": "785863", "url": "https://it.wikipedia.org/wiki?curid=6408513", "title": "Tre settimane di paura", "text": ""}
{"id": "6408514", "revid": "92723", "url": "https://it.wikipedia.org/wiki?curid=6408514", "title": "Calendario del pecorajo", "text": "Calendario del pecorajo \u00e8 un'opera dello scrittore fiorentino Marco Lastri, pubblicata nel 1793. Il titolo completo \u00e8 \"Calendario del pecorajo nel quale restano descritte le faccende mensuali del pecorajo scritto dal proposto Lastri: trattato necessario a chiunque nelle loro campagne vuol trar profitto da questo ricco ramo d'industria nel quale tutto \u00e8 trattato diffusamente specialmente in ci\u00f2 che riguarda le Lane\".\nL'opera.\nCalendario del pecorajo fa parte della raccolta di dodici Calendari di Marco Lastri (Firenze, 6 marzo 1731-Sant\u2019Ilario a Settimo, 24 dicembre 1811) relativi ad un corso completo d'agricoltura.\nL\u2019opera si suddivide in undici parti, una per ciascun mese (i mesi di gennaio e febbraio sono uniti): in ogni parte l\u2019autore racconta attraverso uno stile semplice, usando termini tecnici specifici dell\u2019ambito agricolo e pastorale, oltre al linguaggio toscano, il lavoro dei pastori tramite le attivit\u00e0 tipiche di ogni mese, in particolare riferendosi alla regione Toscana.\nL\u2019autore desidera mettere a disposizione consigli pratici per coloro che vogliano trarre beneficio dalle campagne e dall\u2019allevamento, sfruttando questo importante ramo d\u2019industria, specialmente tramite la produzione della lana ricavata dalle pecore.\nLa trattazione inizia immediatamente con la descrizione delle attivit\u00e0 svolte di norma dai pastori nel mese di gennaio, senza alcuna introduzione generale e si conclude allo stesso modo.\nNei mesi di gennaio e febbraio la natura \u00e8 quasi assopita, le pecore si tengono nelle stalle dando loro con mangime secco, senza farle pascolare all\u2019aperto a causa delle temperature spesso rigide. Le pecore si avvicinano alla gravidanza quindi hanno bisogno di maggiore nutrizione. Molti contadini toscani non provvedono in tempo alla raccolta del fieno e della paglia, quindi tengono meno bestie: talvolta per non togliere cibo alle bestie da lavoro le fanno morire di stento. Se la fine di febbraio \u00e8 bella si pu\u00f2 condurre il gregge all\u2019aperto, ma le notti sono ancora molto lunghe e fredde.\nMarzo \u00e8 il momento della nascita degli agnelli, la terra inizia ad offrire erba verdeggiante, utile a far nutrire le pecore affinch\u00e9 si fortifichino. Esse portano il feto 5 mesi interi e al momento del parto il pastore deve separare l\u2019agnello dalle altre tenendolo nella stalla fino al momento della vendita, altrimenti manger\u00e0 con difficolt\u00e0 e crescer\u00e0 poco: bisogna quindi costruire all\u2019interno della stessa stalla un recinto. All\u2019equinozio di primavera non si governano le pecore pi\u00f9 di due volte al giorno perch\u00e9 si presume che il tempo sia buono e le notti meno lunghe, in modo tale da poterle tenere pi\u00f9 spesso all\u2019aperto a pascolare.\nAd aprile gli agnelli che si vogliono usare per far crescere il branco, all\u2019et\u00e0 di due mesi vengono condotti in campagna per farli unire al gregge. Finch\u00e9 gli agnelli poppano ci si limita a dargli da bere, e si attaccano alle stalle dei covoni di paglia per nutrire meglio gli adulti affinch\u00e9 abbiano il latte per i cuccioli. Agli agnelli da vendere \u00e8 meglio dare solo latte per averli pi\u00f9 grassi e quindi di miglior sapore. Al ritorno degli agnelli, alla sera, si separano e si mettono in una stalla a parte dove sar\u00e0 dato loro il mangime migliore ovvero il trifoglio. Quando l\u2019aria aperta comincia a fortificare il temperamento delle bestie si permette loro di bere acqua, esclusivamente della campagna, altrimenti l\u2019uso eccessivo le fa gonfiare dato che gi\u00e0 il latte ne contiene. I primi caldi del periodo possono essere causa di alcune pericolose malattie per loro, ci\u00f2 per\u00f2 \u00e8 raro in toscana perch\u00e9 i caldi non sono continuati.\nNel mese di maggio la campagna da loro maggior nutrimento quindi si toglie il fieno dalle stalle. In questo mese si fa la castrazione degli agnelli, prima del grande caldo: l\u2019operazione \u00e8 molto delicata e richiede tutta l\u2019attenzione del pastore. In toscana l\u2019operazione si fa per \u201clegatura\u201d differentemente da altre parti dove usano \u201cl\u2019incisione\u201d. Da un taglio mal fatto risultano molti inconvenienti: il montone profitta poco, la sua carne \u00e8 poco tenera e pi\u00f9 soggetta a malattie. La stagione pi\u00f9 o meno calda determina il tempo della tosatura delle pecore, che prima si fanno ben lavare al fiume per avere lana pi\u00f9 netta.\nLa bella stagione inizia a giugno, in questo mese si conduce il gregge sulla pastura ma a mezzogiorno a causa del caldo lo si riconduce alla stalla, per poi farlo uscire di nuovo nelle ore fresche. Se s\u2019indugia troppo a liberare le pecore dal soverchio caldo si dura fatica a ricondurle a casa, poich\u00e9 esse non volendo pi\u00f9 muoversi nascondono la testa una sotto la pancia dell\u2019altra. Alcuni guardiani per non durare questa fatica le lasciano al caldo al meriggio, senza farle mangiare. Le notti diventano belle quindi si fa dormire il gregge all\u2019aperto, in piccole porzioni di terreno recintato. Questa pratica viene usata solo in Toscana, non \u00e8 molto estesa nel resto, anche se sarebbe molto utile sia per la concimazione dei terreni sia per la salute delle bestie, oltre ad essere facile da praticare. I guardiani durante la notte sorveglieranno a turni le pecore; bisogna poi lavorare il terreno con la zappa dopo che la notte ci sono state le pecore: in questo modo il terreno ne beneficer\u00e0 molto. In alcuni luoghi, in particolare nel Chianti si dimentica di svuotare le stalle delle pecore dai conci fino a che non servono nel campo, le pecore cos\u00ec spesso si infettano e muoiono; solo liberandole nel campo potr\u00e0 essere loro risparmiato questo destino. In questo mese inizia la lavatura delle lane, prima lo si fa, migliore sar\u00e0 il risultato finale.\nPer tutto il mese di luglio continua la lavatura delle lane. In questo mese bisogna soggiornar bene il cascio, bisogna tenerlo in stanze fresche sopra tavole ma non disteso, bisogna rivoltarlo ogni giorno, stropicciarlo e lisciarlo col palmo della mano bagnato con un po\u2019 di latte. Ci\u00f2 sar\u00e0 molto importante per fargli prendere un bell\u2019aspetto prima della vendita. Le pecore potrebbero avere zecche alle orecchie o alla gola, il pastore diligente dovr\u00e0 quindi farne ricerca almeno due volte al giorno, sapendo che questi insetti possono uccidere le pecore, oltre a compromettere la lana.\nAd agosto vedendo qualche pioggia le erbe crescono molto, cos\u00ec prima che secchino sar\u00e0 utile legarle con la frullana e falciarle per raccogliere un ottimo strame, che stagionato e seccato a dovere si usa per nutrire le bestie d\u2019inverno. Questo \u00e8 il periodo in cui le pecore danno meno latte e si fa il cascio a combutta di pi\u00f9 poderi insieme, pesando il latte di ciascuno e consegnando il latte a quello che lo manipola meglio, essendovi molta differenza tra una mano e l\u2019altra\nA settembre invece, la disponibilit\u00e0 di fave \u00e8 ottima per far ingrassare le pecore. Ci\u00f2 che rimane nelle rastrelliere \u00e8 raccolto diligentemente: esse sono strumenti utili alla sanit\u00e0 delle bestie e all\u2019economia del padrone. Sono cos\u00ec fatte: a tutte le muraglie della stalla \u00e8 fissata una panchetta, alta da terra poco meno che all\u2019altezza del ginocchio dell\u2019uomo, larga circa un quarto di braccio e della grandezza del dito indice della mano, distanti ugualmente l\u2019un l\u2019altra e quanto basta per farvi entrare la testa di una pecora. Ci\u00f2 fa s\u00ec che esse non appuzzino coi piedi e con l\u2019urina il proprio cibo e se ne risparmia una grande quantit\u00e0. Usa dar loro foglie secche in inverno che bisogna raccogliere in questo mese prima che mutino il colore. Quando incominciano a sementare le terre si riprendono i pascoli. Nei paesi oltramontani in questo periodo si fanno accoppiare i montoni con le pecore per prepararsi alla nascita degli agnelli: l\u2019obiettivo \u00e8 che gli agnelli nascano passato il periodo pi\u00f9 freddo e in cui nasce l\u2019erba nuova. \u00c8 importante la scelta dei montoni per migliorare la lana nella qualit\u00e0 e nel colore: esso deve essere bianco, grasso, alto, di due anni e di lana fina. \u00c8 utile avere pi\u00f9 di un montone e nel tempo di riposo nutrirli con avena, crusca per non farli dimagrire. I montoni vengono dati alle pecore uno alla volta altrimenti si batterebbero. Alcuni pastori toscani usano iniziare la tosatura della lana in questo mese, ma solo quella pi\u00f9 cattiva che chiamano \u201csettembrina\u201d, l\u2019autore si oppone a questa poich\u00e9 secondo lui quest\u2019usanza pregiudica la qualit\u00e0 della lana maggese.\nA met\u00e0 ottobre si separano i montoni dalle pecore impedendo loro l\u2019accoppiamento. Nella notte si torna a chiudere le pecore nelle stalle a causa del freddo. Le pecore vengono suddivise in vari greggi: alcune per farle ingrassare, altre per essere vendute, altre per serbare.\nNel mese di novembre bisogna evitare che il soggiorno delle bestie nelle stalle diventi una prigionia: nelle belle ore del giorno vanno portate in campagna. In questo periodo il pastore deve aver cura delle pecore perch\u00e9 sono pi\u00f9 soggette a malattie a causa della privazione dell\u2019aria aperta, inoltre deve provvedere alla pulizia delle stalle, profumandole con ginepro, ramerino o pino.\nPer concludere, a dicembre (e a gennaio) bisogna avere stalle non troppo ristrette e piuttosto ariose, altrimenti si corre il rischio di far passare le bestie da temperature troppo rigide al calore, facendogli prendere tosse, fuoco selvatico e malattie simili. Le bestie devono essere governate ogni 3 ore, due libbre a testa. Quando si liberano le bestie nelle ore migliori, devono essere tenute lontane dai paduli e altri luoghi umidi, preferibilmente in terre asciutte. Gli agnelli nati in questo mese devono passare due mesi nella stalla e non sono belli come quelli di marzo, danno meno guadagno e pi\u00f9 spese. Ma la figliatura troppo tardiva restringe la mugnatura, e fa che si ricavi poco formaggio.\nEdizioni.\n\"Calendario del pecorajo nel quale restano descritte le faccende mensuali del pecorajo scritto dal proposto Lastri : trattato necessario a chiunque nelle loro campagne vuol trar profitto da questo ricco ramo d'industria nel quale tutto \u00e8 trattato diffusamente specialmente in ci\u00f2 che riguarda le Lane\".\nIn Venezia stamperia Graziosi a Sant\u2019Apollinare 1793\n\"Calendario del pecorajo nel quale restano descritte le faccende mensuali del pecorajo scritto dal proposto Lastri trattato necessario a chiunque nelle loro campagne vuol trar profitto da questo ricco ramo d'industria, nel quale tutto e trattato diffusamente, specialmente in ci\u00f2 che riguarda le Lane\".\nIn Venezia: nella stamperia Graziosi a S. Apollinare, 1793\nFa parte di: \"Calendari dodici del proposto Lastri ossia Corso completo d'agricoltura pratica con tavole incise diligentemente in rame descriventi le macchine, ed altri utensili che sono necessarj nelle operazioni"}
{"id": "6408515", "revid": "767487", "url": "https://it.wikipedia.org/wiki?curid=6408515", "title": "Mat\u00edas Campos L\u00f3pez", "text": ""}
{"id": "6408517", "revid": "889336", "url": "https://it.wikipedia.org/wiki?curid=6408517", "title": "Sandro Sch\u00e4rer", "text": "Carriera.\nSvizzero di B\u00fcttikon, nel 2009, a 21 anni non ancora compiuti, arriva ad arbitrare in 1\u00aa Lega, quarta serie del suo Paese, debuttando nella sfida del 22 aprile tra e , vinta per 4-0 dagli ospiti. In totale arbitrer\u00e0 in quarta divisione 64 gare, comprese 2 di playoff. \nIl 27 agosto 2011 fa il suo esordio in Challenge League, serie cadetta, arbitrando - 7-1, sfida del sesto turno di campionato, il 27 agosto.\nL'anno successivo, l'11 agosto 2012, arbitra per la prima volta in Promotion League, terza serie, nella vittoria per 6-2 dallo in casa contro il . Arbitrer\u00e0 altre 9 volte in Promotion fino al 2013.\nIl 1\u00ba dicembre 2013, a 25 anni, viene designato per una gara di massima serie, lo 0-2 del sul campo del alla sedicesima giornata di campionato.\nNel 2015 diventa internazionale e il 9 luglio dirige la sua prima partita in una coppa europea, il ritorno del primo turno di qualificazioni all'Europa League in Svezia tra l' e i finlandesi del , vinto dai padroni di casa per 5-0.\nLa stagione seguente, il 20 luglio 2016, esordisce in Champions League, nel ritorno del secondo turno prelimnare del torneo 2016-2017 in Kazakistan tra l' e i lituani dello , vinto per 2-1 dai primi.\nL'8 dicembre 2016 \u00e8 di scena per la prima volta in una gara della fase a gironi di una coppa europea, l'Europa League, nel 2-1 dei francesi del sui russi del in una sfida valida per il girone I.\nIl 31 maggio 2017, dopo aver diretto alcune sfide di Nazionali giovanili, arbitra la sua prima gara tra due Nazionali maggiori, un'amichevole non ufficiale ad Empoli tra e , con gli azzurri in campo con una nazionale sperimentale, ma comunque vittoriosi per 8-0.\nQualche giorno dopo, il 5 giugno, dirige invece l'amichevole ufficiale di Bruxelles tra i padroni di casa del e la , vinta dai primi per 2-1.\nIl 5 ottobre arbitra invece la sua prima sfida ufficiale tra Nazionali, la gara di qualificazione al Mondiale di Russia 2018 tra e a Ploie\u0219ti, vinta per 3-1 dai rumeni.\nIn carriera ha arbitrato anche 3 volte nella Bundesliga austriaca, 1 in Coppa del Liechtenstein e 1 nella massima serie del Qatar."}
{"id": "6408518", "revid": "729019", "url": "https://it.wikipedia.org/wiki?curid=6408518", "title": "Calendario del castagnajo", "text": "Calendario del castagnajo \u00e8 un\u2019opera dello scrittore fiorentino Marco Lastri , pubblicata nel 1793. Il titolo completo \u00e8: \u201c\"Calendario del castagnajo nel quale restano descritte le faccende mensuali del castagnajo. Scritto dal proposto Lastri descrizione utilissima nella quale s'indica l'unico mezzo di far propagare una pianta di tanta utilita per alimentare la gente della campagna, articolo dell'agricoltura in molti luoghi dell'Italia trascurato; con infine la regola per macinar le castagne, e la maniera di conservarne la farina\"\u201d.\nL'opera.\nL\u2019opera insieme ad altri quattordici libri, costituisce il \u201c\"Corso Completo di agricoltura pratica per l\u2019Italia\"\u201d, che l\u2019autore Marco Lastri scrive usando come lingua il \u201cToscano\u201d.\nLa struttura \u00e8 molto semplice e lineare: \u00e8 composto da una introduzione e da dodici sezioni scandite dai mesi dell\u2019anno.\nL\u2019introduzione rappresenta il vero fulcro del significato economico dell\u2019opera, che potrebbe essere riassunto in questa citazione: \u201c Sappiamo quanto vantaggio risenta la pubblica economia dalle abbondanti raccolte di questo frutto. Questo \u00e8 il cibo ordinario di tanti viventi, che quali staccati e divisi dall\u2019umano commercio delle selve, appena e a gran stento risenton di quello i benefici effetti[\u2026]\u201d.\nLa farina di castagno e le altre derivazioni alimentari di questo frutto sono state alla base dell\u2019alimentazione, specialmente per la maggior parte delle popolazioni montane. Perci\u00f2 sono state un importante mezzo di sostentamento in quanto capaci di produrre alimenti molto ricchi nei loro valori nutrizionali.\nInoltre l\u2019uomo ha operato sul castagno, nel corso dei secoli, un\u2019intensa selezione creando diversificati genotipi capaci di adattarsi e rispondere alle situazioni ambientali, sociali ed economiche del momento. Dunque come viene riportato nel libro, questo tipo di selezione avviene tramite l\u2019innesto.\nInoltre va ricordato il fatto che la farina di castagno ha grande versatilit\u00e0 ad essere conservata, questa \u00e8 un\u2019importante qualit\u00e0 soprattutto in quelle epoche dove le carestie ed inverni freddi decimavano le popolazioni.\nDifatti egli afferma come questa venisse pressata rendendola quasi solida per poi raschiarla e setacciarla di nuovo quando la popolazione ne avrebbe avuto bisogno.\nSempre nelle pagine dell\u2019introduzione si pu\u00f2 riconoscere una grande conoscenza di Lastri della letteratura italiana, in quanto ci sono alcuni riferimenti ad Autori che nel corso della storia hanno ricordato la castagna nelle loro opere; come: il Poeta Mantovano (Virgilio) che afferma come fosse il cibo che amava Amaryllis, Plinio che ha scritto la storia e le origini di questa pianta e infine Tiberio Cesare che ha saputo riconoscere la bont\u00e0 e la salubrit\u00e0 di tale pianta.\nLa parte centrale dell\u2019opera presenta due tematiche rilevanti: i prodotti che si possono ottenere tramite i castagni e i suoi frutti e l\u2019espletazione mese per mese di cosa deve essere fatto dal contadino nel castagneto affinch\u00e9 questo prosperi.\nLa prima si individua tramite una lettura a-sistemica dei mesi; la seconda si ha invece tramite una lettura lineare.\nPer quanto concerne la prima tematica oltre alla farina, sono ricordati anche altri usi molto importanti delle castagne e del legno dell\u2019albero; come ad esempio: le schegge possono essere usate nelle tintorie, la segatura se messa in infusione produce inchiostro, il legno del castagno selvatico, che e compatto, permette di ottenere le doghe per i catini, travi, tavole e botti e infine il carbone di castagno \u00e8 molto utile ai fabbri che lo utilizzano per modellare il ferro.\nNon si deve dimenticare che le castagne selvatiche e i frantumi di quelle domestiche macinate servono per alimentare gli animali (come i maiali). Questo permetteva alle popolazioni di quel tempo di poter avere una dieta pi\u00f9 variegata composta anche di carni.\nSi nota quindi come il castagno e i suoi frutti rappresentino il cuore di molte lavorazioni non solo agricole ma anche di altri settori.\nDalla lettura lineare dell\u2019opera pu\u00f2 essere estrapolato un vero e proprio manuale pratico per il contadino, in quanto per ogni mese viene evidenziato sia quello che deve essere fatto, sia gli attrezzi da utilizzare ma anche le tempistiche affinch\u00e9 si crei un bosco di castagni florido e ben strutturato.\nIn modo riassuntivo si pu\u00f2 individuare per ogni mese l\u2019operazione pi\u00f9 importante che deve essere effettuata: a gennaio si deve provvedere al taglio del legname; a febbraio devono essere scavate le buche in monte, che serviranno per accogliere la pianta del castagno.\nMarzo \u00e8 invece il mese pi\u00f9 adatto (anche dal punto di vista climatico) per il trapianto delle piccole piante di castagno dal vivaio alle selve.\nNel mese di aprile va svolta l\u2019operazione pi\u00f9 importante che \u00e8 l\u2019innesto, poich\u00e9 \u201cQualunque seme bench\u00e9 proveniente da Castagno domestico produce castagno selvatico\u201d.\nA maggio e giugno devono essere rivisti gli innesti e le potature e in luglio ed agosto si devono ricontrollare i canali per il passaggio dell\u2019acqua.\nSettembre e ottobre sono i mesi autunnali in cui le castagne maturano, quindi i contadini devono raccoglierle; affinch\u00e9 a novembre si provveda all\u2019essiccazione ed infine a dicembre si effettui la macinatura delle castagne per produrre le diverse derivazioni alimentari.\nConclusione\nSi pu\u00f2 concludere affermando come Marco Lastri grazie anche alla formazione ricevuta nell\u2019Accademia dei georgofili di Firenze sia stato capace di sviluppare una guida pratica e concisa ancora oggi valida e ricca di informazioni sulle lavorazioni e su come utilizzare il legno e i frutti del castagno.\nEdizioni.\n\u2022Lastri M., 1793. \"Calendario del castagnajo nel quale restano descritte le faccende mensuali del castagnajo. Scritto dal proposto Lastri descrizione utilissima nella quale s'indica l'unico mezzo di far propagare una pianta di tanta utilita per alimentare la gente della campagna, articolo dell'agricoltura in molti luoghi dell'Italia trascurato; con infine la regola per macinar le castagne, e la maniera di conservarne la farina.\" In Venezia: nella stamperia Graziosi a S. Apollinare (Con Pubblica Approvazione) \n\u2022Lastri M., 1805. \"Calendario del castagnajo nel quale restano descritte le faccende mensuali del castagnajo. Scritto dal proposto Lastri descrizione utilissima nella quale s'indica l'unico mezzo di far propagare una pianta di tanta utilita per alimentare la gente della campagna, articolo dell'agricoltura in molti luoghi dell'Italia trascurato; con infine la regola per macinar le castagne, e la maniera di conservarne la farina.\" (Nuova edizione accresciuta). In Venezia: nella stamperia Graziosi a S. Apollinare. "}
{"id": "6408524", "revid": "1870933", "url": "https://it.wikipedia.org/wiki?curid=6408524", "title": "Jonathan Salvador", "text": ""}
{"id": "6408526", "revid": "287204", "url": "https://it.wikipedia.org/wiki?curid=6408526", "title": "Saas im Prattigau", "text": ""}
{"id": "6408527", "revid": "104458", "url": "https://it.wikipedia.org/wiki?curid=6408527", "title": "Saas im Praettigau", "text": ""}
{"id": "6408532", "revid": "1543377", "url": "https://it.wikipedia.org/wiki?curid=6408532", "title": "Olimpiodoro il Giovane", "text": "Biografia.\nOlimpiodoro fu discepolo di Ammonio di Ermia ad Alessandria e gli succedette come caposcuola quando il maestro, all'incirca nel 520, mor\u00ec; era ancora impegnato a tenere corsi e scrivere nel 565, perch\u00e9 nel suo commento ai \"Meteorologica\" di Aristotele accenna ad una cometa che apparve in quell'anno. Del resto, dell'attivit\u00e0 astronomico-astrologica di Olimpiodoro farebbe fede anche un suo commento agli \"Elementa apotelesmatica\" all'astrologo del tardo IV secolo Paolo di Alessandria.\nOlimpiodoro fu in grado di sopravvivere alla persecuzione subita da molti suoi contemporanei, tra i quali Ierocle, forse perch\u00e9 la scuola di Alessandria era meno coinvolta nella politica e forse anche perch\u00e9 era pi\u00f9 filosofica e meno religiosa dell'Accademia di Atene; fu, comunque, appassionato studioso di Proclo, illustre esponente del V secolo proprio della scuola ateniese.\nOpere.\nOlimpiodoro \u00e8 uno dei maggiori commentatori platonici e aristotelici. Per lui, la filosofia \u00e8 una sorta di nave che governa il sapere, distinta dalle altre scienze per la sua \"anima\" e perch\u00e9 ha lo scopo di rendere gli uomini migliori\u02d0 come altri neoplatonici, egli si prefigge di armonizzare Platone e Aristotele e dimostrare che la loro visione del dio sia applicabile anche al cristianesimo e a tal fine compose i suoi commenti.\nCommentari platonici.\nPer quanto riguarda Platone, ne scrisse una \"Vita\" (\u0392\u03af\u03bf\u03c2 \u03a0\u03bb\u03ac\u03c4\u03c9\u03bd\u03bf\u03c2) e comment\u00f2 l'\"Alcibiade primo\" (\u03a3\u03c7\u03cc\u03bb\u03b9\u03b1 \u03b5\u1f30\u03c2 \u03c4\u1f78\u03bd \u03a0\u03bb\u03ac\u03c4\u03c9\u03bd\u03bf\u03c2 \u1f08\u03bb\u03ba\u03b9\u03b2\u03b9\u03ac\u03b4\u03b7\u03bd), il \"Gorgia\" (\u03a3\u03c7\u03cc\u03bb\u03b9\u03b1 \u03c3\u1f7a\u03bd \u03b8\u03b5\u1ff7 \u03b5\u1f30\u03c2 \u03c4\u1f78\u03bd \u0393\u03bf\u03c1\u03b3\u03af\u03b1\u03bd), il \"Fedone\" (\u03a3\u03c7\u03cc\u03bb\u03b9\u03b1 \u03b5\u1f30\u03c2 \u03c4\u1f78\u03bd \u03a0\u03bb\u03ac\u03c4\u03c9\u03bd\u03bf\u03c2 \u03a6\u03b1\u03af\u03b4\u03c9\u03bd\u03b1). Di un commento al \"Sofista\" fa menzione lui stesso.\nCommentari aristotelici.\nDella sua attivit\u00e0 di commentatore aristotelico, certamente pi\u00f9 importante, restano una \"Introduzione\" (\"Prolegomena\") alla logica di Aristotele (\u0395\u1f30\u03c2 \u03c4\u1f70 \u03c0\u03c1\u03bf\u03bb\u03b5\u03b3\u03cc\u03bc\u03b5\u03bd\u03b1 \u03c4\u1fc6\u03c2 \u039b\u03bf\u03b3\u03b9\u03ba\u1fc6\u03c2), un commento al libro I della \"Meteorologia\" (\u0395\u1f30\u03c2 \u03c4\u1f78 \u03c0\u03c1\u1ff6\u03c4\u03bf\u03bd \u03c4\u1ff6\u03bd \u039c\u03b5\u03c4\u03b5\u03c9\u03c1\u03bf\u03bb\u03bf\u03b3\u03b9\u03ba\u1ff6\u03bd \u1f08\u03c1\u03b9\u03c3\u03c4\u03bf\u03c4\u03ad\u03bb\u03bf\u03c5\u03c2 \u03c3\u03c7\u03cc\u03bb\u03b9\u03b1), alle \"Categorie\" (\u03a3\u03c7\u03cc\u03bb\u03b9\u03b1 \u03b5\u1f30\u03c2 \u03c4\u1f70\u03c2 \u1f08\u03c1\u03b9\u03c3\u03c4\u03bf\u03c4\u03ad\u03bb\u03bf\u03c5\u03c2 \u039a\u03b1\u03c4\u03b7\u03b3\u03bf\u03c1\u03af\u03b1\u03c2), al \"De interpretatione\" (\u03a3\u03c7\u03cc\u03bb\u03b9\u03b1 \u03b5\u1f30\u03c2 \u03c4\u1f78 \u1f08\u03c1\u03b9\u03c3\u03c4\u03bf\u03c4\u03ad\u03bb\u03bf\u03c5\u03c2 \u03a0\u03b5\u03c1\u1f76 \u1f19\u03c1\u03bc\u03b7\u03bd\u03b5\u03af\u03b1\u03c2). Perduti i commentari al \"De generatione et corruptione\" e al \"De anima\" (citati da fonti arabe).\nOpere spurie.\nSpurie sono tre opere che ci sono pervenute con il suo nome. In primo luogo, un commentario al trattato \"Sull'azione\" dell'autore alchemico Zosimo di Panopoli (\u0395\u1f30\u03c2 \u03c4\u1f78 \u03ba\u03b1\u03c4' \u1f10\u03bd\u03ad\u03c1\u03b3\u03b5\u03b9\u03b1\u03bd \u0396\u03c9\u03c3\u03af\u03bc\u03bf\u03c5, \u1f45\u03c3\u03b1 \u1f00\u03c0\u1f78 \u1f19\u03c1\u03bc\u03bf\u1fe6 \u03ba\u03b1\u1f76 \u03c4\u1ff6\u03bd \u03c6\u03b9\u03bb\u03bf\u03c3\u03cc\u03c6\u03c9\u03bd \u1f26\u03c3\u03b1\u03bd \u03b5\u1f30\u03c1\u03b7\u03bc\u03ad\u03bd\u03b1) e, sempre nello stesso campo, \"Sull'arte sacra della pietra filosofale\" (\u03a0\u03b5\u03c1\u03af \u03c4\u1fc6\u03c2 \u1f31\u03b5\u03c1\u1fb6\u03c2 \u03c4\u03ad\u03c7\u03bd\u03b7\u03c2 \u03c4\u1fc6\u03c2 \u03c6\u03b9\u03bb\u03bf\u03c3\u03bf\u03c6\u03b9\u03ba\u1fc6\u03c2 \u03bb\u03af\u03b8\u03bf\u03c5), oltre al gi\u00e0 citato commento agli \"Apotelesmata\" di Paolo di Alessandria.\nInfine, in campo platonico, parti di un commento al \"Filebo\", ritenuto oggi opera di Damascio."}
{"id": "6408536", "revid": "767487", "url": "https://it.wikipedia.org/wiki?curid=6408536", "title": "Rito del Battesimo dei bambini", "text": "Il Rito del Battesimo dei bambini (latino: \"Ordinis Baptismi parvulorum\" (abbreviato: RBB) \u00e8 un testo del Rituale romano per la celebrazione del battesimo dei bambini nella Chiesa cattolica. \nRiformato a norma dei decreti del Concilio Ecumenico Vaticano II fu approvato dal pontefice Paolo VI che ne autorizz\u00f2 la promulgazione avvenuta con decreto della Sacra Congregazione per il culto divino, l'8 settembre 1969.\nLe parti costitutive del Rito del Battesimo.\nIl \"rito del Battesimo\" si struttura in quattro parti: il rito di accoglienza, la liturgia della parola, la liturgia del sacramento e il rito di congedo."}
{"id": "6408554", "revid": "1573940", "url": "https://it.wikipedia.org/wiki?curid=6408554", "title": "Bambusicola sonorivox", "text": "La pernice del bamb\u00f9 di Taiwan (Bambusicola sonorivox ) \u00e8 un uccello galliforme della famiglia dei Fasianidi.\nDescrizione.\nDimensioni.\nMisura circa 30-32 cm di lunghezza.\nAspetto.\nLa pernice del bamb\u00f9 di Taiwan \u00e8 quasi identica alla pernice del bamb\u00f9 della Cina, della quale era considerata fino a poco tempo fa una sottospecie. Si distingue da questa soprattutto per la colorazione generale pi\u00f9 scura del piumaggio. Essa \u00e8 inoltre finemente vermicolata di nero sulla banda pettorale grigia. I fianchi, di un colore camoscio pi\u00f9 brillante, sono punteggiati di castano (e non di nero). La parte rossa sulla gola, inoltre, \u00e8 meno sviluppata ed \u00e8 limitata alla parte centrale della stessa. Tuttavia, come la sua parente del continente, ha il becco grigio con la punta nera, l'iride marrone scuro e le zampe grigio-oliva. I sessi sono identici, ma il maschio \u00e8 dotato di un forte sperone tarsale del tutto assente nella femmina. La coda \u00e8 relativamente lunga e graduata. Negli adulti di entrambi i sessi, il vertice e la nuca sono marroni, con piume rossastre all'estremit\u00e0. La fronte, le redini e il sopracciglio sono di colore grigio-bluastro. La gola, la parte inferiore delle copritrici auricolari, i fianchi e la parte anteriore del collo sono rosso-ruggine. Il petto \u00e8 grigio-bluastro; al di sotto della zona di questo colore vi \u00e8 una stretta fascia rossa. Il resto delle parti inferiori presenta una colorazione camoscio-cannella, con grandi macchie scure o nere e castane a forma di cuore. La regione superiore presenta una colorazione marrone-oliva chiaro, con vermicolature grigie e grandi macchie nere e castane, nonch\u00e9 piccoli punti bianchi su mantello, scapolari e copritrici alari. Il groppone, il dorso e le copritrici sottocaudali sono marroni, con piccole macchie nere sparse. Le primarie e le secondarie sono grigio-brune. La coda \u00e8 rossastra con delle barre marrone scuro e cannella.\nI giovani presentano una colorazione pi\u00f9 opaca di quella degli adulti, con un rosso meno brillante. La testa \u00e8 marroncina, il sopracciglio camoscio. Le parti inferiori sono finemente striate di camoscio.\nVoce.\nIl grido di riconoscimento del maschio \u00e8 un \"gi-gi-gi-gi-gi-gigeroi-gigeroi\" potente e sonoro. Durante la maggior parte dei mesi dell'anno, emette un \"sih-mo-kuai sih-mo-kuai\", ma non appena si avvicina la stagione della riproduzione prendono il sopravvento i richiami in duo delle coppie, con dei \"killy killy\" che si trasformano rapidamente in un \"e-put-kwai\" montante in crescendo. Sono i maschi che prendono l'iniziativa durante questi canti.\nBiologia.\nLe pernici del bamb\u00f9 di Taiwan vivono in coppie o in gruppi. Si alimentano al suolo e la loro dieta \u00e8 presumibilmente costituita da semi, germogli, foglie e alcuni invertebrati.\nRiproduzione.\nSono poche le notizie riguardanti le abitudini riproduttive di questa specie. Presso la popolazione introdotta in Giappone, la riproduzione ha luogo a partire dalla met\u00e0 di aprile. Il nido consiste in un semplice avvallamento nascosto del terreno. Dei pulcini sono stati avvistati nel mese di settembre.\nDistribuzione e habitat.\nEndemica di Taiwan, abita le aree ricoperte da fitta boscaglia e da distese erbose; \u00e8 presente, inoltre, nei boschetti di bamb\u00f9. Si incontra generalmente al di sotto dei 1000 m di altitudine, ma \u00e8 possibile incontrarla anche a quote superiori. \u00c8 stata introdotta anche in Giappone, ma la popolazione ivi insediatasi \u00e8 probabilmente scomparsa.\nConservazione.\nMalgrado non si conosca l'esatto numero di esemplari, questa specie \u00e8 numerosa in tutto il suo areale e la popolazione \u00e8 stabile. La IUCN, di conseguenza, la considera \u00abspecie a rischio minimo\u00bb (\"Least Concern\")."}
{"id": "6408565", "revid": "287204", "url": "https://it.wikipedia.org/wiki?curid=6408565", "title": "Kublis", "text": ""}
{"id": "6408566", "revid": "104458", "url": "https://it.wikipedia.org/wiki?curid=6408566", "title": "Kueblis", "text": ""}
{"id": "6408568", "revid": "104458", "url": "https://it.wikipedia.org/wiki?curid=6408568", "title": "Ascharina", "text": ""}
{"id": "6408569", "revid": "104458", "url": "https://it.wikipedia.org/wiki?curid=6408569", "title": "Sankt Ant\u00f6nien-Ascharina", "text": ""}
{"id": "6408570", "revid": "599013", "url": "https://it.wikipedia.org/wiki?curid=6408570", "title": "Ryan Mmaee", "text": "Caratteristiche tecniche.\n\u00c8 una punta centrale.\nStatistiche.\nPresenze e reti nei club.\n\"Statistiche aggiornate al 1 giugno 2017.\""}
{"id": "6408571", "revid": "767487", "url": "https://it.wikipedia.org/wiki?curid=6408571", "title": "Rito dell'iniziazione cristiana degli adulti", "text": "Il Rito dell'iniziazione cristiana degli adulti (latino: \"Ordinis initiationis christian\u00e6 adultorum\" (abbreviato: RICA) \u00e8 un testo del Rituale romano per la celebrazione del battesimo degli adulti nella Chiesa cattolica. \nRiformato a norma dei decreti del Concilio Ecumenico Vaticano II fu approvato dal pontefice Paolo VI che ne autorizz\u00f2 la promulgazione avvenuta con decreto della Sacra Congregazione per il culto divino, il 13 gennaio 1978."}
{"id": "6408575", "revid": "52076", "url": "https://it.wikipedia.org/wiki?curid=6408575", "title": "Istituto affari internazionali", "text": ""}
{"id": "6408592", "revid": "640389", "url": "https://it.wikipedia.org/wiki?curid=6408592", "title": "Behaalotekha", "text": ""}
{"id": "6408594", "revid": "110157", "url": "https://it.wikipedia.org/wiki?curid=6408594", "title": "Tlaxco (Tlaxcala)", "text": "Tlaxco \u00e8 una citt\u00e0 dello stato di Tlaxcala, nel Messico centrale, capoluogo della omonima municipalit\u00e0.\nLa municipalit\u00e0 conta 39.939 abitanti (2010) e ha un'estensione di 573,39\u00a0km\u00b2.\nIl significato del nome della localit\u00e0 in lingua nahuatl \u00e8 \"luogo del gioco della palla\"."}
{"id": "6408596", "revid": "767487", "url": "https://it.wikipedia.org/wiki?curid=6408596", "title": "San Francisco Tetlanohcan", "text": "San Francisco Tetlanohcan \u00e8 una comune dello stato di Tlaxcala, nel Messico centrale, il cui capoluogo \u00e8 la omonima localit\u00e0.\nLa municipalit\u00e0 conta 9.880 abitanti (2010) e ha un'estensione di 39,61\u00a0km\u00b2.\nIl paese \u00e8 dedicato a San Francesco d'Assisi, con l'aggiunta della parola \"Tetlanohcan\", che in lingua nahuatl significa \"ghiaioni pieni di cactus\"."}
{"id": "6408597", "revid": "780639", "url": "https://it.wikipedia.org/wiki?curid=6408597", "title": "Michel Brou\u00e9", "text": "Ha avuto importanti esperienze di attivismo politico, dapprima con l'estrema sinistra trotskista e dagli anni ottanta col Partito Socialista.\nNel 1988 ha enunciato una congettura che porta il suo nome.\nBiografia.\nCarriera.\nFiglio dello storico Pierre Brou\u00e9 e della maestra elementare Simone Charras, ha vissuto la propria infanzia a Privas presso i nonni.\nDopo gli studi superiori e universitari, nel 1980 \u00e8 diventato professore dell'Universit\u00e0 Paris VII, nel 1983 direttore del servizio di matematica dell'\u00c9cole normale sup\u00e9rieure de jeunes filles di S\u00e8vres e dal 1986 al 1993 \u00e8 stato direttore del dipartimento di matematica e informatica della \u00c9cole normale sup\u00e9rieure del la Rue d'Ulm di Parigi.\nInfluenzato dai lavori di Claude Chevalley e Jean-Pierre Serre, \u00e8 specializzato in algebra, in particolare nella teoria dei gruppi e delle loro rappresentazioni.\nNel 1988 ha enunciato una congettura che ha poi stimolato e suscitato numerose ricerche.\nAttivit\u00e0 politica.\nNel 1971 \u00e8 entrato a far parte dell'Organizzazione comunista internazionale (OCI), trotskista, reclutato da Lionel Jospin e in tale organizzazione si \u00e8 occupato principalmente di diritti umani.\nCon Henri Cartan e Laurent Schwartz ha fondato il \"Comitato dei Matematici\", che ha ottenuto la liberazione di vari matematici che erano perseguitati politici nei loro Paesi.\nSi \u00e8 opposto ai regimi comunisti di vari Stati dell'Europa orientale, in particolare impegnandosi per i membri della Charta 77.\nNel 1984 ha abbandonato l'OCI e dal 1986 al 1988 ha partecipato al gruppo di militanti trotskisti scissionisti Convergenze socialiste che si \u00e8 unito al Partito Socialista. Polemiche in merito al successo elettorale di Jean-Marie Le Pen al primo turno delle elezioni presidenziali del 1988 lo hanno portato alla rottura con Convergenze socialiste e all'allontanamento dal Partito Socialista.\nHa sostenuto la candidatura presidenziale di Lionel Jospin nel 1995 e nel 2002, di S\u00e9gol\u00e8ne Royal nel 2007 e di Fran\u00e7ois Hollande nel 2012.\nVita privata e famiglia.\nDall'unione con Marie-Claude Cid\u00e8re sono nate Isabel (1968, divenuta regista e sceneggiatrice) e Caroline (1972, divenuta giornalista e produttrice di France Culture). Nel 2003 ha iniziato una relazione con l'attrice Anouk Grinberg, che ha sposato nel 2016."}
{"id": "6408598", "revid": "124123", "url": "https://it.wikipedia.org/wiki?curid=6408598", "title": "Persone di nome Monika", "text": ""}
{"id": "6408607", "revid": "2110845", "url": "https://it.wikipedia.org/wiki?curid=6408607", "title": "Pierre Brou\u00e9", "text": "Storico e militante trotskista, fu autore di numerose opere su Trotski e sul trotskismo, e in generale sulla storia del comunismo, da lui curata con maggiore completezza a seguito dell'apertura degli archivi dell'ex URSS.\nDopo aver preso parte, giovanissimo alla Resistenza, ader\u00ec alla sezione francese della IV Internazionale, militando nel Parti Comuniste Internazionaliste fino alla sua espulsione avvenuta nel 1989.\nLaureato in lettere, dopo aver insegnato al liceo intraprese la carriera universitaria, divenendo docente di storia contemporanea all'Istituto di studi politici di Grenoble dal 1965.\nEra padre del matematico e attivista politico Michel Brou\u00e9 (1946), a sua volta padre della regista e sceneggiatrice Isabelle Brou\u00e9 (1968) e della giornalista e produttrice radiofonica Caroline Brou\u00e9 (1972)."}
{"id": "6408626", "revid": "93556", "url": "https://it.wikipedia.org/wiki?curid=6408626", "title": "Anniversario della nascita del Libertador Sim\u00f3n Bol\u00edvar", "text": "L'Anniversario della nascita del Libertador Sim\u00f3n Bol\u00edvar (in spagnolo Aniversario del Nacimiento del Libertador Sim\u00f3n Bol\u00edvar) \u00e8 una ricorrenza di molti paesi del sud America per celebrare l'anniversario della nascita del generale e rivoluzionario venezuelano Sim\u00f3n Bol\u00edvar, il Libertador dell'America.\nL'Anniversario della nascita si celebra il 24 luglio di ogni anno: Sim\u00f3n Bol\u00edvar infatti nacque il 24 luglio 1783.\nBol\u00edvar \u00e8, ancora oggi, considerato il grande eroe della lotta per l'indipendenza e l'unit\u00e0 dell'America Latina.\nQuesta lotta ha portato al processo di indipendenza di paesi come Ecuador (con il Primer Grito de Independencia), Colombia, Per\u00f9, Bolivia e Venezuela, e ha ispirato altri processi rivoluzionari del continente sudamericano e ha reso possibile cos\u00ec l'indipendenza dalla Spagna."}
{"id": "6408628", "revid": "77594", "url": "https://it.wikipedia.org/wiki?curid=6408628", "title": "Rue du Calvaire", "text": "La rue du Calvaire \u00e8 una strada del quartiere Montmartre di Parigi, nel XVIII \" arrondissement\". Si tratta di una scalinata lunga circa 40 metri piuttosto ripida, che collega la famosa Place du Tertre, la pittoresca piazza degli artisti, alla pi\u00f9 bassa Rue Gabrielle.\nOrigine del nome.\nContrariamente alle dicerie, che lo attribuirebbero alla particolare difficolt\u00e0 con cui i pedoni devono salire i gradoni della scalinata, il nome trae origine dal giardino del calvario eretto nel 1805 in cima alla collina, sul preesistente cimitero del 1688, appartenente alla vicina Chiesa di Saint-Pierre-de-Montmartre. Fino al 1873 si faceva riferimento all'area con il generico Place Sainte-Marie, dal nome di una chiesa vicina."}
{"id": "6408639", "revid": "84184", "url": "https://it.wikipedia.org/wiki?curid=6408639", "title": "Rimorchiate SFV gruppi 080 e 100", "text": "Le rimorchiate gruppo 080 e 100 della SFV di Roma sono state due gruppi rispettivamente di sei e dieci carrozze rimorchiate ad allestimento urbano costruite per la Ferrovia Roma-Fiuggi-Alatri-Frosinone.\nStoria.\nA partire dal 1936, quando Mussolini annuncia la grande esposizione per il ventennale della marcia su Roma, la costruzione della linea ferroviaria di collegamento con la stazione Termini e la totale ricostruzione di quest'ultima, la SFV, controllata dall'IRI fin dal 1933, decide di mettere mano a un piano di ammodernamento della tratta urbana di Roma, esercitata sulla relazione Termini-Centocelle e andata incontro ad una crescita esponenziale della domanda. Poich\u00e9 il piano della nuova stazione centrale prevede la demolizione della piccola stazione della SFV in viale Principe di Piemonte la prima proposta, formalizzata nel 1937, prevede l'interramento del percorso ferroviario da ponte Casilino con una galleria che deve sottopassare Porta Maggiore e raggiungere una nuova stazione sotterranea affiancata a quella della ferrovia per l'esposizione. A tale scopo la SFV prende i relativi accordi con la Societ\u00e0 Italiana per le strade ferrate del Mediterraneo, cui il governo ha affidato l'esecuzione delle opere civili di quella che, nel frattempo, \u00e8 stata \"battezzata\" \"Ferrovia E.42\". Nell'attesa che la Mediterranea elabori i relativi progetti, mentre ha gi\u00e0 iniziato i lavori dell'altra linea, diverse pressioni di natura politica mettono seriamente a rischio la tratta Centocelle-Termini delle Vicinali, cui si tenta di fare concorrenza addirittura con una linea autobus dell'ATAG. Nella vicenda interviene per\u00f2 Mussolini con la decisione di trasferire le officine Breda di via Flaminia in un grande appezzamento di terreno nella zona di Grotte Celoni, dove la societ\u00e0 avrebbe impiantato la sezione VII (produzione armi). La necessit\u00e0 di trasportare a regime un gran numero di operai per l'effettuazione di tre turni giornalieri eccede le possibilit\u00e0 della linea ferroviaria, a doppio binario solo fino a Centocelle, e al piano di interramento viene abbinato quello del raddoppio del binario fino alla locale stazione con l'acquisto di nuovo materiale rotabile urbano. Per quest'ultimo programma sono promulgate le leggi \"30 maggio 1940 n. 681\" e \"20 febbraio 1940 n. 151\" che stanziano complessivamente dieci milioni di lire; la fornitura di rotabili finanziata dallo Stato prevede l'acquisto di due elettromotrici bidirezionali a quattro motori e dieci rimorchiate, due delle quali pilota (ovvero con posto di condotta su ambo le testate) per la formazione di due treni a quattro elementi con porte a quattro antine elettropneumatiche (M+R+R+Rp). Da parte sua la SFV nel 1940 ordina a proprie spese due elettromotrici analoghe a quelle finanziate dallo Stato e un totale di sedici vetture rimorchiate. Mentre queste ultime entrano in servizio nel biennio 1940-1941 la costruzione del rimanente materiale rimane sulla carta a causa della guerra e da in seguito origine ai bloccati extraurbani del 1950.\nMeccanica.\nRimorchiate sostanzialmente simili alle precedenti per le forme ma pi\u00f9 lunghe, con un finestrino in pi\u00f9 e una capacit\u00e0 di 36 posti a sedere e 68 in piedi. I sedili interni seguono la disposizione 2+2 e le porte di accesso sono ancora chiuse da cancelletti di tipo tranviario. Sono dotate di porte di intercomunicazione, che sono per\u00f2 tenute chiuse in servizio.\nEntrate in servizio nel 1941 sono rotabili del tutto innovativi. Lunghe 14 metri con otto finestrini possono trasportare 40 persone a sedere e 65 in piedi. Sono le prime rimorchiate della linea dotate di porte a libretto a comando elettropneumatico con gradino ribaltabile alimentati da un'apposita condotta per l'aria, innovazioni che non consentono l'accoppiamento con nessun'altra rimorchiata dei gruppi precedenti. La trazione \u00e8 affidata alle motrici 430 (comprese le due ricostruite rinumerate nel gruppo 410), che vengono inizialmente dotate di una terza condotta, oltre le due gi\u00e0 presenti per i freni, necessaria per l\u2019alimentazione del serbatoio d\u2019aria per l\u2019azionamento pneumatico delle porte e dei gradini di accesso. Dopo la guerra, l'impianto pneumatico di comando viene modificato e scompare la terza condotta, probabilmente prelevandosi ora l'aria per il serbatoio delle porte dal serbatoio ausiliario del freno automatico. La terza condotta viene eliminata anche dalle motrici ma una, la 431, mantiene il tubo in ferro con l'estremit\u00e0 chiusa da un tappo fino alla demolizione\nServizio.\nMentre le rimorchiate 100 sono utilizzate a coppie di due con le motrici 430 in composizioni rigide le 080, specie nel periodo pi\u00f9 difficile della guerra, vengono utilizzate in composizioni normalmente promiscue con le 050-073. A partire dal 1948, sia per evitare le continue manovre di inversione della motrice ai capilinea di Roma e Grotte Celoni, sia per realizzare convogli di maggiore capacit\u00e0, le 080 sono intercalate nei treni bidirezionali ottenuti dall\u2019accoppiamento di due motrici del gruppo 200. Dal momento che in ogni convoglio una delle due motrici \u00e8 stata privata della presa di corrente, ad evitare che i due pantografi erroneamente in presa potessero far ponte nelle intersezioni con la rete tramviaria urbana, le rimorchiate sono attrezzate con un cavo di comando a nove fili e un cavo di trazione, oltre ad una terza condotta per il freno, necessaria per collegare i serbatoi principali delle due motrici, ciascuna delle quali mantiene il proprio compressore. Questa situazione rimane inalterata fino al 1959, quando i due gruppi sono destinati alla costruzione dei treni urbani bloccati tuttora in circolazione. \nLe 080 e le 100 sono gli ultimi rotabili acquistati dalla societ\u00e0 Vicinali prima che la linea venga acquisita dalla STEFER."}
{"id": "6408651", "revid": "762947", "url": "https://it.wikipedia.org/wiki?curid=6408651", "title": "Orchestra Waldorf\u2013Astoria", "text": ""}
{"id": "6408661", "revid": "1363832", "url": "https://it.wikipedia.org/wiki?curid=6408661", "title": "The Eveready Hour", "text": "The Eveready Hour \u00e8 stato il primo programma di variet\u00e0 sponsorizzato commercialmente nella storia delle trasmissioni radio. Esord\u00ec il 4 dicembre 1923 (o, secondo altre fonti, il 4 novembre 1923 o il 12 febbraio 1924) su WEAF Radio a New York City. Primo programma della radio sponsorizzato, fu pagato dalla National Carbon Company, che all'epoca possedeva l'Eveready Battery. Il padrone di casa per molti anni fu il suonatore di banjo e vocalista Wendell Hall, \"The Red Headed Music Maker\", che scrisse la popolare \"It Ain't Gonna Rain No Mo\" (Victor Records). Hall si spos\u00f2 su \"The Eveready Hour\" nel 1924.\nStoria.\nIl programma inizi\u00f2 localmente nella stazione radio WEAF di New York City nel 1923. L'idea per il programma venne a George Furness della National Carbon Company che si sintonizz\u00f2 sulla stazione WJZ quella estate e ascolt\u00f2 Edgar White Burrill leggere \"He Knew Lincoln\" di Ida M. Tarbell. Intuendo le possibilit\u00e0 ancora inesplorate della programmazione radio e della pubblicit\u00e0, Furness divent\u00f2 produttore e supervisore di \"The Eveready Hour\", uno spettacolo che struttur\u00f2 per portare l'intero spettro della cultura americana sulle onde radio. Quando debutt\u00f2 a dicembre il critico dei media, Ben Gross, lo definito \"il programma pi\u00f9 importante che venisse trasmesso\".\nLa notte delle elezioni, il 4 novembre 1924, il programma fu \"agganciato\" a 18 stazioni. Wendell Hall fu il conduttore con Will Rogers, Art Gillham, Carson Robison e il Quartetto Eveready, che intrattenevano, negli intervalli tra i risultati elettorali che venivano dati da Graham McNamee. Joseph Knecht diresse la Waldorf-Astoria Dance Orchestra. \"The Eveready Hour\" divent\u00f2 l'alimentatrice multi-stazione nel 1924 per un gruppo di stazioni orientali e medio-occidentali, un collegamento che pi\u00f9 tardi serv\u00ec come base della National Broadcasting Company (NBC), a partire dal 1927. \"The Eveready Hour\" continu\u00f2 come una trasmissione caratteristica su NBC fino al 1930.\nUna pubblicazione del Saturday Evening Post del 1926 per \"The Eveready Hour\" ed Eveready Batteries mostrava un'illustrazione di fantasia degli ascoltatori della radio nei seguenti brani:\nTra gli ospiti c'erano Lionel Atwill, Arthur \"Bugs\" Baer, Belle Baker, Eddie Cantor, Pablo Casals, Irvin S. Cobb, Richard Dix, Emma Dunn, Lew Fields, il Fonzaley String Quartet e Laurette Taylor. Diretto da Paul Stacey e Douglas Coulter, lo spettacolo presentava un'orchestra diretta da Nathaniel Shilkret. Nel 1924 Charles W. Harrison mise insieme l'Eveready Mixed Quartet, un gruppo che comprendeva Harrison, il soprano Beulah Gaylord Young (moglie di Harrison), il contralto Rose Bryant e il basso Wilfred Glenn. Tom Griselle provvedeva all'accompagnamento al pianoforte. Harrison dirigeva anche un quartetto maschile per lo spettacolo radiofonico.\nIl cantautore Yip Harburg collabor\u00f2 in vari spettacoli come indicato dai copioni esistenti:\nRegistrazioni sopravvissute.\nL'unica registrazione nota di una trasmissione di Eveready Hour \u00e8 stata fatta da un ingegnere presso l'Edison Laboratory di West Orange, New Jersey, la sera del 15 maggio 1928, dal segnale in onda della stazione WEAF. Questa registrazione notevolmente limpida contiene un annuncio locale di un annunciatore della WEAF, Paul Dumont, e poi i primi 18 minuti della trasmissione di un'ora. Questa stessa registrazione ha la distinzione di essere la prima conosciuta trasmissione di prova (registrazione fuori onda) di una trasmissione live radio drammatica. In altre parole, era una registrazione di una trasmissione radio che non era un evento di notizie, un discorso o di sola musica. Questa rara registrazione \u00e8 ora archiviata nel sito Edison National History (ENHS), che fa parte del National Park Service."}
{"id": "6408673", "revid": "1124164", "url": "https://it.wikipedia.org/wiki?curid=6408673", "title": "Monumento funebre al cardinale Guglielmo Longhi", "text": "Il Monumento funebre al cardinale Guglielmo Longhi o Longo degli Alessandri si trova nella basilica di Santa Maria Maggiore, venne realizzato in data successiva al 1319 e attribuito a Ugo da Campione forse nel periodo formativo del figlio Giovanni.\nStoria.\nIl cardinale Guglielmo Longhi era nativo di Bergamo, ma intraprese la carriera ecclesiastica a Roma, dove venne nominato cardinale, e dove partecip\u00f2 a ben quattro conclavi. Ricevette nella sua vita molti incarichi ma mantenne sempre una particolare attenzione per Bergamo e la bergamasca tanto da fare edificare a Pontida una chiesa di notevole imponenza a opera di \"Giovanni da Mena Chiesa di San Nicol\u00f2 ai Celestinigio\" facendole dono della reliquia di un braccio di San Giacomo e a Bergamo fece fondare il monastero di San Nicol\u00f2 di Plorzano, dando contributo anche alla realizzazione della chiesa del Santo Spirito e dell'ospedale affidando entrambi ai monaci morronesi.\nMor\u00ec nella sede papale di Avignone, la salma venne traslata a Bergamo. L'allora vescovo di Bergamo Cipriano degli Alessandri commission\u00f2 a Ugo da Campione la realizzazione di un monumento funebre per la cappella di San Nicol\u00f2 della chiesa di san Francesco, tentando di soddisfare il desiderio testamentario del cardinale che chiedeva la sua sepoltura nel monastero di Pontida. \nQuando la chiesa nel 1805 venne soppressa, il monumento venne smembrato e solo nel 1839 si pens\u00f2 alla sua ricomposizione e ricollocazione nella basilica di Santa Maria Maggiore, dove sub\u00ec diverse modifiche.\nVennero eseguiti lavori di ripulitura e conservazione del 2000.\nDescrizione.\nIl cenotafio si trova all'interno della basilica, sul fondo della parte sud, in marmo bianco, un tetto a due spioventi sembra racchiudere, come un coperchio, il sarcofago funebre e presenta uno schema diffuso nella Firenze e Verona del Trecento, nonch\u00e9 nel chiostro del convento francescano di Bergamo. \nLe modifiche apportate nel 1839, anno della sua ricomposizione, sono notevoli. Il monumento poggia su due leonini.\nL'affresco che faceva da fondale al monumento come documentato sulla stampa conservata all'Accademia Carrara raffigurante chierici che presenziavano alle esequie funebri con l'immagine della Madonna con il Bambino, \u00e8 andato perduto.\nPer rialzarlo, anche se originariamente poggiava a terra, vennero aggiunti quattro plinti sotto i due leoni e i due telamoni che sorreggono due colonne con capitelli d'ordine corinzio ornati da un motivo a foglie d'acanto. Dei due leoni uno \u00e8 raffigurato assetato con la lingua pendente, mentre il secondo sta lottando con un serpente. Nella simbologia il serpente \u00e8 quello attento e vigile, ma anche colui che pu\u00f2 dare la morte all'uomo portandolo per\u00f2 in una dimensione di vita eterna dell'anima. Al centro del monumento \u00e8 posto il sarcofago con la figura adagiata del cardinale defunto, un angelo e un santo in preghiera sono posti al capo e ai piedi della salma marmorea.\nDue leoni rampanti, stemma della famiglia Longhi, e l'agnello simbolo di Cristo, sono scolpiti sulla parete frontale del sarcofago, e due leoni accasciati lo sorreggono, quello di destra ha le fauci aperte nell'atto di mordere un rettile.\nI capitelli delle due colonne reggenti l'arco reggono i pulvini riccamente simbolici. Quello a sinistra vi \u00e8 raffigurato un volto d'uomo dalla cui bocca nascono rami ricchi di foglie che arrivano a coprirgli il capo a raffigurare la \"maschera della terra\" presente anche in altre raffigurazioni. In particolare si ripete sulla punta dell'arco, la bocca sputa rami che corrono a formare il fregio del timpano. Simbolo anche dell'uomo che muore ma che pu\u00f2 risorgere. Nel pulvino di destra vi sono raffigurati due mostri che si vogliono cibarsi della terra decomposta, mentre due uccelli posti nella parte superiore si cibano delle foglie nuove. Anche in questo il costruttore ha voluto indicare la vita e la morte. \nL\"'Agnus Dei\" \u00e8 raffigurato nella parte centrale del cenotafio con la testa rivolta all'indietro, forma unica, a indicare la conoscenza esoterica dello scultore, a simbologia della gloriosa Apocalisse e il sacrificio propiziatorio. L'Agnello volge infatti lo sguardo verso l'orifiamma leggermente inclinato verso destra, cos\u00ec che la croce latina posta all'estremit\u00e0 dell'asta sia letta anche come la lettera X che conduce al significato mistico della persona di Cristo, asta tenuta con la zamba destra anteriore. L'immagine dell'Agneus Dei \u00e8 inserita in un cerchio che vuole evocare l'aureola della luce spirituale, ma anche a indicare nel cerchio il continuo movimento del tempo eterno, mentre sul capo vi \u00e8 un nimbo crucifero."}
{"id": "6408674", "revid": "1124164", "url": "https://it.wikipedia.org/wiki?curid=6408674", "title": "Monumento funebre al cardinale Giovanni Longhi", "text": ""}
{"id": "6408695", "revid": "88199617", "url": "https://it.wikipedia.org/wiki?curid=6408695", "title": "G-Friend", "text": ""}
{"id": "6408697", "revid": "1305772", "url": "https://it.wikipedia.org/wiki?curid=6408697", "title": "Ehrenbreitstein", "text": "Ehrenbreitstein \u00e8 il nome delle seguenti localit\u00e0 del Rheinland-Pfalz\nstoria:"}
{"id": "6408698", "revid": "125884553", "url": "https://it.wikipedia.org/wiki?curid=6408698", "title": "Dusty Rhodes Tag Team Classic", "text": "Il Dusty Rhodes Tag Team Classic \u00e8 un torneo organizzato annualmente dalla WWE a partire dal 2015 e riservato alla categoria tag team di \"NXT\".\nLa prima edizione del torneo \u00e8 stata annunciata il 3 settembre 2015 per onorare la memoria del leggendario Dusty Rhodes, Hall of Famer che aveva lavorato come allenatore e produttore di \"NXT\". Il torneo si \u00e8 concluso il 7 ottobre, ad , con la vittoria di Finn B\u00e1lor e Samoa Joe contro Baron Corbin e Rhyno.\nA partire dalla quarta edizione, i vincitori del torneo ottengono automaticamente un'opportunit\u00e0 titolata all'NXT Tag Team Championship (uomini) e all'NXT Women's Tag Team Championship (donne).\nUomini.\nAlbo d'oro.\n2019.\nI match sono stati registrati il 20 febbraio 2019 e il 13 marzo e sono andati in onda a partire dal 6 marzo 2019.\n2020.\nIn questa edizione, per la prima volta, hanno preso parte anche gli atleti di \"NXT UK\".\n2021.\nAlcuni incontri degli ottavi di finale si sono svolti a \"205 Live\", uno degli show succursali di \"NXT\".\nDonne.\nAlbo d'oro.\n2021.\nAlcuni incontri degli ottavi di finale si sono svolti a \"205 Live\", uno degli show succursali di \"NXT\"."}
{"id": "6408699", "revid": "767487", "url": "https://it.wikipedia.org/wiki?curid=6408699", "title": "Societ\u00e0 Calcio Frattese 1982-1983", "text": "Questa voce raccoglie le informazioni riguardanti la Societ\u00e0 Calcio Frattese nelle competizioni ufficiali della stagione 1982-1983."}
{"id": "6408712", "revid": "124123", "url": "https://it.wikipedia.org/wiki?curid=6408712", "title": "Richard J. Tobin", "text": " \nBiografia.\nRichard Tobin si \u00e8 laureato alla Norwich University (Northfield, Vermont) e ha conseguito un Master in Business Administration alla Drexel University (Filadelfia). Prima di iniziare la sua carriera aziendale, Tobin \u00e8 stato ufficiale dell\u2019Esercito degli Stati Uniti dal 1985 al 1989.\nHa ricoperto il ruolo di Chief Financial Officer e Head of Information Technology nel Gruppo SGS di Ginevra e ricoperto cariche nell\u2019ambito della gestione e del marketing internazionale presso la GTE Corporation di Stamford (Connecticut), la Alusuisse-Lonza SA di Zurigo (Svizzera) e la Alcan Aluminum di Montr\u00e9al (Canada).\nPrecedentemente alla fusione per incorporazione di Fiat Industrial S.p.A. con CNH Global \u00e8 stato Chief Executive Officer di CNH Global e Group Chief Operating Officer di Fiat Industrial S.p.A., ruoli che ha assunto dopo due anni in qualit\u00e0 di Chief Financial Officer di CNH Global. Nominato Amministratore Delegato di CNH Industrial nel 2013, Richard Tobin ha svolto tale ruolo fino ad Aprile 2018, data delle proprie dimissioni rassegnate per \"perseguire nuove opportunit\u00e0\".\nRichard Tobin riveste inoltre la posizione di Vice Chairman presso Turk Traktor ve Ziraat Makineleri AS di Ankara (Turchia) e fa parte del Consiglio di Amministrazione della Dover Corporation di Downers Grove (Illinois). Attualmente \u00e8 membro del Consiglio di Amministrazione della Camera di Commercio degli Stati Uniti e membro della Business Roundtable, associazione che riunisce gli amministratori delegati delle principali aziende statunitensi.\nRichard Tobin \u00e8 stato menzionato da John Elkann, Presidente di FCA, tra i manager candidati alla successione di Sergio Marchionne a Chief Executive Officer di FCA dopo il 2018."}
{"id": "6408713", "revid": "599013", "url": "https://it.wikipedia.org/wiki?curid=6408713", "title": "Amatori Calcio Gioiese 1982-1983", "text": "Questa voce raccoglie le informazioni riguardanti l'Amatori Calcio Gioiese nelle competizioni ufficiali della stagione 1982-1983."}
{"id": "6408741", "revid": "399", "url": "https://it.wikipedia.org/wiki?curid=6408741", "title": "Unione Sportiva Calcio Grumese 1982-1983", "text": "Questa voce raccoglie le informazioni riguardanti l'Unione Sportiva Calcio Grumese nelle competizioni ufficiali della stagione 1982-1983."}
{"id": "6408745", "revid": "44876", "url": "https://it.wikipedia.org/wiki?curid=6408745", "title": "Polisportiva Licata 1982-1983", "text": "Questa voce raccoglie le informazioni riguardanti la Polisportiva Licata nelle competizioni ufficiali della stagione 1982-1983."}
{"id": "6408750", "revid": "599013", "url": "https://it.wikipedia.org/wiki?curid=6408750", "title": "Deklan Wynne", "text": ""}
{"id": "6408752", "revid": "1573940", "url": "https://it.wikipedia.org/wiki?curid=6408752", "title": "Hyalinobatrachium", "text": "Hyalinobatrachium \u00e8 un genere di rane della famiglia Centrolenidae.\nDescrizione.\nLe specie di questo genere sono caratterizzate .\nTassonomia.\nIl genere comprende 33 specie:"}
{"id": "6408758", "revid": "44876", "url": "https://it.wikipedia.org/wiki?curid=6408758", "title": "Unione Sportiva Palmese 1982-1983", "text": "Questa voce raccoglie le informazioni riguardanti l'Unione Sportiva Palmese nelle competizioni ufficiali della stagione 1982-1983."}
{"id": "6408766", "revid": "259021", "url": "https://it.wikipedia.org/wiki?curid=6408766", "title": "Storia di Santa Teresa di Riva", "text": "Antichit\u00e0 e alto Medioevo.\nAttualmente non si hanno notizie storiche riguardanti il territorio di Santa Teresa di Riva anteriormente al IX, per\u00f2 appare assodato che l'area fosse sicuramente frequentata dai Siculi e prima di loro dai Sicani. \nSecondo alcuni studiosi, nel IX - VIII secolo prima di Cristo, mercanti-navigatori fenici stabilirono, sul litorale ove oggi sorge Santa Teresa di Riva, una piccola stazione commerciale nominata \"Tam\u00e0r\" (che nella lingua dei fenici significa palma), che, successivamente, diede origine ad un piccolo centro abitato, che, attorno al 400 a.C., ospit\u00f2 una popolazione mista di indigeni Siculi e Sicelioti provenienti dalla vicina Naxos che, in quel periodo, sub\u00ec la distruzione ad opera del tiranno Dionisio I di Siracusa. Furono i Sicelioti di lingua greca, scrutando la vegetazione spontanea di quelle contrade, a chiamare questo villaggio Phoinix, che significa palma. Per tutta l'epoca greco-siceliota, detto centro abitato fu sotto la giurisdizione della polis di Messana, la quale, a sua volta, fin dalla fine V secolo a.C., era ricompresa nell\u2019\"Arcontato di Sicilia\" istituito da Dionisio I di Siracusa e continuato dai suoi successori. Detta situazione politica continu\u00f2 anche durante la fase repubblicana del \"Buon Governo\" democratico di Timoleonte, iniziato con la cacciata di Dionisio II e conclusosi con l'ascesa al potere di Agatocle nel 317 a.C..\nPhoinix e Messana entrarono, quindi, a fare parte del nuovo Regno Sicelioto che, sotto la corona del Re siracusano Agatocle, copriva per intero la Sicilia orientale, la Sicilia centrale e la Calabria meridionale, lasciando ai Cartaginesi solo l'estrema Sicilia occidentale ad ovest del Fiume Platani e dell'Imera settentrionale. Alcuni decenni pi\u00f9 tardi, dopo la morte di Agatocle, Phoinix probabilmente fu costretta a subire la pesante occupazione dei mercenari Mamertini che in quel periodo spadroneggiavano su Messina. \nLa citt\u00e0 di Phoinix \u00e8 citata dallo storico Appiano di Alessandria vissuto nel II secolo d.C., il quale scrive che nell'agosto del 36 a.C. (durante le Guerre Civili) vi si accamp\u00f2 per una notte l'esercito di Sesto Pompeo in attesa della battaglia contro Ottaviano; Appiano riferisce che la citt\u00e0 in questione era poco a nord del Capo Argennum (oggi Capo S. Alessio), circa 2\u00a0km, proprio dove oggi sorgono i quartieri di Bolina, Barracca, Catalmo e Cantidati. Confermano quanto narrato numerosi ritrovamenti archeologici casuali (oggi non pi\u00f9 visibili) verificatisi negli anni passati nel quartiere Bolina e nel quartiere Catalmo, proprio nei pressi dell'omonima antica torre, sono stati portati alla luce, durante lo scavo di alcuni pozzi, monete di et\u00e0 traianea, piccole scalinate in pietra o mattoni, vasellame domestico, pareti di piccole abitazioni. Lo storico e letterato prof. Giuseppe Caminiti (1914-2007), sindaco di S. Teresa dal 1962 al 1966, dichiara, nel suo libro \"Storia di Santa Teresa di Riva\" del 1996, di aver personalmente assistito al rinvenimento di resti di abitazioni costruite con mattoni d'argilla; detti ritrovamenti si verificarono nei quartieri Bolina e Catalmo durante i lavori di scavo per realizzare le fondamenta di edifici privati.\nInoltre, (al secolo Giuseppe Rigano 1881-1950) che attorno al 1865, durante i lavori per la costruzione della stazione ferroviaria di S.Teresa, ove oggi sorge il quartiere Torrevarata, fu scoperta \"un'antica necropoli in stile orientale\" che fu subito saccheggiata e distrutta dagli operai che la portarono casualmente alla luce. Questa necropoli constava di \"numerose tombe coperte da lastroni di pietra ed al loro interno contenevano, oltre agli scheletri, monili femminili e piccolo vasellame\"; questa caratteristica dimostra che questa necropoli non era \"un semplice cimitero di guerra\" ove i cadaveri vengono sepolti in modo frettoloso e disordinato, ma la necropoli di uno stabile e vicino centro abitato, Phoinix appunto, che sorgeva a circa 1\u00a0km di distanza. Tutte queste notizie sono riportate, dal manoscritto inedito redatto dal summenzionato frate cappuccino nel 1936.\nSulla fine di Phoinix sussistono due teorie: secondo la prima, la cittadina sub\u00ec la distruzione da parte di Augusto, che volle punirla per aver dato ospitalit\u00e0 a Sesto Pompeo, seguendo la stessa sorte di Abacano e Morgantina. \nLa seconda teoria opta per un disastro tellurico occorso nel 362 d.C., fonti storiche e rinvenimenti archeologici testimoniano che in quell'anno la vasta area dello Stretto di Messina fu interessata da un catastrofico terremoto-maremoto che, oltre a raderne al suolo tutti i centri abitati (in primis Messina e Reggio) cagion\u00f2 una drastica diminuzione della popolazione stanziata nell'area. Pochi decenni dopo (agli inizi del V secolo) le incursioni e le scorrerie dei Vandali contro le coste orientali della Sicilia resero insicura la vita sul litorale, per cui gli abitanti di Phoinix, preferirono abbandonare il sito per dare vita a nuovi centri abitati pi\u00f9 sicuri e difendibili poich\u00e9 eretti sui monti circostanti.\nNon \u00e8 dato conoscere quale delle suesposte teorie corrisponda alla realt\u00e0 storica, sembra per\u00f2 assodato che dalle ceneri di Phoinix nacquero nuovi piccoli centri urbani, situati in posizioni strategiche e difendibili. Stiamo parlando di Pentefur (oggi Savoca), Palaionchorion (oggi Casalvecchio Siculo), Limen (oggi Limina) e Pinax (oggi Antillo). Poi, con la caduta dell'Impero Romano d'Occidente, giunsero i Vandali, gli Ostrogoti, i Bizantini e gli Arabi con l'Emirato di Sicilia.\nBasso Medioevo.\nCon la nascita del Regno di Sicilia, fu Re Ruggero II a fondare, nel 1139, la \"Terra di Savoca\", \"accozzando insieme molti villaggi\" arroccati sui monti Peloritani. Savoca fu fino al 1812 feudo dell'Archimandrita di Messina, divenendo una potente citt\u00e0 feudale che raggiunse l'apice del suo splendore tra l'inizio del XV secolo e la fine del XVIII. Il territorio prima occupato da Phoinix, ora chiamata \"Marina di Savoca\" era appunto sotto la giurisdizione politica e amministrativa della Terra di Savoca ed era diviso in tre grandi feudi. Camillo Camilliani, geografo e matematico fiorentino, nel 1584 la descriveva come una landa semi deserta, popolata da pochi agricoltori e pescatori, che la notte, per paura delle scorrerie dei pirati saraceni, tornavano al sicuro nella fortificata cittadina collinare di Savoca; questi pescatori, erano costretti a trascinarsi dietro le loro pesanti imbarcazioni, tale faticosa operazione avveniva attraverso il piccolo torrente Porto Salvo ed il vallone Buzzuratti, mediante robuste funi e carrucole di legno, le barche venivano trascinate via terra fin sotto l'abitato del \"quartiere San Rocco\" di Savoca, l\u00ec erano al sicuro da eventuali razzie.\nEt\u00e0 moderna.\nGi\u00e0 nei primissimi anni del XVI secolo si stabil\u00ec nella Marina di Savoca la famiglia savocese dei Bucalo, che ebbe in concessione gratuita dall'Archimandrita di Messina Alfonso d'Aragona un'enorme porzione di litorale compresa tra il torrente Savoca e il torrente Porto Salvo.\nDetta contrada, situata alla destra del torrente Savoca, inizi\u00f2 ad essere coltivata con vigneti e orti. Nel 1507 fu eretta una chiesetta dedicata al SS Crocifisso (che poi sar\u00e0 dedicata alla Madonna del Carmelo), la prima in tutta la Marina di Savoca; fu attorno a detta chiesetta che sorse il primissimo nucleo urbano di quella che oggi \u00e8 la cittadina di Santa Teresa di Riva. I Bucalo furono signori di questo latifondo per pi\u00f9 di due secoli, generazione dopo generazione. Gli ultimi eredi di questa famiglia furono i sacerdoti Benedetto e Paolo Bucalo, i quali, nel 1708 lasciarono i loro averi per testamento ai Gesuiti, questi vi rimasero fino al 1767, anno in cui vennero cacciati con provvedimento del Re Ferdinando III di Sicilia, e i loro averi vennero confiscati e venduti all'asta. Ne approfitt\u00f2 subito il Marchese Carrozza (originario di Milazzo) che acquist\u00f2 con poco denaro questi beni confiscati e divenne proprietario di un latifondo che si estendeva, appunto, dal Torrente Savoca al Torrente Porto Salvo.\nSolo verso la met\u00e0 del XVIII secolo, quando la minaccia dei corsari barbareschi nel Mar Mediterraneo inizi\u00f2 a venire meno, cominciarono a sorgere i primi insediamenti pi\u00f9 consistenti e stabili sul litorale della Marina di Savoca. Vennero edificate case, qualche palazzo nobiliare, qualche chiesetta e alcuni opifici. Nel 1763, per\u00f2, l'esistenza di questo piccolo centro abitato venne messa duramente a repentaglio da un violento tifone che semin\u00f2 morte e distruzione per quelle contrade. Nonostante le avversit\u00e0 naturali, le borgate della Marina di Savoca risorsero lentamente, tanto che, verso il 1820, la Marina di Savoca era un piccolo ma fiorente centro agricolo, commerciale e artigianale, contava pi\u00f9 di mille abitanti ed era in continua espansione grazie alla coltura della vite, del limone e del baco da seta.\nNel 1810, sulla riva sinistra della fiumara d'Agr\u00f2, venne stabilito un campo militare dell'Esercito britannico avente il compito di impedire, nel Regno di Sicilia, alleato della Quinta coalizione antinapoleonica, possibili sbarchi e invasioni degli eserciti nemici provenienti dal Regno di Napoli di Gioacchino Murat. \nNel 1830, una nuova alluvione del Torrente Pagliara, semin\u00f2 morte e distruzione nella borgata di Furci, spazzando via il quartiere Palmolio altrimenti detto Matrh'a Razia (Madonna delle Grazie), ma ormai gli insediamenti erano stabili e, di conseguenza, questa seconda alluvione non ostacol\u00f2 lo sviluppo umano ed economico della Marina di Savoca. Nel 1840, don Antonio Russo Gatto (1809-1868), ricco commerciante messinese, costru\u00ec nella Marina di Savoca un opificio dedito alla lavorazione e al commercio degli agrumi e dei derivati di questi, nello stesso periodo sorsero due pastifici e due mercanti inglesi, don Giovanni Causton e don Giacomo Smith, nel quartiere Cantidati dal 1825 gestirono una rivendita di vini destinata all'esportazione del vino locale verso il Regno di Gran Bretagna.\nL'autonomia da Savoca (1820-1853).\nNel 1812 venne promulgata la nuova Costituzione del Regno di Sicilia che, all'avanguardia nel panorama giuridico europeo, abol\u00ec il feudalesimo nell'Isola, ci\u00f2 comport\u00f2 la fine del mero e misto imperio degli Archimandriti messinesi sulla cittadina di Savoca.\nTuttavia, l'8 dicembre 1816, dopo pi\u00f9 di sei secoli di indipendenza, il Regno di Sicilia veniva proditoriamente soppresso da Ferdinando III di Borbone e accorpato al nuovo Regno delle Due Sicilie, generando un'onda di malcontento nel Popolo siciliano mai sopita.\nIn quegli anni lo sviluppo della Marina di Savoca era tenuto a freno dalla municipalit\u00e0 savocese, gestita da una classe dirigente costituita da poche facoltose famiglie appartenenti al notabilato e alla piccola nobilt\u00e0 reazionaria.\nIl 23 luglio 1820, in occasione dei moti carbonari e indipendentisti, gli abitanti delle contrade rivierasche assalirono Savoca, i suoi centri del potere (municipio, carcere, giudicato e archivio) e le residenze di alcuni notabili, tra cui quella dello stesso sindaco dott. Domenico Scarcella (1779-1850). La rivolta era ordita da alcuni nazionalisti siciliani antiborbonici appartenenti alla borghesia locale, quali: Angelo Caminiti (1781-1855), che pi\u00f9 di tutti si distinse nella lotta per l'autonomia municipale; Nunzio Cuglitore (1790-1830), il notaio Luigi Trischitta (1784-1858) e l'Abate don Antonino Garufi (1775-1842); quest'ultimo, fratello uterino di Angelo Caminiti, fu figura di rilievo nell'organizzazione ecclesiastica siciliana dei primi dell'Ottocento, la sua salma imbalsamata \u00e8 oggi ancora esposta nella cripta dei cappuccini di Savoca. \nIl 12 gennaio 1848, la Sicilia si sollev\u00f2 contro il Regno delle Due Sicilie autoproclamandosi indipendente e restaurando il Regno di Sicilia e l'antico Parlamento siciliano, Capo di Stato provvisorio fu Ruggero Settimo. L'esperienza indipendentista siciliana dur\u00f2 dolo 16 mesi, durante i quali, dal 1\u00ba gennaio 1849, la Marina di Savoca, con le sue borgate di Furci, Bucalo, Porto Salvo e Barracca, venne eretta a comune autonomo col nome di B\u00f9calo. La sede municipale venne posta nel rione Sparagon\u00e0, nei pressi della torre del Baglio, primo ed unico sindaco fu don Giuseppe Caminiti (1814-1877), figlio del succitato Angelo. Dopo poco pi\u00f9 di un anno, l'esercito di Ferdinando II di Borbone riprese con violenza il controllo dell'isola. Fatto ci\u00f2, vennero annullati tutti gli atti normativi emanati dal governo secessionista dello Stato di Sicilia, sicch\u00e9 il neonato comune di Bucalo, dopo soli tre mesi di vita autonoma, venne soppresso, tornando sotto il controllo di Savoca. Infine, appare utile ricordare che il 30 marzo 1849, l'Esercito delle Due Sicilie, comandato dal generale Carlo Filangieri, principe di Satriano, dopo un bombardamento navale, per rappresaglia, mise a ferro e fuoco la Marina di Savoca, incendiando case, opifici, magazzini ed il municipio e abbattendo parzialmente la Torre del Baglio.\nNegli anni immediatamente successivi alle repressioni borboniche del 1849, Ferdinando II mut\u00f2 il suo atteggiamento repressivo in uno pi\u00f9 accomodante, volto a carpire la benevolenza dei Siciliani, per cui riprese nuovamente lo slancio autonomistico degli abitanti della Marina di Savoca. Fu proprio grazie a questo nuovo clima politico che il 17 marzo 1851, il Decurionato di Savoca deliber\u00f2 (6 voti contro 4) di concedere, finalmente, l'autonomia comunale alle borgate rivierasche della Marina. Tra il 1852 e il 1853 vennero inoltrate al re due memorie per perorare la causa dell'autonomia comunale, la prima a firma di Giuseppe Caminiti (1814-1877), la seconda venne presentata dall'avv. Francesco Perroni Paladini. Il 1\u00ba luglio 1853 il re delle Due Sicilie Ferdinando II di Borbone (nell'ottica del succitato nuovo vasto programma volto a captare la benevolenza dei Siciliani, traditi dai Borboni con la conquista del 1816 e la violenta repressione del 1849) firm\u00f2 il decreto che sanc\u00ec la divisione tra Savoca e la sua Marina; gli abitanti battezzarono il novello comune Santa Teresa in onore di Maria Teresa d'Asburgo-Teschen, consorte di Ferdinando II.\nDal 1854 a oggi - Storia del comune di Santa Teresa di Riva.\nIl comune di Santa Teresa nasceva ufficialmente il 1\u00ba gennaio 1854, contava 2.400 abitanti, era inglobato nel distretto di Castroreale e faceva parte del circondario di Savoca. Il primo sindaco fu Vincenzo Gregorio dal 1854 al 1855.\nNell'estate del 1854, il colera si propag\u00f2 dalla la citt\u00e0 di Messina a quasi tutta la sua provincia e Santa Teresa non venne risparmiata: nel neonato comune, tra agosto e settembre 1854, si registrarono nove decessi cagionati da questa epidemia.\nGi\u00e0 nel febbraio 1855, Santa Teresa divent\u00f2 capoluogo del circondario di Savoca e, sostituendola, assurse a comune pi\u00f9 importante della rivera ionica della provincia di Messina; a Santa Teresa vennero stabilite la sede del Regio Giudicato e la prigione circondariale nella quale vennero reclusi anche dei detenuti politici in quanto \"rivoluzionari antiborbonici\" provenienti da tutta la Sicilia. In quegli anni, i sacerdoti don Antonino Castorina (1819-1905) e don Santi Trimarchi (1836-1899) aprirono le prime due scuole di Santa Teresa (una nel quartiere Bucalo e l'altra nel quartiere Furci), che erano gratuite e si prefiggevano l'obiettivo di combattere l'analfabetismo tra la popolazione.\nNel 1862, con l'Unit\u00e0 d'Italia, su iniziativa del sindaco Bernardo Scarcella, fu aggiunto al nome del comune il suffisso \"di Riva\" per distinguere il centro in questione dall'omonimo centro della Sardegna; vennero istituite le caserme dei Carabinieri e della Guardia di Finanza; il paese divenne, altres\u00ec, sede di svariati uffici pubblici. Venne soppresso il circondario di Santa Teresa e venne istituito il mandamento di Santa Teresa di Riva.\nFino al 1863, il comune di Santa Teresa di Riva dipendeva ancora da Savoca per quel che riguarda gli affari spirituali e religiosi, tuttavia nel novembre di quell'anno, su iniziativa dell'allora sindaco Giovanni Crisafi, si diede corso anche all'autonomia delle chiese site in Santa Teresa dall'arcipretura di Savoca; in quell'occasione il novello comune rivierasco ottenne la nomina del suo primo parroco: il sacerdote Sebastiano Scarcella. Nel luglio 1864 si svolse a Santa Teresa la prima festa in onore della Madonna del Carmelo.\nNel 1866, viene inaugurata la ferrovia Messina-Giardini Naxos, a Santa Teresa di Riva venne edificata una delle stazioni pi\u00f9 importanti, tuttora in funzione.\nL'economia locale continu\u00f2 a basarsi su agricoltura, pesca e commercio, ma l'Unit\u00e0 d'Italia non port\u00f2 i vantaggi sperati durante l'invasione dei Mille, al contrario, provoc\u00f2 il decadimento delle attivit\u00e0 economico-produttive da secoli radicate nel territorio e in Sicilia. A partire dal 1870, le colture della vite e del baco da seta lasciarono definitivamente il posto a quella del limone che, in via sperimentale, era stata introdotta nel territorio della Valle d'Agr\u00f2 nel primo decennio dell'Ottocento; gi\u00e0 dal 1820 avevano aperto i battenti sempre pi\u00f9 opifici dediti alla commercializzazione ed alla lavorazione dei limoni locali.\n&lt;br&gt;Nell'ultimo trentennio del XIX secolo si assistette ad un ulteriore incremento demografico ed edilizio; si stabilirono nel giovane comune ionico numerose famiglie, provenienti dai comuni collinari vicini, attirate dalle maggiori opportunit\u00e0 di lavoro; per questo motivo, fu fondata nel 1876, la Societ\u00e0 Operaia, la prima in tutta la Val d'Agr\u00f2. Fu proprio nell'ultimo cinquantennio del XIX secolo che alcune famiglie di facoltosi si trasferirono a Santa Teresa, provenienti soprattutto da Savoca e Casalvecchio Siculo: in questi anni l'abitato si arricch\u00ec di svariati eleganti palazzotti nobiliari, come la villa Carrozza del 1870, la villa Crisafulli del 1890, il palazzo Salvo del 1850, il palazzo Trimarchi del 1895, sito in piazza del Carmine, solo per citarne alcuni.\nNel 1879, a causa del grande aumento demografico, fu costruito il primo cimitero cittadino.\nNel 1881 si raggiunse quota 3.675 abitanti, venne ampliata la cinquecentesca chiesa della Madonna del Carmelo, la quale, nel 1886, venne proclamata chiesa matrice, parrocchiale, metropolitana e arcipretale della citt\u00e0 dall'arcivescovo di Messina Giuseppe Guarino.\nAlla fine dell\"800 a Santa Teresa di Riva hanno sede diversi importanti pres\u00ecdi pubblici come la pretura circondariale, l'ufficio del registro, l'ufficio gabelle, l'ufficio postale, l'ufficio telegrafo, la stazione ferroviaria, il delegato scolastico mandamentale e la delegazione di porto (istituita con R.D. 20 luglio 1890) con competenze sanitarie. Vi erano infine due agenti di assicurazione, un notaio, due avvocati, nove medici e tre farmacie.\nNel 1901, nonostante continuasse massiccia l'emigrazione verso l'estero, Santa Teresa di Riva raggiunse quota 5.061 abitanti, assurgendo a comune pi\u00f9 popolato della riviera ionica della Provincia di Messina, nello stesso censimento Taormina contava 4.110 abitanti e Giardini-Naxos 3.664; in quell'anno nacque la prima banda musicale cittadina.\nNel 1903, per iniziativa del sindaco Francesco Paolo Caminiti, iniziarono i lavori di costruzione della monumentale chiesa della Sacra Famiglia, a tutt'oggi ubicata nella zona centrale del paese.\nIl terremoto di Messina del 1908 colp\u00ec anche Santa Teresa di Riva e caus\u00f2 il crollo di alcuni fabbricati, tra i quali, il campanile dell'antica chiesa della Madonna del Carmelo, nel paese si contarono molti feriti ma non si registrarono morti. Fu proprio nei mesi successivi al catastrofico sisma che a Santa Teresa di Riva si trasferirono stabilmente alcune centinaia di superstiti messinesi che contribuirono a fare aumentare la popolazione residente.\nNacquero nel corso del XX secolo alcune imprese industriali, oggi tutte estinte, come la \"Citrica\", che distillava dai limoni l'acido citrico; l'\"Atelana\", che produceva lana minerale isolante, la \"CAET\" che si dedicava alla produzione di pali in calcestruzzo e la \"STAT\" autolinee. Nel 1919 la popolosa borgata di Furci si separ\u00f2 dal comune di Santa Teresa di Riva, dando vita al comune di Furci Siculo. \nNel corso degli anni Venti, Santa Teresa di Riva conobbe un ulteriore incremento edilizio e demografico. Nel 1929 venne demolita la cinquecentesca chiesa madre della Madonna del Carmelo e, sullo stesso sito, si mise mano alla costruzione di quella attuale, che fu consacrata solennemente il 9 dicembre 1934. All'inizio degli anni 1930, un'epidemia di mal secco colp\u00ec gli agrumeti santateresini, cagionando pesanti danni, ma gi\u00e0 dal 1935 inizi\u00f2 la ripresa di queste coltivazioni e la produzione torn\u00f2 a toccare i picchi registrati nei tempi migliori.\nNegli anni che vanno dal 1929 al 1948 il Comune di Savoca venne soppresso e fu relegato a semplice frazione del comune rivierasco di Santa Teresa di Riva, medesima sorte sub\u00ec pure Casalvecchio Siculo tra il 1929 ed il 1939. I villaggi di Misserio e Fautar\u00ec tuttavia non tornarono a Casalvecchio e rimasero nel territorio comunale santateresino, di cui, dal 1948, costituiscono un'exclave.\nSeconda guerra mondiale.\nNell'estate del 1943 a Santa Teresa di Riva era distaccato un reparto della Wehrmacht che con lo sbarco in Sicilia degli Alleati anglo-americani cominci\u00f2 a ritirarsi in maniera disordinata; tuttavia, non mancarono gli episodi di violenza: ai primi di agosto, nei pressi della chiesa di Santa Maria di Porto Salvo, alcuni soldati tedeschi uccisero a sangue freddo un anziano cittadino che si era rifiutato di consegnare loro il suo cavallo e il suo calesse. Nei medesimi giorni, nelle vicinanze, si verificarono tragici fatti di sangue per mano nazista come la strage di Castiglione, l'assassinio di un adolescente a Calatabiano e il massacro di due coniugi e del sacerdote don Antonio Musumeci nella vicinissima Sant'Alessio Siculo.\n&lt;br&gt;Le truppe anglo-canadesi, intanto, stavano completando l'invasione della Sicilia e avevano intensificato i bombardamenti aerei, violentemente colpiti furono i vicini centri abitati di Messina, Taormina, Randazzo e Barcellona Pozzo di Gotto. La cittadina di Santa Teresa di Riva fu solo marginalmente colpita dalle incursioni aeree alleate, che si concentrarono soprattutto nell'estrema periferia sud dell'abitato, cagionando la morte di sei militari italiani di stanza in paese e la distruzione o il danneggiamento di una decina di edifici.\nGi\u00e0 nel luglio del 1943, i santateresini abbandonarono in massa le proprie abitazioni e cercarono scampo sulle alture circostanti, sia per sfuggire alle violenze dei soldati nazisti che ai bombardamenti dell'aviazione alleata. Incalzati dai nemici, i tedeschi decisero ad agosto di abbandonare frettolosamente Santa Teresa e tutta la Sicilia, fecero saltare i ponti sul fiume Agr\u00f2 e sul torrente Savoca, abbatterono alcune civili abitazioni sul corso principale per sbarrare la strada agli Alleati e raggiunsero frettolosamente il continente.\nLe Forze armate anglo-canadesi entrarono a Santa Teresa il 16 agosto 1943, trovando una citt\u00e0 deserta. Dopo aver preso possesso del Palazzo del Municipio e dei punti nevralgici della cittadina, nominarono sindaco provvisorio il gi\u00e0 podest\u00e0 Angelo Trimarchi (1906-1983). Immediatamente dopo, l'VIII Armata britannica costitu\u00ec a Santa Teresa di Riva il caposaldo principale per l'organizzazione dei primi sbarchi in Calabria, in un edificio del corso F. Crispi fu insediato un Ufficio di coordinamento delle operazioni navali, in una casa in prossimit\u00e0 della spiaggia venne stabilito un punto di osservazione e di comando degli ufficiali, infine, venne requisita la chiesa della Sacra Famiglia che fu adibita ad ospedale militare. Nelle settimane immediatamente successive, fino al 3 settembre 1943, la lunga e ampia spiaggia di Santa Teresa di Riva funse da testa di ponte ai reparti d'assalto della VIII Armata britannica per procedere allo sbarco e alla successiva conquista della Penisola italiana \nNel dicembre 1945 un violento nubifragio caus\u00f2 il deragliamento di un treno che riportava a casa soldati siciliani reduci nei campi di prigionia nazisti, l'incidente avvenne nel quartiere Bolina e si contarono 18 morti e 21 feriti. Fu proprio nell'anno scolastico 1942/1943 che a Santa Teresa di Riva venne aperta una sezione del liceo classico, fu il primo istituto superiore ad essere aperto nella riviera ionica messinese.\nDopoguerra.\nNel secondo dopoguerra, nonostante la massiccia emigrazione, si assistette ad un aumento della popolazione residente, nacquero nuove borgate, la cittadina si arricch\u00ec di vari edifici pubblici, divenendo sede di scuole medie e di un liceo classico.\nNel 1952, iniziarono i lavori di costruzione della chiesa di Santa Maria di Porto Salvo, inaugurata nel febbraio 1958, che ha poi sostituito la vicina vecchia chiesa del 1765. \nIl 26 novembre 1958, Santa Teresa di Riva veniva colpita da una violenta alluvione del torrente Savoca che, rompendo gli argini, allag\u00f2 per 7 giorni il quartiere Bucalo, danneggi\u00f2 il santuario di Santa Maria del Carmelo, abbatt\u00e9 alcune case e cagion\u00f2 la morte di un'anziana donna.\nUltimi decenni.\nDal 1970, la cittadina di Santa Teresa di Riva abbandon\u00f2 gradualmente la sua vocazione prettamente agricola per abbracciarne una commerciale e turistica; purtroppo, mentre il commercio ha registrato un notevole incremento, la stessa cosa non pu\u00f2 dirsi del turismo.\nGli anni Ottanta e Novanta del XX secolo hanno visto la crisi della fiorente coltura del limone e la chiusura di quasi tutte le industrie, ma hanno conosciuto un sostenuto sviluppo urbanistico-edilizio che per certi versi continua tuttora. A partire dal 1970, viene costruito il lungomare cittadino, lungo circa 3,5\u00a0km. Proprio nel periodo di tempo compreso tra il 1970 ed il 2000, si \u00e8 assistito ad un vivace (alle volte disordinato) incremento urbanistico e demografico. Sono nate nuove borgate in zone che poco prima erano aperta campagna; \u00e8 aumentata la popolazione, tale aumento \u00e8 dovuto allo spopolamento dei vicini centri collinari (un tempo fiorenti e popolosi) di Savoca, Casalvecchio Siculo, Antillo, Forza d'Agr\u00f2 e Limina. \nDal 2002 Santa Teresa di Riva \u00e8 gemellata con la cittadina francese di Fuveau."}
{"id": "6408786", "revid": "106944710", "url": "https://it.wikipedia.org/wiki?curid=6408786", "title": "Nazionale Under-20 di calcio dello Zambia", "text": "La nazionale di Calcio dello Zambia Under-20 \u00e8 la maggiore rappresentativa dello Zambia nelle competizioni U-20. Ha partecipato a 3 edizioni del Campionato mondiale di calcio Under-20 raggiungendo i quarti di finale nel 2017."}
{"id": "6408787", "revid": "1075510", "url": "https://it.wikipedia.org/wiki?curid=6408787", "title": "Girolamo Maggi", "text": "Primi anni.\nMaggi nacque ad Anghiari, Toscana. Scarse sono le notizie relative alla sua infanzia, ma egli stesso sostenne di essere stato colpito dalla peste bubbonica la cui epidemia scoppi\u00f2 nel 1563: essa era molto simile a quella del 1527 diffusa dai mercenari di Carlo V d'Asburgo (lanzichenecchi) che sconfissero i Francesi e saccheggiarono il Vaticano, ma potrebbe anche essere una successiva. I suoi genitori erano Paolo e Luisa, che presto lo lasciarono orfano.\nMaggi si applic\u00f2 nell\"'ars oratoria\" con Pierantonio Ghezzi di Laterina, maestro di latino. Successivamente frequent\u00f2 dapprima l'Universit\u00e0 di Perugia, poi quella di Pisa, e infine quella di Bologna. A Pisa, segu\u00ec le lezioni del noto professore di oratoria latina e greca, Francesco Robortello, che rimase membro della facolt\u00e0 dal 1543 al 1549.\nCarriera.\nOltre al toscano, Maggi impar\u00f2 ben presto il latino, il greco, l'ebraico e lo spagnolo. Forte di queste abilit\u00e0 linguistiche, si appassion\u00f2 alla giurisprudenza, basandosi dapprima sugli studi di Andrea Alciato, poi su quelli di Bartolo da Sassoferrato e delle correnti di pensiero attive nel XIV e nel XV secolo.\nSi interess\u00f2, inoltre, alla storia antica, e inizi\u00f2 ben presto a studiare l'epigrafia e l'architettura. Allest\u00ec una vasta collezioni di antiche lapidi provenienti da Como, Ravenna, Rieti, Foligno, Perugia e Roma. A Pisa e in altre citt\u00e0 italiane, esamin\u00f2 molte tombe e sarcofagi per poi confutare una diffusa credenza del tempo, ossia l'esistenza dei giganti nell'antichit\u00e0. Si applic\u00f2 per offrire una corretta interpretazione delle leggi romane e, per la sua eccellente analisi di una parte del Digesto, fu abbracciato da Robertello. A Pisa ottenne il dottorato nel 1546 e due anni dopo ritorn\u00f2 nella sua citt\u00e0 natale.\nNel 1548 gli fu chiesto dai suoi concittadini di andare a far visita al granduca Cosimo I de' Medici. Inizi\u00f2 tale impresa a Venezia, citt\u00e0 dove si formavano le pi\u00f9 illustri menti italiane di quei tempi grazie al proficuo commercio di libri incentivato dal governo; rivide Robortello e leg\u00f2 con lo scrittore Pietro Aretino. Maggi, non avendo nulla da offrire, ricerc\u00f2 protezione da Aretino, come mostrano i seguenti versi endecasillabi, tratti dalla \"Guerra di Fiandra\" pubblicata nel 1551 (Canto II, v. 56):\nCon grande apprezzamento, Aretino mand\u00f2 questo poema sulle guerre fiamminghe a Chiapino Vitelli, famoso spagnolo mercenario generale nel febbraio 1551, insieme ad una lettera in cui elogiava le capacit\u00e0 di Maggi. La famiglia di Vitelli possedeva molte terre nei pressi di Anghiari, situate solo qualche miglio pi\u00f9 lontano della tenuta di Maggi; da qui, Maggi cerc\u00f2 di ingraziarsi Vitelli, soldato di Cosimo, per ottenere la benevolenza alla corte di Firenze. Cerc\u00f2 di ingraziarsi anche Giovanni delle Bande Nere, padre di Cosimo I, dal momento che l'aspirazione al trono da parte del figlio ben costituiva un obiettivo di Maggi. In cinque canti, Maggi spesso si lamenta del suo infausto destino, rappresentandosi frustrato per aver intrapreso le professioni legali soltanto per necessit\u00e0.\nL'invasione dei Turchi.\n\u00c8 stato giudice e ingegnere militare di difesa a Famagosta su Cipro quando l'isola fu invasa nel 1571 dai Turchi ottomani. Assediato dai Turchi, progett\u00f2 marchingegni per difendersi dai loro attacchi. Quando l'isola fu conquistata, Maggi fu imprigionato a Costantinopoli dove scrisse due trattati: \"De tintinnabulis\", sulle campane e sui carillon, e \"De equuleo\", sui metodi di tortura.\nCon la speranza di ottenere la libert\u00e0 dedic\u00f2 il primo trattato a Carolus Rym, ambasciatore dell'imperatore del Sacro Romano Impero Massimiliano II d'Asburgo, e il secondo trattato a Fran\u00e7ois de Noailles, vescovo di Aire e ambasciatore del re di Francia. Apprezzarono i suoi lavori e si impegnarono per ottenere la sua libert\u00e0: i loro sforzi, tuttavia, vennero vanificati quando egli evase e si rifugi\u00f2 nell'ambasciata imperiale. Il capitano della prigione lo arrest\u00f2 e lo condann\u00f2 a morte per strangolamento.\nI due trattati vennero pubblicati postumi rispettivamente nel 1608 e nel 1609."}
{"id": "6408790", "revid": "287204", "url": "https://it.wikipedia.org/wiki?curid=6408790", "title": "Incheon Football Stadium", "text": "L'Incheon Football Stadium \u00e8 uno stadio di calcio che si trova nella citt\u00e0 di Incheon, in Corea del Sud.\nStoria.\nNel 2017 ha ospitato il Mondiale di calcio Under-20."}
{"id": "6408791", "revid": "104396826", "url": "https://it.wikipedia.org/wiki?curid=6408791", "title": "Move (BtoB)", "text": "Move \u00e8 il quinto EP della boy band sudcoreana BtoB, pubblicato nel 2014.\nTracce.\nBonus track"}
{"id": "6408797", "revid": "125960592", "url": "https://it.wikipedia.org/wiki?curid=6408797", "title": "Storia del Bologna Football Club 1909", "text": "Questa voce tratta i principali avvenimenti in 112 anni di storia del Bologna Football Club 1909, societ\u00e0 calcistica italiana per azioni con sede nella citt\u00e0 di Bologna.\nGli albori.\nLa fondazione.\nIl fondatore del Bologna fu Emilio Arnstein, boemo nativo di Wotitz \u2014 divenuto poi Votice \u2014, cittadina del distretto di Bene\u0161ov nei pressi di Praga. Interessatosi al \"football\" durante gli studi universitari a Praga e Vienna, nella Trieste asburgica, aveva gi\u00e0 fondato col fratello Hugo, altri boemi e qualche inglese il Black Star Football Club.\nArnstein giunse a Bologna nel 1908 e subito s'inform\u00f2 dove si giocasse a \"football\" in citt\u00e0. Dopo alcune informazioni imprecise, finalmente si fece vivo un tranviere. Gli disse che li avrebbe trovati in Piazza d'Armi, ai cosiddetti Prati di Caprara.\nTra i ragazzi che giocavano ai Prati di Caprara c'erano i fratelli Gradi, Louis Rauch, un giovane odontoiatra svizzero stabilitosi a Bologna, e gli studenti del Collegio di Spagna, tra i quali Antonio Bernab\u00e9u, fratello di Santiago, leggendario giocatore e presidente del . Arrigo Gradi andava agli allenamenti con la maglia a quarti rosso e blu della squadra del collegio svizzero Wiget auf Sch\u00f6nberg di Rorschach. nel quale aveva studiato, e presto questi colori divennero quelli della divisa sociale. Essi, col nome \"Felsineo\", avevano gi\u00e0 disputato una partita contro i rivali ferraresi, il 4 novembre 1906, terminata 3-3; Sarebbe dunque questa, per la storia, la prima vera partita di calcio disputata a Bologna. Dovettero passare anni prima che si decidesse di istituire una vera e propria societ\u00e0. Della questione si interess\u00f2 il cavalier Carlo Sandoni, presidente del Circolo Turistico Bolognese. Dopo alcune riunioni, il 3 ottobre 1909, una domenica mattina, i pionieri vennero convocati in assemblea. Sandoni si dichiar\u00f2 disposto a patrocinare la loro iniziativa, venne redatto uno statuto e cos\u00ec nacque il Bologna Football Club, sezione del Circolo Turistico.\nPresidente fu eletto Louis Rauch, Guido Della Valle come vice, Enrico Penaglia segretario, Sergio Lampronti cassiere, Emilio Arnstein e Leone Vicenzi consiglieri. La carica di capitano della squadra venne affidata ad Arrigo Gradi, essendo l'unico giocatore che deteneva un poco di pi\u00f9 di esperienza rispetto agli altri compagni di squadra, in virt\u00f9 del fatto di aver gi\u00e0 giocato in Svizzera.\nLa sede era quella stessa del Circolo Turistico Bolognese, ovvero l'antica Birreria Ronzani, al numero 6 di via Spaderie; il campo da gioco erano i campi di Caprara. I colori sociali divennero ufficialmente il rosso e il blu, a quarti, secondo il modello delle casacche che Gradi si era portato dietro dalla Svizzera. I calzoncini erano bianchi.\nLe prime partite e i primi campionati.\nIl 20 marzo 1910 venne organizzato il Campionato Emiliano, qualificato come di Terza Categoria per le squadre del tempo. Vi si iscrissero solo altre due squadre, sempre della citt\u00e0 di Bologna: la Sempre Avanti! e la Virtus. Si contesero il titolo in due partite, giocate una dopo l'altra: il Bologna surclass\u00f2 prima la Sempre Avanti! per 10-0, poi, dopo un riposo di una decina di minuti, inflisse un 9-1 alla Virtus.\nCon l'intenzione di iscriversi al campionato di Prima Categoria, il Bologna dovette rivoluzionare l'assetto societario: nomin\u00f2 presidente Domenico Gori, trasfer\u00ec la sede presso il Bar Libertas in via Ugo Bassi a Bologna, e infine individu\u00f2 un terreno che poteva fare al caso del Bologna, che prender\u00e0 il nome di \"Cesoia\", dal nome della trattoria proprietaria del campo. Cambiarono anche le divise: dalla camicia rosso e blu a quarti si pass\u00f2 a maglie a sette pali rossobl\u00f9 con scollatura e stringa di chiusura. Dopo un'amichevole con l'Internazionale \u2014 Campione d'Italia in carica \u2014 nella quale, pur uscendo sconfitti, i Rossobl\u00f9 mostrarono grandi doti, la societ\u00e0 ottenne il permesso di iscriversi direttamente alla Prima Categoria, il campionato di massima serie.\nIn quella stagione e nelle due successive il Bologna non brill\u00f2, concludendo negli ultimi posti del girone veneto-emiliano. Alla fine di quest'ultimo campionato, il Bologna dovette lasciare il campo della Cesoia per trasferirsi nel 1913 nello Stadio Sterlino: un impianto finalmente degno di un club in ascesa. Lo stadio non era il massimo della regolarit\u00e0: da una porta all\u2019altra c\u2019era un dislivello di un metro, si disputava un tempo in salita e uno in discesa. Venne inaugurato in occasione della prima sfida interna contro il .\nI campionati di calcio continuarono fino al 21 maggio 1915, giorno in cui la Federazione sospese il torneo, a causa dello scoppio imminente della prima Guerra Mondiale.\nIl Bologna durante e dopo la guerra.\nPer sopperire allo stop, la FIGC nel 1916 decise di organizzare un torneo sostitutivo, la Coppa Federale. Il Bologna, incluso nel raggruppamento emiliano con e , giunse secondo alle spalle dei Canarini, perdendo cos\u00ec la possibilit\u00e0 da partecipare alla fase finale. A causa dell'inasprimento del conflitto, il torneo non venne pi\u00f9 ripetuto. Allora in Comitato Regionale Emiliano organizz\u00f2 sia nel 1916 che nel 1917 la Coppa Emilia, di cui il Bologna vinse la prima edizione, piazzandosi in testa con 14 punti davanti al Reggio Emilia, mentre perse la seconda nello spareggio col Modena. Oltre a queste manifestazioni, vennero organizzate numerose amichevoli.\nQuando si ritorna allo sport, la situazione del club \u00e8 disastrosa: con il ridotto in misere condizioni, crollata la tribuna, scomparso lo steccato, dispersi i soci, vuote le casse sociali. Olretutto, 7 giocatori di prima squadra non rispondono all'appello; assieme a loro, erano caduti anche altri soci. Il sacrificio di tutti loro fu ricordato il 19 settembre 1920, con una lapide posta a perenne ricordo sotto la nuova tribuna dello Sterlino.\nAnni 1920.\nL'arrivo di Felsner.\nL'ascesa al vertice.\nIl campionato del Bologna riparte il 12 ottobre 1919, con la vittoria contro il GS Bolognese. Il campionato di Prima Categoria 1919-1920 fu quello che per la prima volta vide l'esordio un giocatore acquistato da un'altra squadra: Bernardo Perin, comprato dal per 2 lire.\nLa squadra era ormai competitiva nel suo girone, ma mancava una figura che si stava delineando nel corso degli anni: quella del \"coach\". Il consiglio rossobl\u00f9 infatti decise di provvedere all'ingaggio di un allenatore professionista. Il presidente del Bologna, Cesare Medica, mise una inserzione su un popolare quotidiano viennese. Risposero in diversi e allora Arrigo Gradi, venne mandato in missione a Vienna. La scelta dello storico fondatore del Bologna cadde su Hermann Felsner. Nel primo anno di Felsner, la stagione 1920-1921, il Bologna a vinse il titolo emiliano battendo in 3 partite in finale i rivali del Modena, e cos\u00ec pass\u00f2 le semifinali nazionali fino ad arrivare in finale di Lega Nord contro la . Contro i Piemontesi il Bologna trov\u00f2 la sua prima sconfitta in campionato non senza polemiche, a causa del decisivo gol segnato in presunta posizione di fuorigioco da Rampini.\nNelle due stagioni successive il Bologna si piazz\u00f2 sempre al terzo posto nel proprio girone.\nLa prima finale di Lega Nord.\nNella stagione 1923-1924 i Veltri arrivarono in finale di Lega perdendo contro il , in due infuocate partite che diedero il via a una rivalit\u00e0 fierissima. Le due squadre rossobl\u00f9 si trovarono di fronte per la finale di Lega Nord il 15 giugno 1924, sul campo del Genoa di via del Piano, a Marassi. La partita si risolse a favore dei padroni di casa solamente nel finale, grazie ad un gol di Neri, nonostante una netta supremazia di gioco da parte dei Felsinei. Il Bologna in seguito sporse reclamo contro l'omologazione del risultato - per un pungo rifilato a Giuseppe Della Valle da Giovanni Battista Traverso -, che per\u00f2 venne respinto. Il Genoa venne multato di mille lire per l'invasione di campo, mentre Traverso venne squalificato.\nIl ritorno si svolse a Bologna una settimana dopo, sul campo dello Sterlino. Il Bologna mantenne il netto predominio della partita, ma i Grifoni risposero prontamente nella prima frazione di gioco, con un gol di Santamaria. La gara riprese e la giovane formazione emiliana riusc\u00ec a pareggiare con un rigore trasformato da Alberto Pozzi. Gli animi si accesero e all'arbitro Panzeri di Milano sfugg\u00ec totalmente la situazione di mano. Il \"match\" fu sospeso a pochi minuti dalla conclusione: il direttore di gara riport\u00f2 di aver preso tale provvedimento per le intemperanze della tifoseria di casa. L'arbitro, inoltre, aveva scritto nel referto del match di aver \u00abspeciosamente concesso il calcio di rigore al Bologna per evitare incidenti in campo e sulle tribune\u00bb. La FIGC decise quindi di dare la vittoria a tavolino ai liguri.\nDi questa stagione rimase memorabile la vittoria contro il Pro Vercelli, rimasta imbattuta da dieci anni, sconfitto per 2-1 nello stadio degli Eusebiani.\nIl primo scudetto.\nNella stagione 1924-1925, il Bologna, inserita nel girone B della Lega Nord, termina il campionato al primo posto, superando in classifica la e la di due soli punti. Di nuovo il Bologna si trova in finale di Lega Nord davanti al , trionfatore del girone A. Per decretare il vincitore, ci vollero 5 partite. La prima venne giocata a Bologna il 24 maggio 1924: il Bologna, in maglia bianca con una banda rossobl\u00f9 orizzontale, venne sconfitto per 2-1 dal Genoa, con i goal dell'ex bomber dei felsinei Cesare Alberti e di Edoardo Catto; accorcia le distanze per il Bologna un giovane attaccante bolognese, Angelo Schiavio. Il ritorno si gioc\u00f2 a Genova il 31 maggio e la partita termin\u00f2 ancora 2-1, ma questa volta a favore del Bologna (Giuseppe Muzzioli e Giuseppe Della Valle segnarono per i felsinei, Aristodemo Santamaria realizz\u00f2 il temporaneo pareggio ligure) in un confronto molto acceso e con varie interruzioni per scontri in campo e sugli spalti.\nFu quindi necessario uno spareggio, fissato per la domenica successiva, il 7 giugno, a Milano. Il Genoa si port\u00f2 in doppio vantaggio con Daniele Moruzzi e ancora Alberti. Al sedicesimo della ripresa, quando un tiro del bolognese Muzzioli entr\u00f2 nella porta del Genoa in maniera apparentemente non chiara, l'arbitro Mauro indic\u00f2 il \"corner\", ritenendo che il portiere genoano avesse deviato il pallone fuori dal rettangolo di gioco e fosse entrato in rete per vie traverse, ma numerosi sostenitori bolognesi entrarono in campo accerchiando il direttore di gara. Dopo circa un quarto d'ora di sospensione l'arbitro decise di convalidare la rete per placare la tifoseria felsinea; infine, il Bologna agguant\u00f2 il pareggio con Alberto Pozzi. I tempi regolamentari si conclusero quindi in parit\u00e0, ma il Genoa si rifiut\u00f2 di disputare i tempi supplementari e chiese la vittoria a tavolino in ragione della forzata concessione del gol fantasma di Muzzioli; in risposta, il Bologna chiese a sua volta il successo d'ufficio proprio per la mancata disputa dei supplementari da parte dei liguri. A quel punto la Lega, sebbene il regolamento non prevedesse l'annullamento retroattivo dell'intera partita sulla base della contestazione avanzata dall'arbitro, e perci\u00f2 obbligasse \"de facto\" l'organo a dare ragione a una delle due squadre, non omolog\u00f2 il 2-2 e respinse sia il reclamo ligure che quello emiliano, decretando la ripetizione dello spareggio.\nNella quarta finale non furono registrate invasioni di campo durante la partita, che termin\u00f2 1-1. Gli scontri per\u00f2 avvennero dopo la partita, ovvero alla stazione di Porta Nuova, tanto che due genoani furono feriti addirittura da colpi di pistola. Dopo insulti e battibecchi tra la dirigenza bolognese e quella genovese, e una squalifica per i felsinei minacciata dal Consiglio Federale (fatto che provoc\u00f2 una protesta di piazza a Bologna), con la mediazione della Lega Nord del 26 luglio torn\u00f2 la pace e venne programmato l'ennesimo spareggio.\nIl 9 agosto 1925, alle 8 di mattina, venne giocata la quinta e ultima finale di Lega Nord, sul campo milanese della Forza e Coraggio a Vigentino. Presenziarono soltanto dirigenti, giornalisti e qualche tifoso locale e il campo era circondato da uno squadrone di carabinieri a cavallo. Il Bologna, che giocava in verde con il colletto nero, vinse agevolmente e con merito per 2-0, nonostante termin\u00f2 il \"match\" addirittura in 9 uomini, per le espulsioni di Alberto Giordani e Giovanni Borgato. I Petroniani passarono in vantaggio prima con una prodezza di Pozzi, poi allo scadere Perin arrotond\u00f2 il risultato a 2-0. Il titolo di Lega Nord era conquistato dal Bologna che si qualific\u00f2 cos\u00ec alla Finalissima nazionale contro la vincitrice della Lega Sud.\nIl campionato per\u00f2 non era concluso, e non si poteva ancora considerare vinto dal Bologna: restava da giocare la doppia sfida della finale nazionale contro i vincitori della Lega Sud, i biancoverdi dell'Alba Roma; i due match furono vinti entrambi dal Bologna, il primo per 4-0, il secondo per 2-0. Per la prima volta i rossobl\u00f9 divennero campioni d'Italia.\nIl secondo scudetto e i titoli sfiorati.\nLa finale Nord 1926 e il nuovo stadio.\nLa stagione successiva, il Bologna si mostr\u00f2 pi\u00f9 che degno del suo titolo: i Rossobl\u00f9 viaggiarono imbattuti per 21 giornate su 22 ed ebbero il migliore attacco di tutto il campionato, con ben 74 reti realizzate e 20 subite. Solo all'ultima giornata del girone vennero sconfitti a Torino dai Granata. In finale di Lega Nord, cedettero lo scudetto in tre partite alla Juventus per un gol di scarto, dopo due pareggi maturati allo Sterlino e in Corso Marsiglia.\nPer contenere le ormai migliaia di tifosi rossobl\u00f9, il 31 ottobre 1926 venne inaugurato il nuovo Stadio Littoriale, dovuto all'iniziativa e all'impulso di Leandro Arpinati, podest\u00e0 di Bologna nonch\u00e9 presidente FIGC e fervente tifoso dei colori rossobl\u00f9. Il grande stadio, completo di piscine e di campi da tennis, rappresentava al tempo stesso un premio per i trionfi della squadra, e divenne un simbolo della citt\u00e0 di Bologna.\nIl caso Allemandi.\nNella stagione 1926-1927 la sfida per lo scudetto si concentr\u00f2 tra Bologna e . Entrambe le squadre si qualificarono al girone finale: i Granata si piazzarono primi e i rossobl\u00f9 secondi, tuttavia sullo scudetto si abbatt\u00e9 uno dei primi scandali di corruzione in Italia, noto come caso Allemandi. In seguito a un controverso processo sportivo, il titolo fu revocato al Torino, ma Arpinati, contrariamente a quanto prescrivevano le regole dell'epoca, non lo attribu\u00ec al Bologna e lo lasci\u00f2 non assegnato con la motivazione che l\"'affaire\" aveva falsato in toto i risultati del campionato. Le ragioni dietro il provvedimento di Arpinati non furono mai totalmente chiarite: secondo i suoi estimatori egli non concesse il titolo ai Felsinei per evitare sospetti di parzialit\u00e0, mentre per i suoi detrattori la gestione sia dello scandalo che dell'intero torneo da parte del gerarca romagnolo sarebbe stata orientata a favorire il Bologna e la decisione di non assegnare lo scudetto gli sarebbe stata imposta dal regime fascista.\nIntanto in estate vi fu un'importante mutamento dell'assetto societario: sempre Arpinati decise di creare la \"Bologna Sportiva\", societ\u00e0 polisportiva con sezioni dedicate ai vari sport tra cui la scherma, l'atletica leggera, il tennis, oltre al calcio.\nLo scudetto del 1929.\nIl secondo tricolore arriv\u00f2 nella stagione 1928-1929, ultimo torneo disputato prima dell'avvento del girone unico. In questo campionato il ruolino dl marcia del Bologna fu molto superiore rispetto agli avversari: 24 risultati utili, 20 vittorie e 4 pareggi; 86 goal fatti di cui 29 solo di Schiavio. La finale vide il Bologna nuovamente contro il Torino: l'andata, giocata allo stadio Littoriale, venne vinta dai Rossobl\u00f9 per 3-1; il ritorno, disputato allo Stadio Filadelfia, venne vinto dai Granata per 1-0. Il 7 luglio, allo Stadio Nazionale di Roma, i felsinei vinsero la terza e decisiva partita di spareggio per 1-0, con rete di Giuseppe Muzzioli, e si laurearono campioni d'Italia per la seconda volta nella loro storia. Il Bologna si qualific\u00f2 cos\u00ec alla Coppa dell'Europa Centrale, ma prefer\u00ec rinunciare e imbarcarsi per una \"tourn\u00e9e\" in Sud America. Gli effetti di questa esperienza, terminata a settembre inoltrato dopo 14 partite in nemmeno due mesi, si fecero sentire pesantemente nella stagione successiva, che vide i Petroniani arrivare solo sesti.\nAnni 1930.\nLe due coppe dell'Europa Centrale e l'avvento di Dall'Ara.\nIl primo avvenimento importante fu nella stagione 1930-1931, nella quale vennero rassegnate le dimissioni del tecnico Felsner dopo 11 anni. Al suo posto arriv\u00f2 quello che sarebbe stato - oramai al sorgere degli anni 1930 - solo il secondo allenatore della storia veltra: Gyula Lelovics.. Se la prima stagione con il nuovo allenatore si concluse al terzo posto, quella seguente fu un successo: in Europa il Bologna approd\u00f2 in finale nella Coppa dell'Europa Centrale. La partita per\u00f2 non si disput\u00f2, poich\u00e9 gli incidenti fra la Juventus e lo Slavia Praga nell'altra semifinale, portarono il comitato tecnico della coppa a decidere per all'esclusione di entrambe le squadre dalla competizione e di conseguenza proclam\u00f2 il Bologna vincitore dell'edizione del 1932. Fu cos\u00ec che, per la prima volta in assoluto nella storia del calcio italiano, una squadra di club vinse una coppa europea internazionale.\nIl bis europeo arriv\u00f2 due stagioni dopo: il Bologna, in virt\u00f9 del terzo posto conquistato nel campionato precedente, si qualific\u00f2 ancora per l'edizione della coppa Mitropa del 1934, e fu un trionfo. All'indomani della vittoria della nazionale italiana ai mondiali del 1934 \u2014 nella cui finale segn\u00f2 proprio il felsineo Angelo Schiavio \u2014, il successo del Bologna nella Coppa dell'Europa Centrale, sanc\u00ec la definitiva supremazia \ndel calcio italiano in ambito europeo. L'affermazione del Bologna arriv\u00f2 attraverso risultati fragorosi sotto il profilo del punteggio, che misero in risalto la forza e il talento della squadra: 3 reti al Bocskay, 6 al Rapid Vienna, 5 al Ferencv\u00e1ros in semifinale. Nella finale, i petroniani si ritrovarono di fronte i campioni in carica d'Austria dell'Admira Vienna, squadra ricca di elementi di spicco del \"Wunderteam\". Il Rossobl\u00f9 persero la finale di andata disputata al Prater di Vienna per 3-2. La partita di ritorno al Littoriale, giocata in una giornata di caldo torrido, vide il Bologna dominare gli austriaci: 5-1 il risultato finale, con Carlo Reguzzoni mattatore dell'incontro segnando tre reti. Reguzzoni conquist\u00f2 anche il titolo di capocannoniere del torneo. Il Bologna era sul tetto d'Europa per la seconda volta in tre anni, unica squadra italiana a riuscire nell'impresa nel periodo classico della Coppa dell'Europa Centrale, dall'edizione del 1927 a quella del 1940. Nel frattempo erano cambiate alcune cose ai vertici societari: con la caduta in disgrazia di Leandro Arpinati - e di conseguenza di tutti gli uomini legati a lui, presidente Bonaveri compreso - si affacci\u00f2 sulla scena bolognese un imprenditore tessile, all'epoca quarantenne, originario di Reggio Emilia; il suo nome era Renato Dall'Ara, che divenne commissario straordinario del Bologna e poi presidente, inaugurando cos\u00ec il suo trentennio di presidenza, il pi\u00f9 glorioso della storia del Bologna.\nLo \"squadrone che tremare il mondo fa\".\nDal 1934 al 1945 si registr\u00f2 in Italia e in Europa un netto dominio rossobl\u00f9: in sei anni - dal 1935 al 1941 - la squadra vinse ben 4 scudetti. Il fautore di questo dominio fu il nuovo allenatore, l'ungherese \u00c1rp\u00e1d Weisz. I suoi frutti si videro dal 1936 con la vittoria del terzo scudetto, pur avendo a disposizione una rosa molto corta, appena 14 giocatori. L'anno successivo col bis tricolore e con la vittoria del prestigioso Torneo dell'Esposizione di Parigi, una competizione che riuniva tutte le squadre che avevano vinto il campionato la stagione passata, i Veltri si affermarono come una delle squadre migliori di tutto il panorama calcistico continentale. Nonostante la stagione successiva dove il Bologna si classifica quinto, nella stagione 1938-1939 arriva l'ennesimo scudetto. A vincerlo non sar\u00e0 Weisz, che \u00e8 costretto a lasciare l'Italia a causa delle promulgazioni delle leggi razziali, bens\u00ec Hermann Felsner, gi\u00e0 allenatore dei felsinei nei primi anni della fondazione del club. L'anno successivo si contesero lo scudetto i petroniani e l'Ambrosiana, la squadra di Giuseppe Meazza; dopo un campionato combattuto tra le due squadre, proprio all'ultima di campionato si ritrovano a giocare contro le due squadra appaiate entrambe in testa, con i milanesi con un punto in pi\u00f9 del Bologna. La partita venne vinta dall'Ambrosiana che cos\u00ec si laure\u00f2 campione d'Italia.\nAnni 1940.\nIl sesto scudetto.\nLa stagione 1940-1941, nonostante la guerra fosse incominciata quattro mesi prima, il Bologna la conclude con la vittoria del sesto scudetto; un'aura di imbattibilit\u00e0 circonda il Bologna, tanto che i tifosi rispolverano un vecchio inno del tempo dei pionieri \"\u00c8 il Bologna lo squadrone che tremare il mondo fa\". La vittoria dello scudetto sar\u00e0 l'ultima gioia del Bologna per i futuri anni: l'anno successivo si piazza al settimo posto e poi, complice la guerra incalzante, il campionato di calcio \nsospeso. All'indomani della fine del campionato, Felsner torna in patria e non si pu\u00f2 non pensare a un ciclo che si chiude definitivamente.\nI campionati di guerra e la Coppa Alta Italia.\nPartito Felsner, Dall'Ara chiam\u00f2 Mario Montesanto come neoallenatore, che porter\u00e0 la squadra al sesto posto finale. Ma la seconda guerra mondiale arriv\u00f2 anche in Italia e la Serie A fu costretta a fermarsi. La passione per il calcio era dura a morire e venne quindi organizzato un campionato di guerra, a cui parteciparono solo le squadre del Nord e Centro-Italia. Il Bologna arriv\u00f2 in semifinale perdendo contro lo , che vincer\u00e0 poi la competizione. Terminata la guerra, un centinaio di appassionati promosse un'assemblea dei soci al cinema \"Modernissimo\", in pieno centro storico: si ricostitu\u00ec la societ\u00e0 tornando alla vecchia denominazione sociale di \"Bologna Football Club\", e l'elezione del presidente fu un plebiscito per l'uomo che aveva vinto quattro scudetti in sei stagioni: Renato Dall'Ara. I rossobl\u00f9, nonostante avessero perso giocatori importanti come Puricelli e Andreolo, vinsero la Coppa Alta Italia. Nel frattempo due grandi giocatori erano saliti alla ribalta nazionale, due campioni che per anni entusiasmarono il pubblico dello stadio comunale: Gino Cappello, raffinatissimo e dinoccolato attaccante che fu acquistato dal Bologna nello scambio che port\u00f2 Puricelli al ; e poi Cesarino Cervellati, ala destra dribblomane cresciuta nelle giovanili del Bologna, che arriv\u00f2 a vestire pi\u00f9 volte la maglia azzurra della nazionale. In campionato invece la squadra fin\u00ec nuovamente al sesto posto.\nAnni 1950.\nGli anni della mediocrit\u00e0.\nA partire dai campionati degli anni 1950 a seguire il Bologna visse momenti molto bui, che non lo riportarono pi\u00f9 ad essere competitivo in Italia e in Europa, tanto che nelle stagioni 1949-1950 e 1951-1952 i felsinei rischiarono la retrocessione. Tutto ci\u00f2 era dovuto specialmente al tramonto del Metodo, il modulo di gioco che dagli anni 1920 fino ai primi anni 1940 aveva garantito sei scudetti al Bologna, ma che ormai era stato soppiantato dal Sistema; il presidente Dall'Ara, che non voleva abbandonare la vecchia tattica di gioco, ingaggi\u00f2 allenatori ancora legati ad essa, con la conseguenza di campionati fallimentari sia dal punto di vista tattico che dei risultati. Alla fine con l'arrivo dell'inglese Edmund Crawford nel 1949, anche il Bologna pass\u00f2 ufficialmente al Sistema, ma senza ottenere buoni risultati.\nLa lenta rinascita.\nA seguito del sedicesimo posto in classifica, che al tempo era il peggior piazzamento della storia del Bologna, Dall'Ara cambi\u00f2 ancora tecnico, puntando su Giuseppe Viani.\nNel 1953, il Bologna acquist\u00f2 due giocatori dal : Gino Pivatelli, centravanti, e Ugo Pozzan, giovane centrocampista dalla superba tecnica. \"Il Piva\" - cos\u00ec soprannominato - si rivel\u00f2 un autentico asso: grande tecnica, tiro potentissimo, fiuto del gol di prim'ordine. Con lui in squadra e con l'immarcescibile Cappello, il Bologna torn\u00f2 in posizioni di classifica pi\u00f9 consone al suo rango: un quarto posto nel 1954-1955, e un quinto nel 1955-1956, con Pivatelli capocannoniere del campionato, avendo segnato 29 reti in 30 partite, unico calciatore italiano ad aggiudicarsi il titolo negli anni 1950. \n\u00c8 di quell'anno l'arrivo in rossobl\u00f9 di un giovanissimo attaccante friulano che scriver\u00e0 pagine indelebili nella storia del club: Ezio Pascutti, che al suo esordio segn\u00f2 subito un gol in trasferta contro il .\nL'anno dopo il Bologna ripiomba nel caos: la squadra non ingrana, Viani rassegna le dimissioni e al suo posto arriva Aldo Campatelli, ex giocatore del Bologna. Alla fine il piazzamento finale \u00e8 il quinto posto, molto superiore rispetto alle aspettative, considerando il burrascoso progredire dei precedenti eventi. Le stagioni a venire sono contraddistinte da alti e bassi, ma gi\u00e0 in queste vengono acquistati i giocatori che poi comporranno la futura squadra titolare che vincer\u00e0 lo scudetto nel 1963-1964; nella 1956-1957 arriv\u00f2 a Bologna Mirko Pavinato, l'anno dopo Paride Tumburus; in questa stagione approd\u00f2 al Bologna soprattutto un giovanissimo Giacomo Bulgarelli, di Portonovo di Medicina, che nelle stagioni successive, per molti anni, divenne una bandiera veltra. La stagione ancora seguente - vale a dire nella 1958-1959 - vennero acquistati per vestire la casacca rossobl\u00f9 altri giocatori che comporranno la squadra del tricolore: Romano Fogli, Marino Perani e Carlo Furlanis.\nAnni 1960.\nL'avvento di Bernardini.\nAll'inizio della stagione 1960-1961 l'allenatore romano Fulvio Bernardini arriv\u00f2 a Bologna con la voglia di confezionare un'altra impresa come quella con la , quando vinse lo scudetto nel 1955-1956. Al suo arrivo il nuovo allenatore chiese e ottenne due giocatori che si sarebbero rivelati fondamentali: dalla giunsero Franco Janich e Bruno Franzini, rispettivamente centrocampista e difensore. Per l'attacco arriva dalla Danimarca Harald Nielsen, su consiglio dell'ex calciatore rossobl\u00f9 Axel Pilmark. La prima stagione parte a rilento, tanto che il presidente Renato Dall'Ara comincia gi\u00e0 a contattare diversi allenatori per sostituire Bernardini, tra cui l'ex Viani, al quale il presidente era rimasto legato. Nonostante le critiche, la squadra finisce al quarto posto, che rappresentava il miglior piazzamento degli ultimi 20 anni. In pi\u00f9 era arrivato il successo nella Coppa Mitropa, non pi\u00f9 prestigiosa come prima della guerra, ma pur sempre importante. Questi sono anche gli anni dei mondiali in Cile; i Felsinei che prendono parte alla spedizione sono Paride Tumburus, Giacomo Bulgarelli, Franco Janich ed Ezio Pascutti, ma l'avventura degli azzurri si riveler\u00e0 fallimentare. La stagione successiva alla squadra si aggiunge un ultimo tassello, ovvero Helmut Haller: tale inserimento port\u00f2 un'ulteriore ventata di freschezza e di inventiva in una squadra che gi\u00e0 produceva gioco di prim'ordine. Il Bologna continua sulla falsariga della passata stagione, al punto da far esclamare all'allenatore petroniano, al termine di una partita vinta per 7-1 sul Modena: \"Cos\u00ec si gioca solo in Paradiso!\". Nello stesso torneo Ezio Pascutti stabil\u00ec un record segnando consecutivamente per le prime 10 giornate (12 gol). Alla fine per\u00f2 sar\u00e0 ancora quarto posto, ma per tutta la stagione \u00e8 centrale il problema del portiere: alcune incertezze costarono il posto ad Attilio Santarelli, sostituito da Paolo Cimpiel, e questi da Rino Rado. Ma dalla stagione successiva tale problema viene risolto con l\u2019acquisto del nazionale William Negri.\nIl settimo scudetto.\nIl caso-doping.\nIl 4 marzo 1964 in seguito ad alcuni controlli antidoping effettuati due giorni prima dopo Bologna- (4-1), risult\u00f2 che cinque giocatori felsinei - Mirko Pavinato, Romano Fogli, Paride Tumburus, Marino Perani ed Ezio Pascutti - vengono trovati positivi. Le provette contenenti il \"materiale incriminante\" furono messe sotto sequestro dalla magistratura, e la FIGC formalizz\u00f2 il provvedimento: 3 punti di penalizzazione al Bologna, 18 mesi di squalifica all'allenatore Fulvio Bernardini e al medico sociale Igino Poggiali, assolti i giocatori incriminati perch\u00e9 assunsero sostanze dopanti inconsapevolmente. La reazione della citt\u00e0 \u00e8 quella di chi sa di subire un\u2019ingiustizia da parte dei potenti; diversi si lamentano infatti che questa decisione sia arrivata per fermare il cammino del Bologna e favorire invece squadra pi\u00f9 blasonate come o , molto pi\u00f9 ben viste dalla Lega Calcio.\nSubito dopo la decisione della FIGC il Bologna chiede le controanalisi, ovvero far esaminare anche il secondo campione delle urine. Il regolamento infatti prevede che al momento del prelievo, il campione venga diviso in due flaconi, proprio per riservarsi la possibilit\u00e0 di una eventuale verifica. Le controanalisi dimostrarono per\u00f2 l'innocenza dei giocatori: nelle provette furono registrati livelli di anfetamine in quantit\u00e0 eccessive per un essere umano, quindi difficilmente potevano essere state somministrate ai giocatori incriminati. Accertata la mancanza di prove circa l'assunzione da parte dei giocatori di sostanze proibite, il 16 maggio la Corte d'Appello federale assolve il Bologna, il medico sociale Poggiali e Bernardini, cancellando i tre punti di penalizzazione. Sebbene i responsabili della manipolazione delle provette ufficialmente non vennero mai individuati, nei decenni successivi alcune testimonianze fecero ricadere i sospetti al riguardo sulla figura di Gipo Viani, l'allora direttore tecnico del Milan.\nLo spareggio-scudetto.\nIl campionato fin\u00ec cos\u00ec con le due squadre appaiate al primo posto, Bologna e : per la prima volta nella storia della Serie A si rese necessario uno spareggio, che si gioc\u00f2 a Roma il 7 giugno 1964. Ma tre giorni prima della gara una terribile notizia colp\u00ec i giocatori rossobl\u00f9: mentre si trovava nella sede della Lega con Angelo Moratti, proprietario dell\u2019Inter, per definire i dettagli organizzativi per lo spareggio, era morto improvvisamente di infarto il presidente Renato Dall'Ara. Il Bologna gioc\u00f2 con il lutto nel cuore la partita perfetta, accorta tatticamente e assai cinica, vincendo 2-0 con un autogol di Facchetti, viziato da una buona conclusione di Romano Fogli, e un gol di Harald Nielsen, mettendosi cos\u00ec in tasca dopo 23 anni il settimo scudetto. Con la vittoria del campionato si chiuse la presidenza Dall'Ara, il massimo dirigente pi\u00f9 vittorioso della storia del Bologna: quattro scudetti \u2014 pi\u00f9 quello conquistato nel 1964, poco dopo la sua scomparsa \u2014, una Coppa Media Europa, il Torneo dell\u2019Esposizione di Parigi, una Mitropa Cup, una Coppa Alta Italia.\nLa prima Coppa Italia.\nA sostituire Dall'Ara fu il vicepresidente Luigi Goldoni, gi\u00e0 da anni nel consiglio d'amministrazione della societ\u00e0. La stagione successiva alla vittoria del settimo scudetto vede la squadra partecipare per la prima volta alla Coppa dei Campioni, nella quale per\u00f2 eliminata al turno preliminare contro l', risolto a favore dei belgi nello spareggio del Camp Nou - dopo due gare che avevano fruttato un pareggio - per il lancio della monetina. In campionato, con lo scudetto sul petto, il Bologna chiude al sesto posto, deludendo molti tifosi.\nDopo questa stagione la societ\u00e0 decise di dare una scossa alla squadra: Goldoni esoner\u00f2 Fulvio Bernardini, e al suo posto arriv\u00f2 prima Manlio Scopigno poi Luis Carniglia. L'allenatore argentino port\u00f2 il Bologna ad un paio di eccellenti piazzamenti: prima un secondo posto che qualific\u00f2 il Bologna alla Coppa delle Fiere - arrivando fino ai quarti e uscendo contro il per lancio della monetina - e terzo posto. Intanto Goldoni nel 1966 aveva richiamato come direttore generale Gipo Viani, gi\u00e0 ex allenatore dei rossobl\u00f9 negli anni 1950. Con il suo arrivo per\u00f2 nacquero dei contrasti fra lui e Carniglia, e dopo una violenta lite la societ\u00e0 decise di esonerare l'allenatore argentino e di rimpiazzarlo con Cesarino Cervellati, bandiera del Bologna degli anni 1950 e 1960.\nCol passare del tempo comunque vengono ceduti diversi protagonisti del Bologna scudettato: prima Harald Nielsen, poi Helmut Haller, mentre Ezio Pascutti si ritira e William Negri trascorre un anno inattivo per infortunio, prima di essere ceduto. La vendita di Haller fu l'ultima azione da presidente di Goldoni, poich\u00e9 gli subentr\u00f2 Raimondo Venturi, imprenditore del settore tubolari, terzo presidente del dopoguerra. Nel 1969 Venturi designa per la figura di Direttore Tecnico Oronzo Pugliese. Nella stagione 1969-1970 viene ingaggiato come nuovo allenatore Edmondo Fabbri. Al primo anno l'ex Commissario Tecnico della conquista la Coppa Italia: nella partita decisiva la squadra sconfigge il per 2-0 con doppietta di Giuseppe Savoldi.\nAnni 1970 e 1980.\nLa seconda Coppa Italia.\nNelle stagioni successive la squadra continu\u00f2 a non raggiungere le posizioni di vetta. Uniche consolazioni di quegli anni furono le vittorie della Coppa di Lega Italo-Inglese nel 1970 e quella della seconda Coppa Italia nella stagione 1973-1974, battendo ai rigori il nella finale di Roma. L'allenatore di questa vittoria era Bruno Pesaola, subentrato nel 1972 a Fabbri e chiesto espressamente dal nuovo presidente Luciano Conti, un industriale con interessi diversificati - dall'elettricit\u00e0 all'editoria (Guerin Sportivo e Autosprint) alla meccanica - che per 400 milioni di lire divenne il quinto presidente del dopoguerra.\nNel 1975 chiuse la sua carriera a 35 anni Giacomo Bulgarelli, bandiera della squadra. Mentre la fascia di capitano pass\u00f2 a Mauro Bellugi, l'eredit\u00e0 tecnica di Bulgarelli venne raccolta dal romagnolo Eraldo Pecci, un altro centrocampista di regia cresciuto nel vivaio. I tifosi per\u00f2 lo poterono vedere solo per poche stagioni: lo stesso venne ceduto al Torino, insieme al centravanti titolare e cannoniere Giuseppe Savoldi che, sempre nell'estate 1975, venne ceduto al per la cifra record di due miliardi. I tifosi non perdonarono al Presidente Conti la politica della cessione dei pezzi migliori, contestandolo duramente.\nDopo una serie di stagioni tra il 5\u00b0 e l\u20198\u00ba posto iniziarono le salvezze in extremis di cui era artefice Cesarino Cervellati, chiamato spesso a risollevare le sorti del Bologna quando tutto sembrava ormai compromesso, come nella stagione 1978-1979 quando si salv\u00f2 all'ultima giornata, nell'ultima uscita di un altro elemento simbolo dopo Bulgarelli: il terzino Tazio Roversi.\nIl calcioscommesse e le prime retrocessioni.\nNel 1979-1980, subentrato Tommaso Fabbretti a Conti, la stagione part\u00ec con allenatore l'ex calciatore Marino Perani e il ritorno di Savoldi, ma quel campionato fu macchiato dal coinvolgimento dei rossobl\u00f9 nella vicenda del calcioscommesse. Il Bologna sub\u00ec la pesante penalizzazione di 5 punti, Savoldi e Petrini vennero squalificati per 3 anni e 6 mesi e Colomba solo per 3 mesi. La squadra durante il campionato non risent\u00ec dei punti di penalit\u00e0, anzi accrebbe i meriti dell'allenatore Luigi Radice, che condusse i rossobl\u00f9 al 7\u00ba posto finale dopo tante vittorie importanti.\nNonostante il buon campionato, la societ\u00e0 non riusc\u00ec a trattenere Radice che firm\u00f2 con il . Il Bologna ripieg\u00f2 quindi su Tarcisio Burgnich, grande protagonista dell'Inter euro-mondiale di Herrera ma tecnico con poca esperienza in A. All'inesperienza dell'allenatore si sommavano gli squilibri di un ambiente non del tutto risanato dallo scandalo del calcio-scommesse, che gener\u00f2 malumori tra i giocatori. Tutti questi fattori portarono la squadra alla prima retrocessione nella storia del club, con la sconfitta in rimonta contro l'Ascoli. Unico fattore degno di nota in quella stagione fu l'esordio in serie A, il 13 settembre 1981, del sedicenne Roberto Mancini, il quale gioc\u00f2 tutte e 30 le partite stagionali segnando 9 reti, miglior marcatore della squadra.\nAll'indomani della retrocessione, Fabbretti decise di richiamare Luigi Radice, tecnico ancora molto amato dai tifosi e appena liberatosi dal Milan; ma il 6 luglio con una conferenza stampa Radice annunci\u00f2 che non avrebbe guidato un Bologna privo di Mancini, il suo giocatore pi\u00f9 forte e pi\u00f9 rappresentativo, ormai venduto al presidente alla Sampdoria per quattro miliardi. In campionato la squadra, prima allenata da Alfredo Magni poi da Paolo Carosi e infine dal solito Cervellati, deluse le aspettative di tutti, e non solo non lott\u00f2 mai per risalire in A ma addirittura retrocedette per la seconda volta nella storia del club in appena dodici mesi.\nIl ritorno in Europa.\nVerso la fine del campionato Fabbretti cedette le sue quote al veronese Giuseppe Brizzi, che smantell\u00f2 la formazione del doppio tonfo riallestendola per un campionato di C1 di vertice, riuscendoci al primo anno. Il 3 giugno del 1984, il ventennale della scomparsa di Renato Dall'Ara, al quale con una breve e suggestiva cerimonia venne intitolato l'ex Stadio Littoriale ed ex Comunale, il Bologna centr\u00f2 la promozione in B. Allenatore era Giancarlo Cad\u00e8, che per\u00f2 non fu riconfermato per la stagione successiva. Al suo posto Santin, che fu esonerato dopo un duro contrasto con Domenico Marocchino, uno degli acquisti considerati pi\u00f9 importanti per la stagione 1984-85 . Quell'anno il Bologna riusc\u00ec a salvarsi con uno stentato nono posto, e nelle ultime determinanti giornate Recchia e Brizzi lasciarono il timone della presidenza a Luigi Corioni, industriale bresciano che prepar\u00f2 con cura il rilancio rossobl\u00f9. Dopo qualche stagione dove il Bologna fall\u00ec la risalita in A, il campionato 1987-1988 riport\u00f2 i felsinei nella massima serie grazie ad un allenatore emergente, Luigi Maifredi, che vincendo lo scetticismo generale port\u00f2 un gioco spumeggiante Bologna in serie A. E come se non bastasse, dopo una stagione tranquilla dove il Bologna si posizion\u00f2 a met\u00e0 classifica, Maifredi nella stagione 1989-1990 conquist\u00f2 addirittura la qualificazione in Coppa UEFA prima di lasciare Bologna, per rispondere al richiamo della .\nAnni 1990.\nIl fallimento.\nPartito Maifredi e diversi giocatori cardine della squadra come Pecci, Marocchi, Luppi e De Marchi, il Bologna si appresta ad iniziare la stagione con molte incognite e diversi dubbi. E infatti l'allenatore Franco Scoglio venne esonerato dopo sole sei giornate nelle quali aveva racimolato solo due punti. La squadra si ritrov\u00f2 come prosciugata nei momenti cruciali del campionato a causa dell'impegno di Coppa UEFA, dove vennero spese le risorse fisiche e nervose pi\u00f9 rilevanti. Cos\u00ec, mentre si gioiva per le belle prestazioni fornite in Europa, non ci si preoccup\u00f2 sufficientemente delle difficolt\u00e0 che si incontrano in campionato, tanto che infatti in questa stagione il Bologna retrocesse in B ma sorprendentemente arriv\u00f2 ai quarti, venendo fermata dallo Sporting Lisbona. Dopo questa retrocessione, Corioni decise di vendere le sue quote ai bolognesi Pietro Gnudi e Valerio Gruppioni, fiaccato anche dalle contestazioni seguite alla retrocessione. In realt\u00e0 dietro i due c'era Pasquale Casillo, il quale era interessato al Bologna per motivi non ben precisati.\nLa successiva stagione in Serie B venne chiusa solo al tredicesimo posto con salvezza agguantata in extremis, mentre quella successiva, la 1992-1993, si rivel\u00f2 drammatica: dopo il disimpegno dei soci Vanderlingh e Gruppioni, rimase al timone del Bologna Piero Gnudi e Casillo. Il club concluse la stagione in diciottesima piazza, il che equivalse alla seconda retrocessione in Serie C1 in undici anni. Il 19 giugno 1993 lo storico \"Bologna Football Club\" and\u00f2 incontro al fallimento, gi\u00e0 rischiato pi\u00f9 volte a stagione in corso a causa della messa in mora della societ\u00e0 per vecchie pendenze e mensilit\u00e0 non pagate. Il passivo ammont\u00f2 a due miliardi di lire, l'esposizione bancaria arriv\u00f2 a 34 miliardi di lire.\nLa presidenza Gazzoni.\nIl ritorno in Serie A.\nLa sentenza del tribunale mise la societ\u00e0 in vendita giudiziaria gi\u00e0 alla fine di giugno. All'asta fallimentare per l'acquisto della frazione in bonis della societ\u00e0 rossobl\u00f9, comprendente diritti e titolo sportivo e scorporata dalla Finsport coinvolta nel fallimento, Giuseppe Gazzoni Frascara, alla testa di un gruppo di imprenditori locali, ottenne la propriet\u00e0 del club per 8 miliardi di lire, riuscendo a garantire l'iscrizione al successivo campionato di Serie C1 sotto la denominazione Bologna Football Club 1909 e con un ambizioso progetto di rilancio. Gazzoni divent\u00f2 il nuovo presidente, mentre come allenatore fu chiamato Alberto Zaccheroni, e come direttore sportivo Eraldo Pecci. Le ambizioni sportive si infransero ai play-off contro la con tante recriminazioni.\nAl secondo tentativo, con la panchina guidata prima da Edy Reja e poi da Renzo Ulivieri e Gabriele Oriali come direttore sportivo, il club comp\u00ec il suo primo passo verso la resurrezione col ritorno in B terminando l'anno al primo posto con 81 punti ed una sola sconfitta. Solo 12 mesi dopo, nel giugno 1996, si festeggi\u00f2 anche l\u2019immediata promozione in A con il goal di Giorgio Bresciani in casa contro il a tempo scaduto, che decret\u00f2 il secondo campionato consecutivo vinto dai rossobl\u00f9. La stagione 1996-1997 riproponeva il Bologna nella massima categoria italiana. Dal mercato arrivarono Marocchi, Fontolan e i \"colpi\" Andersson \u2014 dal \u2014 e Kolyvanov \u2014 dal \u2014. Proprio questi due stranieri consentirono alla squadra di fare un salto di qualit\u00e0 ulteriore, sostanziata da una serie di vittorie esterne di prestigio come quelle contro e , dal 7\u00ba posto finale e dalla semifinale di Coppa Italia persa contro il , destinato a conquistare il trofeo. \nLa Coppa Intertoto e la semifinale UEFA col Marsiglia.\nLa stagione seguente, la quarta consecutiva di Ulivieri, si chiuse all\u20198\u00ba posto col diritto a partecipare al torneo Intertoto; ma fu anche l\u2019anno di Roberto Baggio al Bologna, ingaggiato a sorpresa con un\u2019abile operazione di mercato da Gabriele Oriali e Gazzoni. Il Divin Codino fu protagonista di una marcia memorabile a livello personale verso l\u2019obiettivo della convocazione ai Mondiali con la Nazionale azzurra, mentre trascinava i rossobl\u00f9 con un girone di ritorno, realizzando 22 reti, insieme ai compagni di reparto Andersson e Kolyvanov, che in soli due anni erano gi\u00e0 considerati gli stranieri del Bologna pi\u00f9 amati di ogni tempo.\nL'avventura di Baggio dur\u00f2 solo una stagione, poi verr\u00e0 ceduto all'. Anche Oriali e Ulivieri lasceranno il club per accasarsi rispettivamente a Parma e Napoli. Per sostituirli Gazzoni punt\u00f2 su Oreste Cinquini come direttore sportivo, Carlo Mazzone come allenatore e Giuseppe Signori come attaccante di punta della squadra. La squadra vinse la Coppa Intertoto battendo in finale i polacchi del Ruch Chorz\u00f3w, aggiornando cos\u00ec la bacheca con un titolo che mancava dalla Coppa Italia del 1974. In campionato la squadra arriv\u00f2 al nono posto, a cui si aggiunse la vittoria nello spareggio con l'Inter valido per l'ingresso in Europa. Il contemporaneo percorso in Coppa UEFA \u00e8 anch'esso positivo: la squadra elimin\u00f2 in successione Sporting, Real Betis, Slavia Praga e Olympique Lione, prima di arrendersi a sua volta in semifinale contro l'Olympique Marsiglia, poi finalista perdente con il . Questa semifinale su al centro di numerose polemiche a causa di un rigore assegnato ai transalpini nei minuti finali e che permise a loro di passare il turno, tanto che dopo la partita ci fu una violenta rissa tra i giocatori. Anche in Coppa Italia i bolognesi uscirono in semifinale, stavolta per mano della Fiorentina.\nPer la stagione 1999-2000 la dirigenza affida la squadra a Sergio Buso, gi\u00e0 allenatore della Primavera ed ex portiere rossobl\u00f9 negli anni 1960. La sua avventura in panchina per\u00f2 dura appena sette giornate e al suo posto viene allora ingaggiato Francesco Guidolin, anch'egli ex calciatore del Bologna. La squadra chiude il campionato all'undicesimo posto, mentre in Coppa UEFA viene eliminata al terzo turno dai turchi del , poi vincitori del trofeo.\nAnni 2000.\nLa presidenza Cipollini.\nLa seconda stagione di Guidolin si conclude con un decimo posto. Nell\u2019estate 2001 Guidolin fu spronato dal vento delle contestazioni da parte della tifoseria nei confronti della dirigenza, relative alla campagna acquisti. Questo fatto induce Gazzoni a dare le dimissioni da presidente e a nominare al suo posto Renato Cipollini, suo uomo di fiducia. L'annata \u00e8 comunque positiva e la squadra lotta fino all'ultimo per un posto importante in Europa; ma per una serie concatenata di risultati avversi, tra cui la famosa vittoria della Lazio sull'Inter e la sconfitta del Bologna col , sia la Champions League che la Coppa UEFA svanirono al fotofinish. Ai rossobl\u00f9 rimase solo la possibilit\u00e0 di partecipare di nuovo alla Coppa Intertoto, peraltro beffarda, con la finale persa a Londra contro il . Dopo questo campionato infatti il club and\u00f2 incontro ad un nuovo declino, culminato purtroppo, dopo un paio di salvezze, con una bruciante retrocessione fra i cadetti dopo un drammatico spareggio con il Parma nel giugno del 2005. Con lo scoppio di Calciopoli si venne a scoprire che le partite del Bologna contro , e furono truccate per sfavorire i rossobl\u00f9; in quelle gare infatti il Bologna usc\u00ec sconfitto.\nLa presidenza Cazzola.\nCon la discesa in B Carlo Mazzone lascia il Bologna, che si affida nuovamente al tecnico Renzo Ulivieri, gi\u00e0 allenatore tra il 1994 ed il 1998. Dopo le prime giornate del campionato 2005-2006 l'ex presidente e principale azionista, Giuseppe Gazzoni Frascara, esce di scena cedendo la sua quota all'imprenditore bolognese Alfredo Cazzola, noto imprenditore del territorio a spiccata vocazione sportiva, che diventa socio di maggioranza e nuovo presidente. La squadra procede in maniera altalenante e in gennaio 2006 Ulivieri viene sostituito da Andrea Mandorlini, che per\u00f2 dopo poche giornate viene esonerato e rilevato da Ulivieri stesso. Il Bologna termina il girone d'andata a met\u00e0 classifica, mancando l'accesso ai playoff promozione. Nella stagione successiva l'allenatore \u00e8 ancora Renzo Ulivieri ma, come per l'anno passato, viene esonerato dopo un campionato incolore e sostituito da Luca Cecconi, suo vice; la mossa per\u00f2 non ottiene gli effetti desiderati e i felsinei terminano solo settimi, dopo essere stati per tutto il girone d'andata nella zona promozione. Per guidare la squadra nel campionato 2007-2008 viene ingaggiato il tecnico cesenate Daniele Arrigoni. L'organico comprende giocatori di livello per la categoria come Ada\u00edlton, Massimo Marazzina, Davide Bombardini e Cristian Bucchi. Al terzo anno di serie B alla fine il Bologna riesce ad arrivare al secondo posto grazie alla vittoria in casa contro il , garantendosi la promozione in Serie A.\nLa presidenza Menarini.\nRiportato il Bologna in Serie A, Cazzola trova l'accordo per venderlo al socio di minoranza Renzo Menarini, che il 2 agosto 2008 ufficializza l'acquisto. Cazzola rimane presidente fino al 12 settembre, quando gli subentra Francesca Menarini, figlia di Renzo. Nel campionato 2008-2009 \u00e8 confermato come allenatore Daniele Arrigoni, che per\u00f2 il 3 novembre, dopo la sconfitta sul campo del per 5 a 1, viene esonerato e sostituito dal debuttante Sini\u0161a Mihajlovi\u0107. Dopo un buon inizio, il 14 aprile 2009, a 7 giornate dal termine del campionato, Mihajlovi\u0107 viene a sua volta sollevato dall'incarico ed il suo posto \u00e8 affidato a Giuseppe Papadopulo, un tecnico esperto nelle salvezze delle squadre e che nel campionato precedente aveva riportato il Lecce in serie A. Il 31 maggio 2009, grazie al successo per 3-1 sul , il Bologna si assicura la quart'ultima piazza del campionato, e di conseguenza la permanenza nella massima serie. La stagione \u00e8 caratterizzata dalla straordinaria prolificit\u00e0 del centravanti Marco Di Vaio, autore di 24 reti, arrivando al secondo posto nella classifica marcatori del campionato e all'ottavo posto in quello della Scarpa d'oro.\nNella stagione successiva il Bologna festeggia il centesimo anniversario della propria fondazione. Vengono organizzate varie manifestazioni e mostre, e numerose sono le iniziative editoriali. I festeggiamenti culminano nel Gran Gal\u00e0 del centenario nella notte del 2 ottobre 2009. Nella successiva partita contro il del 4 ottobre il Bologna, per deroga della federazione, indossa una riproduzione fedele della sua prima divisa ufficiale. Nonostante i festeggiamenti, la stagione calcistica non parte affatto bene, e di conseguenza dopo 9 giornate l'allenatore Papadopulo viene esonerato e la guida tecnica affidata a Franco Colomba, ex-calciatore dei rossobl\u00f9 negli anni 80. La squadra ha un grande recupero, a cui fa seguito una nuova crisi di risultati, ma la salvezza viene comunque raggiunta alla penultima giornata e la squadra si piazza di nuovo al diciassettesimo posto.\nAnni 2010.\nTre presidenti in una stagione.\nA fine campionato la famiglia Menarini, a lungo contestata dalla piazza e dalla tifoseria, intavola varie trattative finalizzate alla vendita della societ\u00e0 e trova un accordo con l'imprenditore sardo Sergio Porcedda che, il 7 luglio 2010, rilevate le quote di maggioranza, assume la carica di presidente. La nuova propriet\u00e0 rinnova completamente lo staff dirigenziale insediando uomini di sua fiducia. Viene invece inizialmente confermato l'intero staff tecnico, ma il 29 agosto, alla vigilia della prima di campionato, l'allenatore Franco Colomba viene sorprendentemente esonerato. Inizialmente sostituito ad interim dall'allenatore della Primavera Paolo Magnani per la prima di campionato, al suo posto arriva Alberto Malesani.\nLa gestione Porcedda, pur avendo dato corso ad un profondo rinnovamento e ringiovanimento del parco giocatori, dopo pochi mesi si rivela totalmente insolvente sul piano finanziario, al punto da causare una penalizzazione di 3 punti, da scontare nel campionato in corso per inadempienze. A met\u00e0 novembre la societ\u00e0 dichiara default ed \u00e8 sull'orlo del fallimento, essendo stata pure messa in mora dai giocatori che da mesi non ricevevano pi\u00f9 alcuno stipendio.\nIn soccorso dell\u2019agonizzante societ\u00e0 interviene il Comitato Bologna 2010, organizzato dal banchiere Giovanni Consorte e capitanato da Massimo Zanetti, proprietario dell'azienda alimentare Segafredo, che riesce in dicembre a rilevare interamente le quote della societ\u00e0 da Porcedda e Menarini. Massimo Zanetti \u00e8 il nuovo presidente ma la sua prima mossa fa discutere molti: come direttore generale chiama Luca Baraldi, che gi\u00e0 aveva ricoperto tale ruolo ai tempi dei Menarini e non aveva lasciato ottimi ricordi a causa di alcuni diverbi con i giocatori. La sua nomina genera quindi disappunto tra i giocatori e tra i nuovi soci, temendo un tracollo dei risultati. Il 21 gennaio 2011, proprio a causa di questi diverbi, rimette la carica, che viene assunta dal vicepresidente Marco Pavignani. La presidenza di Pavignani \u00e8 dichiaratamente di transizione ed il 7 aprile 2011, eseguite le necessarie ricapitalizzazioni societarie, in accordo coi soci viene nominato presidente l'imprenditore bolognese Albano Guaraldi, che il 21 maggio 2011 assume anche la carica di amministratore delegato.\nNonostante la situazione societaria di straordinaria incertezza e difficolt\u00e0 la squadra realizza un buon campionato, compattandosi intorno al proprio allenatore Malesani e all'attaccante Marco Di Vaio, autore di 19 reti. La squadra si salva facilmente a met\u00e0 girone di ritorno ma a causa di un tracollo di risultati si classifica solamente al 16\u00ba posto.\nLa presidenza Guaraldi.\nTerminato il campionato viene scelto un nuovo allenatore nella persona del bolognese Pierpaolo Bisoli. Viene ingaggiato come consulente tecnico Salvatore Bagni. A poco meno di due mesi dall'assunzione del nuovo incarico, il 25 luglio viene reso noto il licenziamento di quest'ultimo a causa di divergenze per il budget del mercato estivo; nel ruolo di direttore generale viene scelto Roberto Zanzi, che in seguito assumer\u00e0 anche il ruolo di direttore sportivo.\nLe stagioni sotto la presidenza Guaraldi furono caratterizzate da salvezze raggiunte nelle ultime giornate e dalle ambizioni contenute, ad eccezione del campionato 2011-12 che fu terminato al 9\u00ba posto grazie soprattutto alla conduzione tecnica dell'allenatore Stefano Pioli, e del solito Di Vaio, che visse a Bologna una seconda giovinezza coi fiocchi, prendendosi con pieno merito l\u2019esclusiva nei cuori dei tifosi rossobl\u00f9 in anni altrimenti assai poco soddisfacenti.\nQuando il calciatore romano lasci\u00f2 Bologna per chiudere la carriera al Montr\u00e9al Impact di Joey Saputo la squadra piomb\u00f2 in crisi. Dopo una stagione terminata al tredicesimo posto, quella successiva fu un disastro su tutti i fronti: la squadra termin\u00f2 al penultimo posto con solo 29 punti e soli 28 goal fatti.\nLa presidenza Tacopina.\nLa stagione 2014-2015 vide l\u2019arrivo di un gruppo di investitori nord-americani rappresentati dall'imprenditore canadese Joey Saputo \u2014 gi\u00e0 presidente del Montr\u00e9al Impact, dove Marco Di Vaio and\u00f2 a giocare: pare che infatti a convincere il \"tycoon\" canadese ad investire sul Bologna fu proprio lui \u2014 e dall'avvocato newyorkese Joe Tacopina, con la nomina a nuovo Amministratore Delegato di Claudio Fenucci, e l\u2019area tecnica affidata a Pantaleo Corvino. Nel ruolo di \"Club Manager\" un gradito ritorno per tutta la piazza, quello del gi\u00e0 citato Di Vaio, che aveva da poco appeso le scarpe al chiodo dopo avere concluso la carriera in Canada. La guida della squadra, intanto, era stata assegnata da Guaraldi all\u2019allenatore uruguayano Diego Lopez.\nDopo un campionato di serie B con alti e bassi, affidata nel finale di stagione la squadra alla conduzione di Delio Rossi, il Bologna si qualifica ai play-off, che vince battendo il per 1-0 con la rete di Gianluca Sansone, tornando in Serie A.\nLa presidenza Saputo.\nGli anni di Donadoni.\nPoco dopo l'inizio della stagione in A Joe Tacopina lascia la carica di presidente dopo alcune divergenze con Saputo. Quest'ultimo diventer\u00e0 poi presidente - con il ruolo di \"chairman\" - della squadra, mentre invece l'avvocato americano lascer\u00e0 il Bologna e acquisisce il . Dopo un avvio complicato con Rossi, il tecnico romagnolo viene esonerato e viene chiamato al suo posto Roberto Donadoni, per ottenere la garanzia della permanenza nella massima serie. La salvezza arriva a inizio maggio con la vittoria contro l', dopo una stagione dove i rossobl\u00f9 si sono tolte molte soddisfazioni, come battere il , fermare la striscia di 15 vittorie consecutive della in casa e battere il in trasferta.\nLa stagione successiva parte bene per i felsinei ma, a causa dei giocatori e della scarsa competitivit\u00e0 delle squadre invischiate nella lotta salvezza \u2014 che porta ad avere dieci punti di vantaggio sulla terzultima in classifica a fine girone d'andata \u2014, il Bologna inizia ad avere una crisi di risultati che porta la squadra ad alternare vittorie poco convincenti a sconfitte pesanti, come quella contro il per 7-1. Alla fine per\u00f2 grazie alla vittoria contro l' alla 34\u00aa giornata di campionato il Bologna si salva.\nIl rilancio con Mihajlovi\u0107.\nNella stagione 2018-2019, Donadoni non viene confermato come allenatore e la societ\u00e0 decide di affidare la panchina rossobl\u00f9 a Filippo Inzaghi, reduce dall'esperienza in Serie B con il , con Inzaghi per\u00f2 la stagione inizia nel peggiore dei modi: ottiene solamente 13 punti nel girone di andata, con sole 2 vittorie, il record negativo assoluto del Bologna di punti nel girone di andata dall'introduzione dei tre punti per la vittoria. Dal primo gennaio il Bologna ha stabilito un altro record negativo, nessuna vittoria in trasferta in tutto il 2018. Dopo 11 sconfitte e 4 mesi senza vittorie Inzaghi viene esonerato e Sini\u0161a Mihajlovi\u0107 torna sulla panchina rossobl\u00f9, dopo l'esperienza di 10 anni prima. Con la nuova guida tecnica, il Bologna rivoluziona il proprio campionato, terminando al 10\u00ba posto. Nella stessa stagione, la primavera rossobl\u00f9 ottiene un \"treble\", vincendo campionato e supercoppa di secondo livello, nonch\u00e9 il proprio secondo Torneo di Viareggio.\nLa stagione 2019-2020 viene dapprima segnata dalla notizia della leucemia che colpisce il tecnico Mihajlovi\u0107, scoperta proprio poco prima della partenza per il consueto ritiro estivo a Castelrotto; dopo svariate assenze l'allenatore torna gradualmente in panchina e successivamente anche al campo di allenamento. Nei primi mesi del 2020 tutto il calcio mondiale viene segnato e fermato dalla pandemia di COVID-19; vista la disastrosa diffusione dell'epidemia in Italia, il governo il successivo 9 marzo emana un drastico \"lockdown\" nazionale, e il giorno seguente la FIGC sospende \"sine die\" tutti i campionati. Il campionato del Bologna riprende quasi quattro mesi dopo: il 22 giugno nella gara di campionato contro la . Il percorso in massima serie termina con un dodicesimo posto a quota 47 punti, miglior somma di questi ultimi dalla stagione 2011-12. L'apparente buona stagione viene per\u00f2 macchiata da due record negativi: il numero massimo di reti subite in un singolo campionato fino a quel momento (65), e il numero pi\u00f9 alto di partite consecutive con almeno un gol sub\u00ecto in Serie A (33), 34 se si conta anche la gara di Coppa Italia contro l'. In questa stagione \u00e8 da registrare anche il ritorno al gol dopo anni di un giocatore felsineo in nazionale maggiore, segnatamente Riccardo Orsolini."}
{"id": "6408798", "revid": "1005847", "url": "https://it.wikipedia.org/wiki?curid=6408798", "title": "Referendum sull'autonomia della Lombardia del 2017", "text": ""}
{"id": "6408799", "revid": "1005847", "url": "https://it.wikipedia.org/wiki?curid=6408799", "title": "Referendum sull'autonomia del Veneto", "text": ""}
{"id": "6408801", "revid": "1543377", "url": "https://it.wikipedia.org/wiki?curid=6408801", "title": "Clan Hatakeyama", "text": "Il fu un importante clan giapponese discendente da un ramo del clan Taira da parte di Taira no Takamochi, e furono vittime di intrighi politici nel 1205, quando prima Hatakeyama Shigeyasu e poi suo padre Shigetada furono uccisi in battaglia dalle forze H\u014dj\u014d a Kamakura. Dopo il 1205 gli Hatakeyama divennero discendenti del clan Ashikaga, a loro volta discesi dall'imperatore Seiwa (850-880) e dal ramo Seiwa Genji del clan Minamoto. \nDurante il periodo Sengoku i vari rami del clan presenti nell'Honsh\u016b persero la loro influenza, alcuni estinguendosi, altri diventando servitori di daimy\u014d pi\u00f9 potenti.\nStoria.\nLa prima famiglia si estinse nel 1205 e Ashikaga Yoshizumi, figlio di Ashikaga Yoshikane, fu scelto da H\u014dj\u014d Tokimasa per far rivivere il nome degli Hatakeyama. Yoshizumi spos\u00f2 la figlia di Tokimasa, vedova di Hatakeyama Shigeyasu (l'ultimo Hatakeyama della prima linea), ed eredit\u00f2 i domini degli Hatakeyama (1205). Dopo questi avvenimenti la nuova famiglia cambi\u00f2 la propria discendenza con il clan Minamoto (Seiwa Genji).\nIl clan fu un alleato dello shogunato Ashikaga contro la Corte Imperiale durante le guerre del periodo Nanboku-ch\u014d e fu ricompensato dallo shogunato con la carica ereditaria di \"shugo\" delle provincie di Yamashiro, Kawachi, Etch\u016b e Noto alla fine del XIV secolo. Durante il XV secolo i membri del clan Hatakeyama detenevano, sebbene non esclusivamente, il titolo di \"Kanrei\" (rappresentanti dello sh\u014dgun) avendo molta influenza sulla Corte Imperiale a Kyoto. Attorno al 1450 ci fu una lotta interna e successiva scissione del clan che lo indebol\u00ec notevolmente, facendogli perdere la posizione di \"Kanrei\" che fu assegnata al clan Hosokawa. Questa divisione inizi\u00f2 con il conflitto tra Hatakeyama Masanaga e Hatakeyama Yoshinari per la successione del clan nella provincia di Kawachi. Questo scontro crebbe rapidamente, con entrambi i contendenti che guadagnarono alleati, e fu una delle scintille tra Hosokawa Katsumoto e Yamana S\u014dzen che diede inizio alla guerra \u014cnin.\nNonostante il periodo turbolento il clan Hatakeyama mantenne abbastanza forza ed influenza durante il periodo Sengoku, diventando cento anni pi\u00f9 tardi uno dei principali avversari di Oda Nobunaga. I principali rami del clan erano presenti nelle provincie di Kawachi, Noto e Mutsu.\nKawachi-Hatakeyama.\nI Kawachi-Hatakeyama erano presenti sin dall'inizio del XVI\u00b0 secolo nella provincia di Kawachi, ed erano divisi in due rami principali che discendevano da Hatakeyama Mochikuni (morto 1455). Il pi\u00f9 potente dei due era quello di Masanaga (morto 1493). Masanaga era stato adottato da Mochikuni e si scontr\u00f2 con il figlio naturale di quest'ultimo, Yoshinari, per il comando del clan.\nNihonmatsu-Hatakeyama.\nI Nihonmatsu-Hatakeyama, conosciuti anche come Mutsu-Hatakeyama, governavano dal castello di Nihonmatsu nel sud di Mutsu, in quella che oggi \u00e8 l'area attorno alla citt\u00e0 di Nihonmatsu, e videro il loro potere diminuire gradualmente nel corso del periodo Sengoku, finch\u00e9 divennero vassalli del clan Ashina. Alleati al clan Kasai si scontrarono numerose volte con la famiglia Date finch\u00e9 non furono definitivamente sconfitti nel 1586 da Date Masamune, nella battaglia di Hitotoribashi.\nNoto-Hatakeyama.\nQuesto ramo degli Hatakeyama, con sede nello han di Nanao a Noto, fu indebolito da conflitti interni che mise fine alla loro indipendenza attorno al 1570."}
